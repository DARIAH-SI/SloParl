<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-35-1995-10-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A3BBD912417047F2C1257832004838EC</idno>
               <idno type="URI">A3BBD912417047F2C1257832004838EC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-35-1995-10-24.DZ" n="35">
               <name>Redna</name>
               <date when="1995-10-24"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-35-1995-10-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 24. OKTOBRA 1995 OB 10.16 URI.)</stage>
            <sp xml:id="SDZ1-Redna-35-1995-10-24.sp1">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke, kolegi poslanci, gospe in gospodje! Pričenjam nadaljevanje 35. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje poslanke in poslanci: Ivan Oman, Bojan Korošec, Feri Horvat, Dušan Bavdek, Irena Oman, Jadranka Šturm-</p>
               <p>Kocjan, Peter Tancig, Metka Karner-Lukač, Jože Lenič, Mihaela Logar, Franc Zagožen, Franc Potočnik do 12. ure, Mateja Kožuh-</p>
               <p>Novak, Štefan Matuš, Peter Petrovič od 15. ure dalje. Ugotovimo sklepčnost! <stage>(65 prisotnih.)</stage></p>
               <p>Ugotavljam, da je zbor sklepčen in lahko dela in odloča.</p>
               <p>Na to sejo sem vabil tudi predstavnike Vlade in jih lepo pozdravljam. Današnje nadaljevanje 35. seje Državnega zbora bomo pričeli z obravnavo 41. točke dnevnega reda - letnega poročila Banke Slovenije z letnim obračunom za leto 1994. Zatem bomo prešli na obravnavo prekinjene 35. točke dnevnega reda - to je predloga zakona o prekrških, nato pa na 14., 16., 17. in naprej, popoldanski del seje bomo pa pričeli s 40. točko dnevnega reda - to je predlog zakona o postopku za ustanovitev občin.</p>
               <p>Prehajamo na <title>41. TOČKO DNEVNEGA REDA - OBRAVNAVA LETNEGA POROČILA BANKE SLOVENIJE Z LETNIM OBRAČUNOM ZA LETO 1994, PREDLOGOM ODLOKA O POTRDITVI LETNEGA OBRAČUNA BANKE SLOVENIJE IN O RAZPOREDITVI PRESEŽKA PRIHODKOV NAD ODHODKI, FINANČNEGA NAČRTA BANKE SLOVENIJE ZA LETO 1995, PREDLOGOM ODLOKA O POTRDITVI FINANČNEGA NAČRTA BANKE SLOVENIJE ZA LETO 1995</title>.</p>
               <p>Gradivo je v obravnavo zboru predložila Banka Slovenije. Želi predstavnik banke besedo? <stage>(Ne želi.)</stage></p>
               <p>Gradivo je obravnaval Odbor za finance in kreditno monetarno politiko kot matično delovno telo. Želi poročevalec odbora besedo.</p>
               <p>Gospod Kopač, predsednik odbora ima besedo.</p>
            </sp>
            <sp xml:id="SDZ1-Redna-35-1995-10-24.sp2">
               <speaker>JANEZ KOPAČ:</speaker>
               <p>Hvala. Predlagam, da potrdite navedene odloke. Tako predlaga odbor. Na odboru smo imeli daljšo predstavitev s strani guvernerjev v zvezi s temi dokumenti in po eni razpravi še pred počitnicami smo pozvali Banko Slovenije, da naj finančni plan za letošnje leto popravi, ker je bilo že zelo jasno, da bo bistveno drugačen od njihovega prvotnega predloga. Svet Banke Slovenije se na ta naš predlog pozitivno odzval, spremenil predlog finančnega plana. Zelo visoke predvidene dobičke zmanjšal precej proti ničli, kar bo tudi na koncu verjetno približno dejansko stanje in predlagamo torej, da tak realnejši finančni načrt tudi potrdite. Hvala lepa.</p>
            </sp>
            <sp xml:id="SDZ1-Redna-35-1995-10-24.sp3">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne.)</stage> Želi besedo predstavnik Vlade? <stage>(Ne želi.)</stage> Predlagam, da združimo razpravo o obeh gradivih. Kdo ugovarja temu predlogu? <stage>(Nihče.)</stage> Želijo besedo predstavniki poslanskih skupin? <stage>(Ne želijo.)</stage> Želijo besedo poslanke in poslanci? <stage>(Ne želijo.)</stage> Ker ne želi nihče razpravljati, prehajamo na glasovanje o odlokih.</p>
               <p>Na glasovanje dajem predlog odloka o potrditvi letnega obračuna Banke Slovenije za leto 1994 in o razporeditvi presežka prihodkov nad odhodki. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o potrditvi finančnega načrta Banke Slovenije za leto 1995. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da da je predlog odloka sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>35. TOČKO DNEVNEGA REDA - PREDLOG ZAKONA O PREKRŠKIH</title>, ki ga obravnavamo v prvi obravnavi. Splošno razpravo smo zaključili in obtičali pred glasovanjem o predlogih stališč in sklepov, kjer smo razpravljali in glasovali o predlogih dodatnih stališč. Pregled spreminjevalnih in dopolnjevalnih predlogov stališč in sklepov k predlogu zakona o prekrških imate v pregledu z dne 17. oktobra 1995.</p>
               <p>In sicer smo obdelali šest predlogov in smo pri predlogu, ki je pod točko 7. Predlagatelj naj pri pripravi zakona za drugo obravnavo nadomesti izraz "organ socialnega varstva" z izrazom "center za socialno delo". Predlagatelj je poslanska skupina SND, odbor ta dopolnjevalni predlog podpira. Želi kdo besedo? <stage>(Nihče.)</stage></p>
               <p>Predlog dajem na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je ta predlog sprejet.</p>
               <p>V obravnavo dajem 8. točko. 8. točka dopolnjevalnega predloga je umaknjena. 9. točka je tudi umik.</p>
               <p>S tem smo dopolnjevalne predloge zaključili.</p>
               <p>Prehajamo na glasovanje o predlogu stališč in sklepov v celoti, ki jih imate v poročilu odbora, z dne 15. septembra 1995, in v dodatnem poročilu odbora, z dne 5. oktobra 1995. Želi še kdo besedo? <stage>(Nihče.)</stage> Dajem na glasovanje predlog stališč in sklepov, tako kot smo jih amandmirali. Ugotovimo sklepčnost! Skupaj vseh. 2. točka seveda, 1. smo že. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo predlog stališč in sklepov smo sprejeli.</p>
               <p>S tem zaključujem to točko dnevnega reda.</p>
               <p>Prehajamo na <title>14. TOČKO DNEVNEGA REDA - PREDLOG ZAKONA O GOSPODARJENJU S POČITNIŠKIMI KAPACITETAMI SLOVENSKIH ŽELEZNIC</title>, ki smo ga obravnavali po hitrem postopku, in sicer smo v tretji obravnavi znotraj hitrega postopka. Sprejeli smo amandma, en amandma, ki  ga je vložila  skupina poslancev,prvopodpisani Jurij Malovrh, amandma k 1. členu in sicer, s tem amandmajem se 1. člen spremeni, tako da se glasi. Amandma ste prejeli na klop. Želite, da se amandma prebere.  Želi kdo besedo. Gospod Malovrh.</p>
            </sp>
            <sp xml:id="SDZ1-Redna-35-1995-10-24.sp4">
               <speaker>JURIJ MALOVRH:</speaker>
               <p>Spoštovani predsedujoči, poslanke in poslanci! Lep pozdrav! Z vloženim amandmajem je dopolnjen 19. in 20. člen zakona o načinu opravljanja prometa na obstoječi železniški mreži ter reorganizaciji in lastninskem preoblikovanju javnega podjetja Slovenske železnice. Ta amandma je usklajen po eni strani z reprezentativnimi sindikati, predstavniki Slovenskih železnic, potem s Svetom delavcev Slovenskih železnic in pa z upravo Slovenskih železnic. V samem amandmaju, v drugem in tretjem odstavku, je točno opredeljeno, na kakšen način oziroma kako je mogoče spremeniti namembnost uporabe počitniških kapacitet in kako daje soglasje svet delavcev in pa reprezentativni sindikati. S sprejetim amandmajem k zakonu bo zakon na tem področju dopolnjen in izpopolnjen, tako da tu ne bo prišlo do nikakršnih dilem. Zato predlagam, da se ta amandma v tretjem branju sprejme. Hvala lepa.</p>
            </sp>
            <sp xml:id="SDZ1-Redna-35-1995-10-24.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Rejc.</p>
            </sp>
            <sp xml:id="SDZ1-Redna-35-1995-10-24.sp6">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Menim, da je skladno s sprejetim sklepom Komisije za spremljanje in nadzor lastninskega preoblikovanja bil nekako pripravljen in vložen amandma, ki naj zagotovi vprašanje oziroma razreši vprašanje odtujitve sredstev počitniških kapacitet glede namembnosti in namenske uporabe. Vendar je sedaj, ko je ta zadeva tu na mizi, ta amandma, ki nekako je usklajen in nadomešča prejšnje amandmaje s prvopodpisanimi Potrčem in ostalimi, vendar pa menim, da bi bilo prav, da Sekretariat za zakonodajo in pravne zadeve Državnega zbora tudi pojasni dve stvari, in sicer: prvi odstavek, kakorkoli smo ga že imeli menim, da je potreben ureditve teksta, ker ko ga preberemo, dejansko ne pove in dejansko ne veš, za kaj  gre. Naj bi se vedelo, za kaj gre. Druga stvar pa je vprašanje sedaj nastajajočega izraza "last" v peti vrstici tega amandmaja, ki govori, da pač preide v last Slovenskih železnic. To pa je potrebno uskladiti tudi z samim naslovom tega zakona, ker naslov pa govori o zakonu o gospodarjenju s počitniškimi kapacitetami.</p>
               <p>To sta sedaj dve stvari, ki menim, da jih je treba uskladiti, preden rečemo zadnjo besedo. Hvala lepa.</p>
            </sp>
            <sp xml:id="SDZ1-Redna-35-1995-10-24.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Baškovič. Prosim za malo miru v dvorani.</p>
            </sp>
            <sp xml:id="SDZ1-Redna-35-1995-10-24.sp8">
               <speaker>MILAN BAŠKOVIČ:</speaker>
               <p>Hvala lepa. Tudi mi mislimo, da je  potrebno to, kar je gospod Rejc povedal, še pogledati. Namreč, ta prvotni naslov - zakon o gospodarjenju - več ne ustreza vsebini, kot je sedaj predložena. Dejansko gre za neke vrste lastninjenje s posledicami posebnega režima upravljanja, gospodarjenja itd. Tako, če hoče naslov ustrezati temu edinemu namenu in členu, bi bilo prav, da se uskladi naslov z vsebino in bi moral biti na prvem mestu o lastninjenju. To je tudi naše mnenje in bi bilo treba to v tej smeri poskusiti najti rešitev.</p>
               <p>Res pa je, da je ta člen tako napisan, da kakorkoli ga obračaš, ga je silno težko razvozljati in bi bilo dobro, če bi se redakcijsko to izčistilo, s tem da je tudi to, da postanejo last podjetja, po kategorialnih pojmih treba preizkusiti, ker to je družbeni kapital. Lastnina je spet nekaj takega, kar najbrž tukaj ne pride direktno v poštev, ker potem naprej govorimo, kako  z njim  dela ni mogoče odtujiti, spremeniti namembnosti brez soglasja sveta delavcev itd. Mi nismo še prišli do konca, ampak mislim, da je treba to dobro pogledati in če je to družbeni kapital, se potem drugače obnašamo do njega, kot pa če je to čista lastnina podjetja kot takega. Podjetje samo po sebi ni lastnik, ampak so to znotraj delničarji, deleži itd., da je treba to vprašanje še pogledati in najti dober izraz, ki bi ustrezal. Ta hip pa ne morem sugerirati, ker smo nekoliko na hitro in na pamet posegli v to razpravo. Mislim, da je treba še oboje pogledati. In redakcijo in pomen teh pojmov in naslov. Hvala lepa.</p>
               <p>Kako pa v postopku, to pa ni moja zadeva. To morajo sugerirati predlagatelji ali odbor ali vodstvo seje. Hvala lepa.</p>
            </sp>
            <sp xml:id="SDZ1-Redna-35-1995-10-24.sp9">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Rejc.</p>
            </sp>
            <sp xml:id="SDZ1-Redna-35-1995-10-24.sp10">
               <speaker>IZIDOR REJC:</speaker>
               <p>Gospod podpredsednik, gospe in gospodje, menim da je prav, da se predlagatelji amandmaja in podpisniki in Sekretariat za zakonodajo in pravne zadeve usedejo in bomo seveda toliko časa mi, ne govorimo o tem zakonu, ampak potem, ko bi to uskladili, pa potem lahko, če bo njihova volja usklajena, da se potem amandma toliko prilagodi in naslov in sam prvi odstavek, da ga je možno potem brez strahu, da ni v redu, sprejeti. Menim, da je prav, da bi to točko dnevnega reda prestavili.</p>
            </sp>
            <sp xml:id="SDZ1-Redna-35-1995-10-24.sp11">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Glede na te ugovore oziroma pripombe tudi našega sekretariata predlagam, da se sestane matično delovno telo in ta amandma vključno z vsemi temi pripombami, ki so bile, ponovno obravnava in  pride z rešitvijo, ki bi odgovarjala vsem tem pripombam.</p>
               <p>Torej dajem na glasovanje predlog sklepa, da se sestane delovno telo in ponovno obravnava ta amandma. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(13 poslancev.)</stage></p>
               <p>Ugotavljam, da je predlog sprejet.</p>
               <p>Torej prosim delovno telo, da najde čas, da se sestane, do takrat pa to točko dnevnega reda prekinjam.</p>
               <p>Prehajamo na <title>15. TOČKO DNEVNEGA REDA - PREDLOG ZAKONA O KOBILARNI LIPICA</title>.</p>
               <p>Vlada Republike Slovenije na podlagi prvega odstavka 180. člena Poslovnika Državnega zbora Republike Slovenije umika iz zakonodajnega postopka predlog zakona o Kobilarni Lipica - hitri postopek, ki smo vam ga poslali v obravnavo takrat in takrat.</p>
               <p>Vlada Republike Slovenije bo predlagala nov predlog zakona. Pravi. Na glasovanje dajem predlog za umik zakona, ki ga imamo pod 15. točko dnevnega reda iz zakonodajnega postopka.</p>
               <p>Dajem ta predlog na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je predlog sprejet.</p>
               <p>Zakon je umaknjen iz zakonodajnega postopka. Točko dnevnega reda zaključujem.</p>
               <p>Prehajamo na <title>16. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH ZAKONA O DEVIZNEM POSLOVANJU, KI GA OBRAVNAVAMO PO HITREM POSTOPKU</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? Predstavnika Vlade za to področje trenutno ni v dvorani.</p>
               <p>Predlog zakona je  obravnaval Odbor za finance in kreditno-monetarno politiko kot matično delovno telo. Želi poročevalec odbora besedo?  Predsednik odbora, želite besedo? Predsednik odbora, gospod Kopač ima besedo. <stage>(Zakon o spremembah zakona in dopolnitvah zakona o deviznem poslovanju.)</stage></p>
            </sp>
            <sp xml:id="SDZ1-Redna-35-1995-10-24.sp12">
               <speaker>JANEZ KOPAČ:</speaker>
               <p>Hvala za besedo. Odbor je obravnaval ta predlog zakona dvakrat, seveda predlaga, da ga podprete skupaj z amandmajem, mislim, da gre za en sam amandma odbora, narejen na podlagi pripomb Sekretariata za zakonodajo in pravne zadeve. Sicer pa smo pri prvi obravnavi na odboru načeli ali pa začeli razpravljati tudi o tem, da bi bilo morda dobro tokratne spremembe uporabiti še za to, da se kakšne druge stvari v tem zakonu popravijo, ker na novi zakon o finančnem poslovanju s tujino bomo verjetno še dolgo čakali, nekatere stvari pri deviznem poslovanju pa so  pri ureditvi tega področja  precej neživljenjske in bi jih kazalo čimprej popraviti, ne šele z novim sistemskim, celovitim zakonom o finančnem poslovanju s tujino. Zaradi tega smo se potem sestali še drugič, vendar smo končali sestanek brez kakšnih dodatnih amandmajev, ker smo v sami razpravi na odboru ugotovili, da bi bilo morda preuranjeno načenjati posamezne vsebinske sklope zakona o deviznem poslovanju, s katerimi bi morda naredili kakšno nepredvideno posledico na kakšnem drugem področju deviznega poslovanja, katere se pri takih parcialnih spremembah ne bi zavedali. Vse to velja tudi za naslednji zakon, za zakon o kreditnem poslovanju s tujino, kjer se v imenu odbora niti ne bom oglasil. Skratka predlagam, da ta zakon in zakon o spremembah zakona o kreditnem poslovanju s tujino, ki oba sledita sklepom Državnega zbora z 31. seje v zvezi z oškodovanjem družbene lastnine, podprete skupaj z amandmaji odbora, pripravljenimi na podlagi pripomb Sekretariata  za zakonodajo in pravne zadeve.                      </p>
            </sp>
            <sp xml:id="SDZ1-Redna-35-1995-10-24.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Predstavnikov Vlade še zmeraj ni. Želijo besedo predstavniki poslanskih skupin? <stage>(Ne želijo.)</stage> Želijo besedo poslanke in poslanci? <stage>(Ne želijo.)</stage> S tem splošno razpravo oziroma prvo obravnavo zaključujem.</p>
               <p>Prehajamo na drugo obravnavo znotraj hitrega postopka.</p>
               <p>Prehajamo na obravnavo posameznih členov in amandmajev. Šli bomo kar po vrsti. Preden preidemo na obravnavo posameznih členov, Državnemu zboru predlagam, da skladno z zadnjo alineo 189. člena poslovnika razpravljamo in glasujemo o vseh tistih členih skupaj, h katerim niso bili vloženi amandmaji. Dajem predlog tega sklepa na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog proceduralnega sklepa sprejet.</p>
               <p>Prehajamo na obravnavo členov, h katerim so bili vloženi amandmaji. V obravnavo dajem 3. člen in amandma k 3. členu. Amandmaje imate v poročilu matičnega delovnega telesa, ki ima datum 28.9.1995. Člen se spremeni, tako da se glasi: z 57. členom se doda novi 57.a člen, ki se glasi: "Domače in tuje fizične osebe morajo pri prehodu državne meje organom carinske službe prijaviti vsak prenos gotovine in čekov, ki presega vrednost 2.200.000,00 tolarjev. Obveznosti iz prejšnjega odstavka veljajo tudi za pooblaščeno osebo pravne osebe, ki preko državne meje prenaša gotovino in čeke za pravno osebo." Želi kdo o tem amandmaju razpravljati? <stage>(Nihče.)</stage> Prehajamo na glasovanje. Na glasovanje dajem amandma k 3. členu. Ugotovimo sklepčnost! <stage>(45 prisotnih.)</stage> Ugotovimo sklepčnost! <stage>(44 prisotnih.)</stage> Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 3. členu  sprejet in s tem je tudi člen v celoti spremenjen.</p>
               <p>V obravnavo dajem amandma k 10. členu. Predloženo besedilo nove 3. točke se spremeni, tako da se glasi: "Tretjič, preko pooblaščene osebe poskusi prenesti ali prenese preko državne meje brez prijave carinski službi gotovino ali čeke, ki presegajo protivrednost 2.200.000,00 tolarjev <stage>(57.a člen)</stage>." Želi kdo besedo? <stage>(Nihče.)</stage> Prehajamo na glasovanje. Na glasovanje dajem amandma k 10. členu. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 10. členu sprejet.</p>
               <p>Na glasovanje dajem 10. člen.  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da je 10. člen sprejet.</p>
               <p>V obravnavo dajem vse ostale člene, na katere niso bili vloženi amandmaji. Želi kdo o teh členih razpravljati? <stage>(Nihče.)</stage> Prehajamo na glasovanje. Na glasovanje dajem vse člene, na katere niso bili vloženi amandmaji. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da so ti členi sprejeti.</p>
               <p>V razpravo dajem naslov zakona. Želi kdo o naslovu razpravljati? <stage>(Nihče.)</stage> Naslov zakona dajem na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>S tem smo drugo obravnavo zaključili.</p>
               <p>Prehajamo na tretjo obravnavo. Sprejeli smo amandma k 3. in 10. členu. Želi kdo na ta dva člena vložiti amandmaje, oziroma tisti, ki imajo pravico vlagati amandmaje? <stage>(Nihče.)</stage> Želi kdo o zakonu razpravljati? <stage>(Nihče.)</stage> Prehajamo na glasovanje. Na glasovanje dajem predlog zakona v celoti. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>( Nihče.)</stage></p>
               <p>Ugotavljam, da je predlog zakona sprejet.</p>
               <p>S tem to točko dnevnega reda zaključujem.</p>
               <p>Prehajamo na <title>17. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O KREDITNIH POSLIH S TUJINO - HITRI POSTOPEK</title>. Predlog zakona je v obravnavo zboru predložila Vlada Republike Slovenije. Želi predstavnik Vlade besedo? Predstavnika Vlade še vedno ni. Predlog zakona je obravnaval Odbor za finance in kreditno-monetarno politiko kot matično delovno telo. Poročilo je bilo podano že pri prejšnji točki dnevnega reda. Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Želijo besedo poslanke in poslanci? <stage>(Ne želijo.)</stage> S tem splošno obravnavo oziroma prvo obravnavo zaključujem. Prehajamo v drugo obravnavo, to je raz</p>
               <p>prava in odločanje po posameznih členih in predlagam, da skladno z zadnjo alinejo 189. člena poslovnika razpravlja zbor in glasuje o vseh tistih členih skupaj, h katerim niso bili vloženi amandmaji. Predlog tega proceduralnega sklepa dajem na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet in prehajamo na obravnavo edinega amandmaja, ki je vložen, in sicer k 1. členu. Amandma imate v poročilu matičnega delovnega telesa, z dne 28. 9. 1995, ki se glasi: v prvem odstavku 23. člena dosedanji točki 6. in 7. postaneta točki 7. in 8. Amandma je redakcijske narave. Želi kdo o tem amandmaju razpravljati? <stage>(Nihče.)</stage> Amandma k 1. členu dajem na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 1. člen. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 1. člen sprejet.</p>
               <p>V obravnavo dajem vse ostale člene, na katere niso  bili vloženi amandmaja. Želi kdo o teh členih razpravljati? <stage>(Nihče.)</stage></p>
               <p>Vse te preostale člene dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da so vsi ti členi sprejeti.</p>
               <p>V razpravo dajem naslov zakona. Želi kdo o naslovu razpravljati? <stage>(Nihče.)</stage></p>
               <p>Naslov zakona dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je naslov zakona sprejet.</p>
               <p>S tem smo drugo obravnavo zaključili.</p>
               <p>Prehajamo v tretjo obravnavo. K členu 1 je bil sprejet amandma. Želi kdo vložiti k temu členu amandmaje? <stage>(Nihče.)</stage> Želi kdo razpravljati o predlogu zakona v celoti? <stage>(Nihče.)</stage></p>
               <p>Predlog zakona dajem v celoti na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog zakona sprejet.</p>
               <p>S tem to točko dnevnega reda zaključujem.</p>
               <p>Prehajamo na <title>18. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH ZAKONA O VARSTVU OKOLJA</title>.</p>
               <p>Predlog zakona je v obravnavo zboru predložil poslanec Sašo Lap. Zbor je ob določanju dnevnega reda sklenil, da bo zakon obravnaval po rednem zakonodajnem postopku, to je v prvi obravnavi. Tako, da zakon obravnavamo v prvi obravnavi. Želi predlagatelj zakona besedo? Gospod Sašo Lap, predlagatelj ima besedo.</p>
            </sp>
            <sp xml:id="SDZ1-Redna-35-1995-10-24.sp14">
               <speaker>SAŠO LAP:</speaker>
               <p>Spoštovani! Bom zelo kratek. Te spremembe zakona o varstvu okolja sem predlagal pač na pobudo uporabnikov vodnih virov, torej stvar je tudi strokovno podprta, vendar niti Vlada niti matični odbor, torej Odbor za infrastrukturo in okolje, ni zavzel pozitivnega stališča do teh sprememb, ker se je Vlada zavezala, da bo pripravila svoj predlog. Tako je tudi odbor izglasoval tak sklep in te spremembe zakona zavrnil.</p>
               <p>Mi imamo pripravljeno varianto, ki bo mogoče bolj sprejemljiva. Gre pa za urejanje koncesij, torej filozofije koncesij. Naj povem na primeru. Gre za dvojno vrednotenje iste zadeve na Krvavcu, recimo, za zasneževanje je potrebna koncesija za umetni sneg. Recimo, v Kranjski Gori za umetni sneg, za isto dejavnost, pa ne. Torej, dvojna merila za isto zadevo. Sploh pa mislim, da je pametno in potrebno, da se v tem Državnem zboru začne končno na pravem mestu in na pravi način reševati filozofijo koncesij. Kaj to je? Naj povem, koncesija ni čisto nič drugega kot dovoljenje za uporabo in izkoriščanje naravnih, katerihkoli virov. Pojmovanje torej dodelati filozofijo in to je bil predvsem namen te spremembe zakona o varstvu okolja. Pa mogoče v nadaljevanju kaj več. Hvala lepa.</p>
            </sp>
            <sp xml:id="SDZ1-Redna-35-1995-10-24.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Zakon je obravnaval Odbor za infrastrukturo in okolje kot matično delovno telo. Želi poročevalec odbora besedo? <stage>(Ne.)</stage> Želi besedo predstavnik Sekretariata za zakonodajo in pravne osebe? <stage>(Ne.)</stage> Želi besedo predstavnik Vlade? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Želijo besedo poslanke in poslanci? <stage>(Tudi ne.)</stage></p>
               <p>S tem prehajamo na obravnavo in glasovanje o predlogih stališč in sklepov matičnega delovnega telesa.</p>
               <p>Matično delovno telo predlaga: "Predlog zakona o spremembah in dopolnitvah zakona o varstvu okolja se ne sprejme." Želi kdo o predlogu tega sklepa razpravljati? <stage>(Nihče.)</stage> Predlog sklepa matičnega delovnega telesa dajem na glasovanje. Obrazložitev glasu, gospod Lap.</p>
            </sp>
            <sp xml:id="SDZ1-Redna-35-1995-10-24.sp16">
               <speaker>SAŠO LAP:</speaker>
               <p>Spoštovane kolegice in kolegi! Jaz sem nekoliko presenečen. Najprej sem bil presenečen na odboru, kjer dejansko sploh ni bilo razprave o tem predlogu. Jaz sem dvakrat stvar razlagal. Poslanci kolegi se pač niso oglasili, ker sta samo dve možnosti, ali je vse tako jasno, ali pa ni čisto nič jasno, da se pač nobeden ni oglasil.</p>
            </sp>
            <sp xml:id="SDZ1-Redna-35-1995-10-24.sp17">
               <speaker>PODPREDSEDNIK MIROSLAV MOZETIČ:</speaker>
               <p>Ne komentirati, ali je kdo razpravljal ali ne,ampak obrazložite svoj glas.</p>
            </sp>
            <sp xml:id="SDZ1-Redna-35-1995-10-24.sp18">
               <speaker>SAŠO LAP:</speaker>
               <p>Tudi zdaj se čudim, da pač nobeden ne razpravlja. Povem, da bom glasoval proti, normalno, temu sklepu matičnega delovnega telesa, ki pač predlaga, da se stvar zavrne.</p>
            </sp>
            <sp xml:id="SDZ1-Redna-35-1995-10-24.sp19">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo obrazložiti svoj glas? Gospod Avberšek.</p>
            </sp>
            <sp xml:id="SDZ1-Redna-35-1995-10-24.sp20">
               <speaker>MAG. FRANC AVBERŠEK:</speaker>
               <p>Hvala lepa. Kolegice in kolegi! Gospod Lap me je na nek način izzval, zakaj nismo razpravljali oziroma zakaj je takšna nezainteresiranost pri tem predlogu.</p>
               <p>Povedal bom svoje mišljenje. Gre za vodo kot pomembno mineralno surovino oziroma pomembno dobrino, ki jo imamo Slovenci še na pretek, vprašanje pa je, če jo bomo imeli! Jaz se tudi strinjam, gre za pomembno vprašanje koncesije in pri vodi je seveda še toliko bolj pomembno vprašanje! In zato seveda se nismo strinjali in se ne bomo strinjali, zato tudi ne kaže veliko razpravljati s tem, da prihajamo s tako pomembno dobrino kot je voda na tak način, ampak mislimo, da je prav, da Vlada pripravi zakon, da ga dobro pripravi in da se seveda o vodi temeljito pogovorimo in zaradi tega seveda ni bilo razprave. In jaz mislim, da je prav tako, da ni veliko razprave in da tak predlog zakona seveda zavrnemo. Jaz bom glasoval iz teh razlogov proti. Hvala.</p>
            </sp>
            <sp xml:id="SDZ1-Redna-35-1995-10-24.sp21">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razložiti svoj glas?</p>
            </sp>
            <sp xml:id="SDZ1-Redna-35-1995-10-24.sp22">
               <speaker>MAG. FRANC AVBERŠEK:</speaker>
               <p>Za predlog odbora - torej proti temu, kar predlaga gospod Lap, proti zakonu, za predlog odbora.</p>
            </sp>
            <sp xml:id="SDZ1-Redna-35-1995-10-24.sp23">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo obrazložiti svoj glas? <stage>(Nihče.)</stage> Predlog matičnega delovnega telesa se glasi: "Predlog zakona o spremembah in dopolnitvah zakona o varstvu okolja se ne sprejme."</p>
               <p>Dajem ga na glasovanje. Ugotovimo sklepčnost! <stage>(45 prisotnih.)</stage></p>
               <p>Ugotavljamo sklepčnost! <stage>(54 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da je predlog sklepa sprejet. S tem je v tem delu zakonodajni postopek zaključen.</p>
               <p>Predlog drugega sklepa matičnega delovnega telesa: "Vlada Republike Slovenije naj Državnemu zboru Republike Slovenije predloži nov predlog zakona o spremembah in dopolnitvah zakona o varstvu okolja po skrajšanem postopku, ki bo urejal vprašanje odprave neskladnosti z ustavo, ki jo je ugotovilo ustavno sodišče z odločbo številka UI-32/95-20 z dne 30.6.1995, in sicer v roku, ki bo omogočil sprejem zakona v Državnem zboru, do 1.12.1995."Ta rok bo nekoliko problematičen, ker je že vložen nov predlog tega zakona za spremembo zakona in sicer ga je vložil poslanec  gospod Verzolak. Ne glede na to ta predlog sklepa dajem v obravnavo. Želi kdo besedo? <stage>(Nihče.)</stage></p>
               <p>Predlog sklepa dajem na glasovanje. Ugotovimo sklepčnost! <stage>(42 prisotnih.)</stage> Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je predlog tega sklepa sprejet.</p>
               <p>S tem točko dnevnega reda zaključujem.</p>
               <p>Prehajamo na <title>20.A TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O PREPREČEVANJU PRANJA DENARJA</title> - hitri postopek.</p>
               <p>Predlog zakona je v obravnavo zboru predložil poslanec Ivo Hvalica. Želi predlagatelj zakon...</p>
               <p>Predlog zakona je v obravnavo zboru predložila Vlada. Gospod Ivo, se opravičujem. Lepo. Želi Vlada kot predlagatelj besedo? Predstavnik Vlade, direktor urada za preprečevanje pranja denarja.</p>
            </sp>
            <sp xml:id="SDZ1-Redna-35-1995-10-24.sp24">
               <speaker>CLAUDIO STROLIGO:</speaker>
               <p>Gospod predsedujoči, gospodje poslanci in poslanke! Pred nami je predlog zakona o spremembah in dopolnitvah zakona o preprečevanju pranja denarja. Ko sem govoril, zakaj je potreben hitri postopek v tej zadevi, ko se je ta seja začela, sem pojasnil razloge, ki so narekovali tempo, če hočete, sedaj bi pa morda samo dve besedi o tem, kaj ta zakon ureja, kaj je pravzaprav bistvenega v tem zakonu, ne da bi ga bral, ampak samo na kratko predstavil tiste poudarke, ki mislim, da so pomembnejši.</p>
               <p>Kot veste, je Državni zbor lansko leto sprejel zakon o preprečevanju pranja denarja. Istočasno sta na tem področju z novim kaznivim dejanjem pranja denarja in z nekaterimi posebnimi metodami in sredstvi to problematiko  uredila še kazenski zakon in zakon o kazenskem postopku delno. Vsa zakonodaja, če hočete, je začela veljati okrog 1. januarja letos, sedaj se je pa nabralo že približno 9 mesecev izkušenj. Medtem  je poleg nekaterih ljudi, ki smo sodelovali že pri nastanku te začetne zakonodaje, sodelovalo znanje, veliko večje in ta predlog je ravno rezultat teh izkušenj in tega, kar menimo, da je moč izboljšati v tem zakonu.</p>
               <p>Za katere izboljšave gre? Gre predvsem za to, da dosedanji zakon ni urejal odnosa urada do ostalih državnih organov. Se pravi, če je pranje denarja kaznivo dejanje, ki je sekundarno, ki izhaja iz nekega drugega kriminala, urad ni imel možnosti ugotavljati, ali ta drugi kriminal obstaja ali ne, glede na to, da ni bil rešen problem dostopa urada do policijskih evidenc. Druga stvar. Ni bil rešen dostop, recimo, urada do evidenc Ministrstva za ekonomske odnose in razvoj, ki se nanašajo na lastninsko preoblikovanje podjetji. Kot veste, kot je tudi predlog poslanca Ive Hvalice, glede zakona, ki je bil sicer potem umaknjen z dnevnega reda Državnega zbora, predlagal in opozoril na nek problem, ki je dejansko obstajal. Gre za to, da pač urad teh evidenc, kvalitetnih evidenc ni imel. Te evidence že obstajajo na Ministrstvu za ekonomske odnose in razvoj in Vlada s predlogi rešitve 28. člena in drugimi predlogi, ki posegajo na to področje, predlaga v bistvu rešitev tega problema na nekoliko drugačen način kot je bil predlog poslanca Hvalice, in sicer, za kaj gre. Z možnostjo dostopa urada do podatkov vseh evidenc državnih organov, se pravi tudi do evidenc..., da ima možnost, da pogleda te evidence tam, kjer že obstajajo. In ne, da vzpostavlja neko novo evidenco, ki bo seveda nad določenim zneskom, ki bo samo od določenega časa naprej, se pravi na uradu, ki bo praktično neuporabna, ker še vedno bo treba gledati za nazaj tiste podatke, ki že obstajajo.</p>
               <p>Tretje pomembno področje, ki ga ta zakon ureja, je to, da bolj jasno kot do sedaj določa poseg urada tudi v finančne organizacije v primeru, da obstajajo razlogi za sum, da gre za pranje denarja. Ta člen je sicer že do sedaj obstajal in to pooblastilo je obstajalo, vendar ni bilo sankcije, in zato nekatere finančne organizacije teh določil zakona niso hotele izvajati, bodisi da gre za banke, ali pa za nekatere druge finančne organizacije. Ta predlog zakona tudi to problematiko rešuje in rešuje tudi problem sodelovanja urada z mednarodnimi oziroma drugimi institucijam, podobnimi institucijami v svetu, kar je še posebej pomembno, ker je pranje denarja praviloma mednarodna zadeva in zahteva mednarodno izmenjavo podatkov in zahteva takojšnjo mednarodno izmenjavo podatkov tudi o podatkih, ki so lahko bančna tajnost ali pa kakršna koli druga oblika tajnosti. Kot veste, se ti podatki preko policijskih kanalov ne morejo sporočati, preko urada se pa lahko. To so, lahko bi rekel, ključne točke tega predloga.</p>
               <p>Naj omenim še eno, ki izhaja neposredno iz konvencije Sveta Evropa o pranju denarja, tako imenovane konvencije 141, ki zahteva, da države ustanovijo oziroma imajo nek centralni organ, ki centralno zbira vse podatke, ki se nanašajo na pranje denarja ali so z njim v zvezi. Ta zakon ureja tudi to problematiko na ta način, da se tudi drugi organi, ki imajo svoje pristojnosti na tem področju, bodisi da vlagajo kazenske ovadbe za kaznivo dejanje pranje denarja bodisi da sprožajo postopke za prekrške v skladu s svojimi pooblastili, da so o teh postopkih dolžni obvestiti urad, in da se seveda uradu za to, če naj opravlja funkcijo analize in izbiranja podatkov, tudi posredovanja teh podatkov kvalitetno, se pravi tudi v smislu preprečevanja, ne samo odkrivanja,  seveda šele analiza vseh podatkov omogoča takšno delo, zato tudi zaveza v 15.b členu in 15.a členu, da rečem, dostop do vseh podatkov, ki imajo tudi drugi državni organi pod pogoji, da gre za sum pranja denarja. Toliko na kratko, da rečem o predlogu zakona. Mislim, da pa potem v razpravi, glede na to, da je vloženih nekaj amandmajev, nekaj tudi vladnih amandmajev, ki sledijo predlogu Sekretariata Državnega zbora za zakonodajo in pravne zadeve, morda kaj več v nadaljevanju. Hvala lepa.</p>
            </sp>
            <sp xml:id="SDZ1-Redna-35-1995-10-24.sp25">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona je obravnaval Odbor za finance in kreditno-monetarno politiko kot matično delovno telo. Poročevalec odbora, predsednik odbora, gospod Kopač ima besedo.</p>
            </sp>
            <sp xml:id="SDZ1-Redna-35-1995-10-24.sp26">
               <speaker>JANEZ KOPAČ:</speaker>
               <p>Hvala lepa. Tudi s tem zakonom se je odbor ukvarjal na dveh sejah in moram reči, da zelo temeljito in mnogo ur. Pri obravnavi tega zakona smo končali z naslednjimi predlogi sklepov Državnemu zboru oziroma predlogi odločitev. Predlagamo, da se zakon sprejme po hitrem postopku. Predlagamo, da se sprejmejo vsi amandmaji Vlade k temu zakonu, ki so narejeni, kot je omenil predstavnik Vlade, na podlagi pripomb Sekretariata za zakonodajo in pravne zadeve, razen seveda amandmaja k 18. členu, kjer pa ima odbor svoj amandma. Odbor ima prav tako svoj amandma k 7. členu. Predlagamo seveda, da ta dva amandmaja podprete. Gre za dve od številnih pripomb, ki smo jih na odbor dobili od Združenja bank Slovenije, ki nas je opozorilo, kaj pravzaprav pomenijo te nove rešitve v tem predlogu zakona, vloženem po hitrem postopku in treba je vedeti, da se seveda kompetence uradu zelo povečujejo, da se predvidevajo številne nove evidence in v teh primerih, torej v primeru 7. in 18. člena, je odbor menil, da pa predlagane spremembe le presegajo neko razumno mejo in seveda zato vložil dva svoja amandmaja.</p>
               <p>Poleg tega smo obravnavali še amandmaje, ki so jih vložili drugi. Odbor je podprl amandma poslanca Jančarja k 1. členu, ni pa podprl amandmajev poslanske skupine Socialdemokratske stranke Slovenije k 20. členu, gre za dva amandmaja, kajti na podlagi stališč oziroma mnenja Vlade oziroma predstavnika Vlade gospoda Stroliga, smo na odboru ocenili, da bi sprejetje teh dveh amandmajev povzročilo kolaps urada, torej urada ne bi več potrebovali, kajti ta dva amandmaja predvidevata tolikšno količino novih podatkov, da jih po oceni odbora urad ni sposoben obdelati in bi s tem seveda ne prispevali k ničemur, še najmanj pa k preprečevanju morebitnega pranja denarja. Predlagam torej, da podprete odločitve, kot jih predlaga odbor, skratka zakon sprejmete skupaj z amandmajema odbora. Hvala.</p>
            </sp>
            <sp xml:id="SDZ1-Redna-35-1995-10-24.sp27">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? Gospod Ivo Hvalica za Socialdemokrate.</p>
            </sp>
            <sp xml:id="SDZ1-Redna-35-1995-10-24.sp28">
               <speaker>IVO HVALICA:</speaker>
               <p>Hvala lepa. Spoštovani kolegi, Socialdemokratska stranka oziroma naša poslanska skupina podpira ta predlog zakona. Mi smo k temu prispevali tudi to, da smo umaknili svoj predlog samo zaradi tega, da bi postopek čimprej stekel. Gre za problematiko, ki je več kot aktualna. Slovenija se pojavlja v sredstvih javnega obveščanja povsod po svetu kot velika pralnica denarja. To je neizpodbitno dejstvo in zaradi tega  je tudi nujna sprememba takšnega dopolnila zakona. Seveda se ob tem ne morem strinjati z jasnovidnostjo gospoda Kopača, ki vnaprej ugotavlja, da bi moj amandma povzročil nič manj kot kolaps Urada za preprečevanje pranja denarja. To je nekaj nepojmljivega. Gospod Kopač vse tisto, kar jaz predlagam, zavrne in je to njegov stil. Na vsak način grem jaz tudi mimo tega, važno je, da sprejmemo ta zakon, ki je za to našo mlado, za sedaj še nepravno državo, nujno potreben. Hvala.</p>
            </sp>
            <sp xml:id="SDZ1-Redna-35-1995-10-24.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Jana Primožič, za poslansko skupino SKD.</p>
            </sp>
            <sp xml:id="SDZ1-Redna-35-1995-10-24.sp30">
               <speaker>JANA PRIMOŽIČ:</speaker>
               <p>Spoštovani gospod podpredsednik, drage poslanke in poslanci! Slovenski krščanski demokrati seveda podpiramo predlog zakona o spremembah in dopolnitvah zakona o preprečevanju pranja denarja, ki omogoča v tej fazi večjo dostopnost do podatkov tako državnih služb kot tudi drugih služb, vendar trdimo, da v omejenem obsegu takrat, ko gre res za sumljive transakcije.</p>
               <p>Če pa beremo sobotni Večer in intervju z gospodom Stroligom, ki vodi ta urad, pa lahko vsaj malo podvomimo v veliko učinkovitost urada. Po našem mnenju je prav, da se služba vzpostavlja, vendar menimo, naj več časa nameni raziskovanju sumljivih transakcij in konkretnih sledi pranja denarja, ne pa, da se usmerja, po našem mnenju preveč, v kopičenje podatkov in vzpostavljanje evidenc na vseh nivojih. Hvala lepa.</p>
            </sp>
            <sp xml:id="SDZ1-Redna-35-1995-10-24.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti svoje stališče? Ne več. Prehajamo na razprave poslank in poslancev. Želi kdo od poslancev ali poslank razpravljati? <stage>(Ne želijo.)</stage> Splošno razpravo zaključujem.</p>
               <p>Prehajamo na drugo obravnavo hitrega postopka. Predlagam zboru, da skladno z zadnjo alineo 189. člena poslovnika razpravlja in glasuje o vseh tistih členih skupaj, h katerim niso bili vloženi amandmaji. Dajem predlog tega sklepa na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da je predlog tega sklepa sprejet.</p>
               <p>Prehajamo na obravnavo posameznih členov, h katerim so bili vloženi amandmaji in seveda o amandmajih. V obravnavo dajem 1.člen in amandma k 1.členu. Pregled amandmajev imate v pregledu z dne 24.10.1995.</p>
               <p>Amandma k 1. členu, predlagatelj Janez Jančar, odbor amandma podpira, Vlada amandmaja ne podpira. Želi kdo besedo? Predstavnik Vlade, prosim.</p>
            </sp>
            <sp xml:id="SDZ1-Redna-35-1995-10-24.sp32">
               <speaker>CLAUDIO STROLIGO:</speaker>
               <p>Hvala lepa. V zvezi z amandmajem, predlaganim amandmajem k 1. členu samo toliko. Žal na Odboru za finance in kreditno-monetarno politiko ni bilo dovolj časa, da bi o tem amandmaju temeljito razpravljali, kaj to pomeni. Naj povem, da v  matičnem zakonu ta člen določa zavezance, ki so dolžni pošiljati določene podatke uradu, dolžni identificirati stranke, dolžni voditi določene evidence pri sebi, dolžni so se izobraževati, dolžni ravnati na ravni preprečevanja, kajti oni so tisti, ki vidijo stranko, ki je lahko sumljiva, ne pa urad ali pa policija itd. Ta člen je bil, ko smo ga lansko leto pisali in ko ste ga sprejeli,  povzet seznam, zavezanec je bil povzet iz direktive Evropske unije in primerjalno pravno primerljiv z vsemi ostalimi državami, ki so že sprejele zakonodajo na tem področju. Širjenje tega člena še na društva, cerkve in ostale organizacije, ki, kot pravi predlog amandmaja, na pravne osebe, ki nimajo žiro računa pri organizaciji, ki v skladu z zakonom opravlja plačilni promet med domačimi pravnimi osebami, pomeni ravno to. Pomeni širjenje na cel spekter finančnih organizacij in ne samo finančnih organizacij, ob tem, da se pozablja, da je ta segment  že pokrit s sedanjim zakonom. Zakaj? Če nimajo društva žiro računa pri Agenciji za plačilni promet, ga imajo pri bankah, banke so pa zavezanci za pošiljanje podatkov, tako kot je agencija. Torej ne vidimo potrebe, Vlada ne vidi potrebe, da bi dvakratno dobivali podatke še o teh organizacijah, skratka, enkrat od bank, drugič pa direktno od njih.</p>
               <p>Še to. Ne znamo si tudi ta trenutek predstavljati, kaj bi to v količini podatkov, v sistematizaciji, v proračunu, če hočete, pomenilo za urad, koliko bi to povečalo delo urada glede na to, da so seveda obveznosti  tako administrativne, kot veste, pošiljanje nekih podatkov avtomatično, kot tudi dejanske. Menimo pa, da če je tukaj razlog za to, da se določene stvari in določeni podatki dobijo, da s spremembami, tako deviznega zakona, ki bo sedaj, kot veste, da je uvrščen na to sejo, ki bo določal obveznosti iz sporočanja določenih podatkov že z meje, se pravi, da bomo na meji zajezili eventualni umazani denar ali pa bomo to otežili, ne vidimo razloga ob tem, kar sem že povedal, da se širi število zavezancev neprimerljivo z Evropo, moram reči in tudi brez razlogov in se podvaja nekaj, kar že imamo. Hvala lepa.</p>
            </sp>
            <sp xml:id="SDZ1-Redna-35-1995-10-24.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem.</p>
               <p>Amandma k 1. členu dajem na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da je amandma k 1. členu sprejet.</p>
               <p>Na glasovanje dajem 1. člen. Ugotovimo sklepčnost! <stage>(47 prisotnih.)</stage></p>
               <p>kdo je za? <stage>(34 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je 1. člen sprejet.</p>
               <p>V obravnavo dajem 7. člen in amandmaje k 7. členu. Prvi amandma predlaga Odbor za finance in kreditno-monetarno politiko. Drugi amandma predlaga Vlada Republike Slovenije. Odbor amandma podpira. Želi kdo o teh dveh amandmajih k 7. členu razpravljati? Predstavnik Vlade. Prosim.</p>
            </sp>
            <sp xml:id="SDZ1-Redna-35-1995-10-24.sp34">
               <speaker>CLAUDIO STROLIGO:</speaker>
               <p>Hvala lepa. 7. člen predloga Vlade in predloga zakona kot ga predlaga Vlada, sledi sklepu Državnega zbora in izredne seje Državnega zbora, ki je zavezal urad, naj ali pa, če hočete, zavezal Vlado, naj prouči možnosti širjenja obveznosti  sporočenih določenih podatkov tudi na negotovino, seveda v povezavi z lastninskim preoblikovanjem. Vlada meni, da to širjenje, kolikor si ga lahko še dovolimo, je smotrno zaradi obsega dela in trga ga širiti samo še na čeke in to v obrazložitvi pojasnjujemo zato, ker so čeki tako v praksi drugih držav, kot tudi v praksi te države - ne mislim na nekrite domače čeke - mislim predvsem na uvožene čeke iz tujine, s katerim se plačuje blago in ki gre v milijone dolarjev ali pa v milijone mark. Nekaj zadev, takih kriminalnih, smo imeli že obravnavane. Ti čeki se lahko uporabljajo za pranje denarja in se uporabljajo za pranje denarja in tudi v slovenski praksi so se uporabljali za kriminal.</p>
               <p>Zato menimo, da bi s pokrivanjem čekov, se pravi s pridobitvijo podatkov o čekih ne samo na meji, kot že sedanji zakon ureja, ampak tudi za spremljanje teh čekov znotraj finančnih organizacij lahko uspešno preprečevali predvsem bodoči kriminal, ki lahko iz teh čekov izhaja. Se pa seveda strinjam, da to pomeni delno povečanje podatkov na uradu tudi o čekih, tako da menimo, lahko rečem, da smo te podatke sposobni obdelati, in da bi lepo vodili k določenemu rezultatu.</p>
               <p>Predlog amandmaja,  mislim, da Odbora za finance, ki je sledil predlogu združenja bank, predlaga črtanje teh čekov, se pravi črtanje tega amandmaja. To pomeni, da bi imeli potemtakem  sistem, ko bi z meje dobivali podatke o čekih avtomatično, medtem ko znotraj finančnih organizacij teh podatkov ne bi dobivali, tako da se postavlja seveda vprašanje, ali je smotrno te podatke sploh zbirati. Samo toliko. Sistem, kot ga predlaga Vlada pa lahko rečem, da je konsistenten in zapira ta krog tako na meji kot tudi znotraj. Hvala lepa.</p>
            </sp>
            <sp xml:id="SDZ1-Redna-35-1995-10-24.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Prehajamo na glasovanje.</p>
               <p>Na glasovanje dajem amandma pod točko 1 k 7. členu. Ugotovimo sklepčnost! <stage>(45 prisotnih.)</stage> Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je amandma pod točko 1 sprejet.</p>
               <p>Na glasovanje dajem amandma pod točko 2 k 7. členu. Ugotovimo sklepčnost! <stage>(44 prisotnih.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma pod točko 2 sprejet.</p>
               <p>Na glasovanje dajem tudi 7. člen, kot smo ga amandmirali. Ugotovimo sklepčnost! <stage>(45 prisotnih.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 7. člen sprejet.</p>
               <p>V obravnavo dajem 9. člen in amandma k 9. členu. Predlagatelj je Vlada. Odbor amandma podpira. Želi kdo besedo? <stage>(Nihče.)</stage></p>
               <p>Amandma k 9. členu dajem na glasovanje. Ugotovimo sklepčnost!<stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma k 9. členu sprejet.</p>
               <p>Dajem na glasovanje 9. člen. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 9. člen sprejet.</p>
               <p>V obravnavo dajem 12. člen in amandma k 12. členu. Predlagatelj amandmaja je Vlada. Odbor amandma podpira. Želi kdo besedo? Prehajamo na glasovanje.</p>
               <p>Na glasovanje dajem amandma k 12. členu. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma k 12. členu sprejet.</p>
               <p>Dajem na glasovanje tako amandmiran 12. člen. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 12. člen sprejet.</p>
               <p>V obravnavo dajem 13. člen in amandma k 13. členu. Predlagatelj amandmaja je Vlada. Odbor amandma podpira. Želi kdo besedo? <stage>(Nihče.)</stage></p>
               <p>Na glasovanje dajem amandma k 13. členu. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma k 13. členu sprejet.</p>
               <p>Dajem na glasovanje tako amandmiran 13. člen. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 13. člen sprejet.</p>
               <p>V obravnavo dajem 17. člen in amandma k temu členu. Predlagatelj je Vlada. Odbor amandma podpira. Želi kdo besedo? <stage>(Nihče.)</stage></p>
               <p>Na glasovanje dajem amandma k 17. členu. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je amandma k 17. členu sprejet.</p>
               <p>Na glasovanje dajem tako amandmiran 17. člen. Ugotovimo sklepčnost! <stage>(44 prisotnih.)</stage> Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je 17. člen sprejet.</p>
               <p>V obravnavo dajem 18. člen in amandmaja k 18. členu.</p>
               <p>Prvi amandma - predlagatelj je Odbor za finance in kreditno-monetarno politiko.</p>
               <p>Drugi amandma - predlagatelj je Vlada. Odbor tega drugega amandmaja ne podpira, ker je vložil svoj amandma, ki je pod točko 1 in če bo amandma pod točko 1 sprejet, potem je amandma pod točko 2 brezpredmeten. Želi kdo besedo? Predstavnik Vlade.</p>
            </sp>
            <sp xml:id="SDZ1-Redna-35-1995-10-24.sp36">
               <speaker>CLAUDIO STROLIGO:</speaker>
               <p>Hvala lepa. Gospodje poslanci in gospe poslanke! Samo naj vam povem, da 18. člen predloga zakona, predloga sprememb, kot ga predlaga Vlada, v ničemer ne spreminja dosedanjih obveznosti finančnih organizacij glede nekih novih podatkov. Podatek o poklicu je vseboval že sedanji zakon. Samo, kar ni bilo jasno, kaj poklic pomeni v praksi. Do sedaj je to Ministrstvo za finance reševalo s podzakonskim aktom, ker smo rekli, rabimo podatek pravzaprav o tem, kaj  konkreten gospod, recimo, ki opravlja neko transakcijo, dela, ne pa, kaj je po izobrazbi. V razrešitev teh dilem sedaj predlagamo zelo jasno dikcijo v zakonu, da bi namesto besede "poklic" imeli besedo "delovno mesto". Zato Vlada vztraja pri svojem predlogu, dočim predlog Odbora za finance sledi predlogu Združenja bank, ki seveda ni pripravljeno zbirati tega podatka še naprej. Razlogi za to so, moram reči, vsaj po mnenju Vlade, lahko nekoliko sporni, zato ker ta podatek zelo radi vzamejo, ko denar posojajo, recimo, banke, medtem ko denar dajejo, tega podatka seveda ne rabijo. Rabijo ga pa zaradi države, če tako rečemo, oziroma zaradi tega, da ta podatek je koristen in je eden pomembnejših podatkov. Naj povem samo to, da so nekatere druge države  veliko bolj stroge glede teh podatkov in zajemajo veliko širše podatke . Med drugim, na primer, od kod vam denar, zakaj ravno pri naši banki odpirate račun in podobne stvari, ki jih seveda tudi ni moč preveriti, tako kot ni moč preverjati v prvi fazi podatkov o poklicu.</p>
               <p>Poudarjam, ta podatek ne širi ničesar drugega, samo dela bolj jasno shemo, ki je že na obrazcih, ki že poteka in je že tudi usklajena. Tako, da bi prosil, da upoštevate ta amandma Vlade. Hvala lepa.</p>
            </sp>
            <sp xml:id="SDZ1-Redna-35-1995-10-24.sp37">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kopač.</p>
            </sp>
            <sp xml:id="SDZ1-Redna-35-1995-10-24.sp38">
               <speaker>JANEZ KOPAČ:</speaker>
               <p>Hvala lepa. Odbor je sledil obrazložitvi Združenja bank, ki poudarja, da podatka o poklicu ali pa o delovnem mestu, saj je navsezadnje vseeno, ko govorimo nasploh o tej problematiki, ni moč razbrati iz identifikacijskih dokumentov. In to je seveda res. Po drugi strani je res, da naš zakon o preprečevanju pranja denarja predvideva, da nihče, ki izbira, torej ki opravlja identifikacijo, gre na primer za bančnega uslužbenca na "šalterju". Nekoga sprašuje, na primer o njegovem delovnem mestu in mu ne sme povedati, zakaj ga sprašuje, torej, da ga sprašuje zaradi sporočanja podatka uradu za preprečevanje pranja denarja oziroma zaradi identifikacije, ki jo zahteva vsaka transakcija nad določenim zneskom. V primeru, da bančni uslužbenec rubriko poklic ali delovno mesto pusti prazno, pravzaprav naredi prekršek, ker ne sporoči vseh podatkov. V primeru, da si izmisli, seveda spet naredi prekršek. V primeru, govorim o tem, da neka stranka na bančnem "šalterju" noče povedati svojega delovnega mesta, ne da se zlaže, ampak da noče povedati, in pri tem seveda bančni uslužbenec ne more nič. Če noče pač noče, saj mu ni treba, noben zakon ne zapoveduje, da mora povedati svoje delovno mesto. Iz tega seveda v praksi lahko prihaja do vrste zelo nerodnih situacij, predvsem pa seveda bi potemtakem  pomenilo, da tisti, ki pač iz načelnih razlogov, ker mu gre morda na živce, da nekdo hoče vedeti o njem čisto vse, tudi njegovo delovno mesto oziroma njegov poklic, potem noče tega povedati, potemtakem  bi avtomatično sledilo, da v kolikor  uslužbenec, ki opravlja identifikacijo, ne želi napraviti prekrška, sploh ne sme s to konkretno stranko nič imeti. Torej ga mora enostavno odsloviti in reči, ne, vi pri nas ne smete vložiti vašega denarja ali pa ne smete opraviti te transakcije zato, ker mi ne poveste, kaj je vaše delovno mesto. Do take situacije seveda lahko - to ni nič izmišljeno ali pa hipotetično - lahko zelo zares v praksi pride in vprašanje je, če do tega ni že prihajalo. Skratka, gre za dilemo, in ker so vsi drugi podatki, ki jih predvideva ta člen,  razvidni iz identifikacijskih dokumentov, ki so običajni, vozniško dovoljenje, potni list, osebna izkaznica, podatek o delovnem mestu pa ni razviden iz običajnih identifikacijskih dokumentov, odbor predlaga, da se torej sporoča uradu za preprečevanje pranja denarja pod obvezno samo tiste podatke, za katere je lahko uslužbenec organizacije, ki je dolžna to v skladu z 2. členom zakona zbirati te podatke oziroma identificirati svoje stranke, skratka, daje samo tiste podatke, do katerih lahko nedvoumno pride na podlagi identifikacijskih dokumentov,  tudi dolžna zbirati, drugih pa ne.</p>
               <p>Verjamem seveda, da bi uradu na nek način tudi olajšalo delo, lažje bi bilo sprožiti nek signal ali pa, če nekdo, ki je</p>
               <p>brezposeln, pač nima delovnega mesta, opravlja transakcijo v višini 5 milijonov tolarjev, je to že čudno in ta logična povezava teh dveh podatkov Uradu za preprečevanje pranja denarja seveda olajša delo. Vendar kljub temu odbor meni, da obveznost zbiranja podatkov, do katerih je vprašanje, če se lahko pride, pa tudi če se lahko pride, je potem vprašanje njihove resničnosti, ker jih ni moč preveriti v identifikacijskem dokumentu stranke, kar pa lahko, seveda, zakomplicira delo Urada za preprečevanje pranja denarja, ni umestno. Torej predlagamo, da se sprejme dikcija 18. člena, ki je pravzaprav povzeta po vladnem predlogu sprememb zakona, razen da seveda, tako kot je omenil gospod Stroligo, ne omenja obveznosti zbiranja podatkov o delovnem mestu ali pa o poklicu, kot je to v obstoječem zakonu napisano. Predlagam, da podprete amandma odbora. Hvala.</p>
            </sp>
            <sp xml:id="SDZ1-Redna-35-1995-10-24.sp39">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Hvalica.</p>
            </sp>
            <sp xml:id="SDZ1-Redna-35-1995-10-24.sp40">
               <speaker>IVO HVALICA:</speaker>
               <p>Hvala lepa. Spoštovani! Gospod Kopač izhaja iz tistega, kar nekdo ne bi naredil, kar bi se nekdo zlagal in tako dalje. Zakaj zgolj ta predpostavka? Glejte, "job title", kot se temu reče v angleščini, je zelo pogost podatek oziroma večino sveta uporablja le tega ne pa poklic. Ker nekdo je lahko velik "biznismen", ampak je po poklicu farmacevt, recimo, in farmacevt nič ne pomeni. In sam gospod Kopač je pred preiskovalno komisijo, tega se dobro spomnim, ko smo ga vprašali, kakšen je njegov poklic, rekel: politik. Torej jaz ne vidim nič napačnega v amandmaju v namerah Vlade. Mislim vsekakor, da je to podatek, ki pomaga in gre predvsem za to. Zato apeliram na vas, na tiste, ki res hočete, da bomo imeli kolikor toliko dober zakon o preprečevanju pranja denarja, da podprete vladni amandma. Hvala.</p>
            </sp>
            <sp xml:id="SDZ1-Redna-35-1995-10-24.sp41">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnik Vlade.</p>
            </sp>
            <sp xml:id="SDZ1-Redna-35-1995-10-24.sp42">
               <speaker>CLAUDIO STROLIGO:</speaker>
               <p>Hvala lepa. Kot sem že prej povedal, ponavljam, to ne širi tistega, kar smo že doslej delali. Delali smo pa tisto, kar je ta Državni zbor odločil lansko leto, naj delamo. Ta podatek je bil že lansko leto notri. Kar smo uspeli do zdaj s težko muko v praksi narediti tudi s podzakonskim aktom, smo uspeli to narediti na nivoju delovnega mesta in tistega podatka, ki ga urad rabi. Zdaj, ko smo to naredili, zato ker eden od zavezancev, konkretno Združenje bank, ki ne predstavljajo niti stotine vseh zavezancev, ki so dolžni ravnati enako po zakonu, predlaga, da tega pa ne bi delali več. Mislim, da je nekoliko nerodno, ko vso logistiko pripraviš zato, da boš spoštoval zakon in poskušaš to popraviti, da potem rečeš, da zdaj pa določene stvari črtaš iz tega in rečeš, tega ne več. To je tako. Urad je imel do zdaj mlečne zobe in je prav, da je imel mlečne zobe, ker je cel sistem nov. Ampak če hočete, da bo urad grizel, potem morate uradu omogočiti, da bo imel prave zobe. Brez tega se najbrž kakšnih težjih in debelejših kosti ne bomo mogli lotiti.</p>
               <p>Se opravičujem za to prispodobo, ampak podatek o poklicu je pomemben. Podobne podatke boste našli v drugih členih, na primer zakon o kreditnih odnosih s tujino govori o tem, da je treba preveriti poreklo sredstev. Tudi podatek, ki ga je včasih zelo težko preveriti. Kot sem omenil, v Avstriji, v Nemčiji, v Veliki Britaniji in še nekaterih drugih državah je treba povedati tudi, od kod vam denar. Se pravi, ponovno stvar, ki jo bančni delavec ne more preveriti. In kot sem rekel, banke te podatke že sedaj zbirajo, če posojajo denar. Ne samo, da vprašajo, kje ste v poklicu, ampak hočejo tudi potrdilo od organizacije, kjer ste zaposleni. In zakaj potemtakem rečemo, da je sedaj to tak poseben problem, če bodo to delale tudi, ko denar sprejemajo. Hvala lepa.</p>
            </sp>
            <sp xml:id="SDZ1-Redna-35-1995-10-24.sp43">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kopač.</p>
            </sp>
            <sp xml:id="SDZ1-Redna-35-1995-10-24.sp44">
               <speaker>JANEZ KOPAČ:</speaker>
               <p>Hvala lepa. Na dve nelogičnosti v nastopu gospoda Stroliga bi rad opozoril.</p>
               <p>Prvič je govoril o poklicu, ampak to je bil "lapsus", mislil je na delovno mesto, kar je predlagala Vlada.</p>
               <p>Drugič. Govoril je o tem, da finančne organizacije, recimo, predvsem banke, pri posojanju zahtevajo ta podatek,  pri čemer je pa seveda sam sebe kasneje dematiral. Zahteva seveda podatek o organizaciji, kjer si zaposlen. Na primer, če bi kdo od poslancev jemal na banki nek kredit, stanovanjski, kakršen koli, bi seveda imel tam napisano, kje je zaposlen, Državni zbor, ne bi pa imel svojega delavnega mesta vpisanega. To je seveda v zvezi z njegovimi netočnostmi. Sicer pa, v kolikor lahko povzamem razpravo na odboru, ali pa če rečem kar v osebnem imenu, bom rekel pa to. Meni bi se seveda zdelo dobro za učinkovitost delovanja urada, da se zbira tudi podatek o delovnem mestu, čeprav seveda tudi definicija delovnega mesta ni čisto točna.</p>
               <p>Obstaja pa načelni problem. Če tega podatka ni na katerem koli identifikacijskem dokumentu, torej v rubriki "job title" kot bi rekel gospod Hvalica, potem je seveda nemogoče pričakovati resnično izvajanje te zakonske določbe. Zakaj nam potem, verjamemo sicer lahko, da bodo v večini primerov neki običajni državljani, ki nimajo nobene zveze s pranjem denarja, ta podatek seveda sporočali in na nek način zahtevanje tega podatka od njih pomeni določeno vrsto "maltreitranja", medtem ko pa tisti, ki pa zares imajo kaj s pranjem denarja, se bodo pa seveda lahko gladko zlagali in takrat zavedli delo Urada za preprečevanje pranja denarja, ne bodo mu dali prave informacije in ker na primer nek uslužbenec na "šalterju" v banki nima nobene možnosti, da bi preveril resničnost te izjave, bo seveda sporočil naprej tako, kakršno je dobil. In urad bo tako dal v svojo datoteko. Tam bo seveda obležala brez kakršne koli vrednosti, ki jo želi urad dobiti s tem, da bi dobil pravo informacijo, ki bi kazala na možne čudne transakcije. Zato se mi zdi nepotrebno vsiljevati organizacijam iz 2. člena, da zbirajo ta podatek, ki je nepreverljiv in bo zagotovo v primeru tistih, ki bodo hoteli prati denar,  tudi napačen in nihče ne bo mogel preveriti, ali je napačen ali ne, ampak bo zavedel delo urada, torej ga naredil manj učinkovitega.</p>
               <p>Sicer pa, če Vlada ali pa predstavnik Vlade, gospod Stroligo, tako zelo vztraja na tem podatku, potem bi bil konsistenten sam seboj, če bi na primer pri vladni proceduri ali pa pri obravnavi predloga Vlade, predlagal, da se se v osebno izkaznico uvede tudi rubrika "delovno mesto". Potem bi torej bil ta podatek vsaj na enem identifikacijskem dokumentu in potem seveda ni nobenega zadržka več ne zame ne za, po mojem mnenju, kogar koli, da se ne bi tudi ta podatek, ki se ga da prebrati iz identifikacijskega dokumenta, vpisal ali pa zbiral pač med ostalimi podatki, kot je ime, priimek, naslov in tako dalje. V tem je torej problem in zato menim, da je vztrajanje na zbiranju podatka, ali o poklicu ali o delovnem mestu, pravzaprav je čisto vseeno za to načelno razpravo, nekoristno in zato temu nasprotujem. Zato, ker k ničemur, po mojem mnenju, ne prispeva. Vsekakor pa ne k pravi informaciji, ki bi jo urad želel dobiti. Prispevalo pa seveda bi v povezavi z drugo zakonodajo. Ko pa bo gospod Stroligo sprožil še ali pa predlagal spremembe druge zakonodaje, ki se tega tiče, potem bom pa seveda z veseljem podprl tudi to, da se v tem zakonu predvidi obveznost zbiranja podatka o delovnem mestu. Hvala lepa.</p>
            </sp>
            <sp xml:id="SDZ1-Redna-35-1995-10-24.sp45">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnik Vlade.</p>
            </sp>
            <sp xml:id="SDZ1-Redna-35-1995-10-24.sp46">
               <speaker>CLAUDIO STROLIGO:</speaker>
               <p>Hvala lepa. Zelo na kratko. Mislim, da je v 3. členu in v 4. členu predloga zakona, kot ga Vlada predlaga,  rešen ta problem odgovornosti organizacij v primeru, da tega podatka ni v dokumentih, ne samo tega, ampak kateregakoli drugega. Na primer diplomatski potni listi nekaterih držav ne vsebujejo podatka o naslovu in ne moremo reči, da to ni identifikacijski dokument, kar pomeni, da za vse primere, ko podatka ni moč preveriti, velja 3. člen, drugi odstavek, kot ga predlaga Vlada,  ki se glasi: "Če iz uradnih osebnih dokumentov ni mogoče pridobiti vseh podatkov iz 26. člena tega zakona, se manjkajoči podatki pridobijo od stranke". In potem še nadaljevanje: "Če organizacija v primerih iz tega člena podvomi v resničnost podatkov, lahko od stranke zahteva tudi njeno pisno izjavo". S tem je organizacija naredila vse, kar je v njeni moči in zato seveda ne more biti kaznovana za prekršek, če tega podatka ne bo dobila. Verjemite mi pa, da ne bi vztrajal na tem podatku, če ne bi menil, da ni pomemben za delo urada in za delo urada, da rečem kot posrednika. Dajmo se še to vprašati, zakaj pravzaprav urad ta podatek rabi. Tudi zato, da bo pomagal finančnim organizacijam razrešiti tiste probleme, ki jih sami ne znajo na področju preventive pred kriminalom. Hvala lepa.</p>
            </sp>
            <sp xml:id="SDZ1-Redna-35-1995-10-24.sp47">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem, prehajamo na glasovanje.</p>
               <p>Na glasovanje dajem amandma pod točko 1 k 18. členu, to je amandma, ki ga predlaga Odbor za finance in kreditno-monetarno politiko. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 2 k istemu členu. Predlagatelj je Vlada, odbor tega amandmaja ni podprl. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je amandma sprejet.</p>
               <p>Dajem tako amandmiran 18. člen na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je 18. člen sprejet.</p>
               <p>V obravnavo dajem 20. člen in amandmaje k temu členu. Prvi amandma predlaga Vlada. Odbor amandma podpira. Drugi amandma predlaga poslanska skupina Socialno demokratske stranske Slovenije. Odbor in Vlada ne podpirata tega amandmaja. Tretji amandma predlaga ista poslanska skupina. Odbor in Vlada ne podpirata tega amandmaja. Želi kdo o teh amandmajih k 20. členu razpravljati? <stage>(Nihče.)</stage></p>
               <p>Prehajamo na glasovanje. Dajem na glasovanje amandma pod točko 1 k 20. členu. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>S tem je 20. člen v celoti spremenjen. In amandmaja pod točko 2. in 3. sta brezpredmetna.</p>
               <p>Zdaj smo zaključili člene in amandmaje k tem členom.</p>
               <p>V razpravo dajem vse preostale člene, ki niso bili amandmirani. Želi kdo besedo? Predstavnik Vlade.</p>
            </sp>
            <sp xml:id="SDZ1-Redna-35-1995-10-24.sp48">
               <speaker>CLAUDIO STROLIGO:</speaker>
               <p>Vlada prosi za kratek odlog zato, ker bi v dogovoru s predlagateljem amandmaje k 2. členu zakona pripravila svoj amandma k temu predlogu. Gre za amandma, ki zavezuje društva, cerkve in vse ostale zavezance, ki nimajo žiro računa pri Agenciji za plačilni promet. Če seveda je to mogoče.</p>
            </sp>
            <sp xml:id="SDZ1-Redna-35-1995-10-24.sp49">
               <speaker>PODPREDSEDNIK MIROSLAV MOZETIČ:</speaker>
               <p>Da, mi bi drugo branje zaključili in potem preden preidemo na tretje, vam bomo dali pavzo za vložitev amandmaja.</p>
            </sp>
            <sp xml:id="SDZ1-Redna-35-1995-10-24.sp50">
               <speaker>CLAUDIO STROLIGO:</speaker>
               <p>Se opravičujem. Hvala lepa.</p>
            </sp>
            <sp xml:id="SDZ1-Redna-35-1995-10-24.sp51">
               <speaker>PODPREDSEDNIK MIROSLAV MOZETIČ:</speaker>
               <p>Želi kdo o teh preostalih členih, ki niso bili amandmirani, besedo? <stage>(Nihče.)</stage> To razpravo zaključujem.</p>
               <p>Dajem te člene, ki niso bili amandmirani, na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da so vsi  preostali členi  sprejeti.</p>
               <p>V obravnavo dajem naslov zakona. Želi kdo o naslovu razpravljati? <stage>(Nihče.)</stage></p>
               <p>Dajem na glasovanje naslov zakona. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je naslov zakona sprejet. S tem smo drugo obravnavo znotraj hitrega postopka zaključili. Glede na to, da je predstavnik Vlade že prosil čas za vložitev amandmaja, to točko dnevnega reda v tem trenutku prekinjam.</p>
               <p>Prehajamo na <title>27. TOČKO DNEVNEGA REDA - DRUGA OBRAVNAVA PREDLOGA ODLOKA O SPREMEMBAH IN DOPOLNITVAH PROSTORSKIH SESTAVIN DOLGOROČNEGA IN SREDNJEROČNEGA DRUŽBENEGA PLANA REPUBLIKE SLOVENIJE</title>.</p>
               <p>Predlog odloka je v obravnavo zboru predložila Vlada Republike Slovenije. Pred obravnavo želim obvestiti, da zakon o planiranju in urejanju prostora v predhodnem obdobju, Uradni list RS, št. 48/90, določa v 2. členu, da se spremembe in dopolnitve prostorskih sestavin dolgoročnega in srednjeročnega družbenega plana Republike Slovenije sprejema z odlokom v dvofaznem postopku. Želi predstavnik Vlade besedo? Predstavnik Vlade, državni sekretar, gospod Blaganje.</p>
            </sp>
            <sp xml:id="SDZ1-Redna-35-1995-10-24.sp52">
               <speaker>MAG. DUŠAN BLAGANJE:</speaker>
               <p>Spoštovani gospod predsedujoči, spoštovane gospe poslanke in gospodje poslanci! Državni zbor Republike Slovenije je prvo obravnavo predloga odloka o spremembah in dopolnitvah prostorskega plana opravil na svoji 28. seji, dne 16. februarja letos, in ga sprejel kot primerno podlago za  pripravo odloka za drugo obravnavo. Ob tem je zadolžil predlagatelja, da pri pripravi predloga odloka za drugo obravnavo upošteva stališča Državnega zbora ter mnenje Sekretariata za zakonodajo in pravne zadeve k temu predlogu. Predlagatelj je stališča Državnega zbora v celoti upošteval ter v skladu z njimi dopolnil predlog odloka za drugo obravnavo. Nekaterih od teh stališč pa iz razlogov, ki jih bomo predstavili potem v razpravi o posameznih vloženih amandmajih k odloku, predlagatelj ni mogel podpreti ali jih ni mogel podpreti v predlagani rešitvi in je zaradi tega z amandmaji Vlade predlagal njihovo opustitev ali drugačno razreševanje zadev, na katere se nanaša.</p>
               <p>Prav tako je predlagatelj s svojimi amandmaji predlagal še nekatere spremembe in dopolnitve posameznih rešitev iz prve obravnave predloga odloka z namenom, da se le-ta izboljša. Predlagatelj pa je za drugo obravnavo predloga odloka opravil še nekatere redakcijske izboljšave besedila in kartografskega dela predloga odloka, ki izhaja iz njegovega lektoriranja in ne spreminjajo vsebine prvotnih rešitev. Hvala lepa.</p>
            </sp>
            <sp xml:id="SDZ1-Redna-35-1995-10-24.sp53">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog odloka je obravnaval Odbor za infrastrukturo in okolje kot matično delovno telo. Želi poročevalec odbora? Predsednik odbora ima besedo.</p>
            </sp>
            <sp xml:id="SDZ1-Redna-35-1995-10-24.sp54">
               <speaker>ŽARKO PREGELJ:</speaker>
               <p>Spoštovani! Dokument, ki ga imate pred seboj, je odbor obravnaval na več sejah. Ravno zaradi kompleksnosti problematike, ki jo obravnava, datirajo prve obravnave sorazmerno daleč nazaj v zgodovino sklica tega zbora. Zadnjo obravnavo je pripravil na več zadnjih sejah in pri tem naletel na vrsto problemov. Upam, da se lahko znajdete iz gradiv, kajti amandmaji, ki so najpomembnejši, najprej moram reči, da so zadeve v okviru druge obravnave  prihajale sorazmerno pogostoma. Problem, ki se je pojavil sicer na koncu teh obravnav, je čisto proceduralne narave, pa če dovolite, bi ga najprej pojasnil. O tem smo razpravljali tudi na sami seji odbora, na koncu sicer do enotnega stališča nismo prišli glede na to, da je predvsem sekretarka zbora spraševala oziroma razlagala poslovnik, da je to pač druga in zadnja obravnava in je potem nastopila dilema, ali je potrebno, če gre za zadnjo obravnavo, upoštevati 15-dnevni rok za vlaganje amandmajev, kar pomeni, da bi to bila tretja obravnava. Glede na postopke, ki smo jih vodili, želim še enkrat poudariti, da sem kot predsednik odbora dobil dodelitev od predsednika Državnega zbora, kjer je bilo jasno zapisano, da gre za akt v drugi obravnavi. Res pa je, da je potrebno upoštevati, da nimamo pred seboj zakona, ampak imamo odlok in da običajno zbor obravnava odloke v enofaznem postopku. Lahko se pa odloči in obravnava v večfaznih postopkih. Zbor se tako ni odločal, ker nihče ni predlagal, imamo pa zakon, ki določa tudi postopek sprejemanja sprememb prostorskega plana. Takrat, ko je ta zakon nastal, gre za zakon o urejanju prostora, je veljal še zakon o družbenem planiranju. Kasneje, z novelo tega zakona, je ostalo zgolj prostorsko planiranje, še vedno se je pa ohranila dvofazna obravnava tega odloka. Kot veste, se drugi akti obravnavajo lahko na več obravnavah, tako da se opravi, takrat, kadar se zbor tako odloči, tako da se najprej opravi splošna razprava, potem se opravi razprava po delih akta in se vlagajo amandmaji in na koncu se odloča o aktu v celoti. Mi smo do sedaj iz tega postopka opravili prvi del, torej splošno razpravo v okviru tako imenovanega prvega branja odloka. Ostala nam je še druga obravnava, to je branje odloka po delih in odločanje o amandmajih, in jasno, na koncu glasovanje o odloku v celoti. Torej po poslovniku ni predvideno tretje branje za odloke, ampak več stopenj odločanja. Mislim, da je tukaj potrebno biti natančen, tako da smo na koncu pristali na tem, da imamo danes drugo branje in na koncu tega drugega branja naj bi odločali o aktu v celoti. Nikakor pa ni več možno vlagati amandmajev na podlagi tretjega branja. Jasno je, da v kolikor bi to želeli, bi se moral zbor že na začetku  tako odločiti.</p>
               <p>Če dovolite, da bi prišli, preden gremo k sami vsebini. Vsebina tega odloka je bila opredeljena kot sprememba in dopolnitev prostorskih sestavin dolgoročnih in srednjeročnih družbenih planov Republike Slovenije, kjer v določilih 1. člena opredeljujemo področje sprememb. Verjetno vam je s tem znano, da nekoliko osvežim spomin, da prostorski plan, kakor njegov predhodnik, če lahko rečemo, družbeni plan, je  zavzemal vse možne spremembe, ki so se lahko dogajale v družbi. Prostorske sestavine so pa temeljni dokument, ki določajo namembnost prostora, kakor tudi rabo tega prostora. Mišljen je tukaj predvsem prostor kot gradbeno zemljišče, kakor tudi prostor, ki ga pač opredeljujejo naravni elementi.</p>
               <p>Te spremembe se nanašajo zgolj na področje sprememb, ki veljajo za magistralne ceste, železniško omrežje in kolesarsko omrežje. Kot veste, je do teh sprememb prišlo zaradi sprejetja nacionalnega programa oziroma gradnje avtocest v postopek in prilagajanje novim razmeram tudi prostorskih sestavin, tako da je bilo nujno potrebno preiti tudi na to spremembo. Jasno, da  ta sprememba po svoje že zamuja, toda vsekakor, dokler ni sprejet nacionalni program, smo nekako vsaj formalno še v času in je sedaj trenutek, ki je vsekakor pravi, da te spremembe končno potrdimo.</p>
               <p>Odbor, sem že prej omenil, je imel več obravnav, ko je obravnaval tako strukturo teh sprememb, kakor tudi amandmaje. Glede na to, da je pač struktura bila določena s prvim branjem, so se medtem  določene zadeve dodatno proučile, marsikaj se je spremenilo in je odbor potem na podlagi vloženih amandmajev oblikoval tudi svoje amandmaje, kar je razvidno iz pregleda.</p>
               <p>Dovolite mi, da opozorim mogoče na nekaj najbolj spornih oziroma pomembnih sprememb. V prvi obravnavi so bile sprejete določene spremembe, predvsem kategorizacija avtocestnega omrežja. Nastopila je dilema, kakšne avtoceste naj bi imeli. Vemo, da so lahko avtoceste normalnega avtocestnega profila, gre za štiripasovne ceste z odstavnimi pasovi, z izvennivojskim križem in podobnim. Zaradi manjših prometnih zahtev na določenih smereh se je v prvem branju pojavila kategorija tako imenovane priključne avtoceste. Z amandmaji je sedaj ta kategorija črtana, to je predlog matičnega odbora, čeprav je  stroka tukaj še nekoliko v dilemah, dejstvo pa je, da se pojma priključne avtoceste  ne da uporabljati za tiste primere, kadar gre za vzporedno avtocestno smer. Tukaj je nastopila v odboru težja dilema. Na koncu smo se pač večinsko odločili tako, da bomo predlagali zboru, da se tudi te ceste obravnavajo kot hitre ceste, ki se pa lahko gradijo v standardu avtocest. Zavedati se moramo, da je bistvena naloga sistema, ki ga gradimo, predvsem njegova propustnost, zato je nesmiselno ljudi in državljane vsekakor zavajati z določenimi pojmi, če v resnici za temi pojmi imamo v mislih tehnične elemente, ki so strokovno pač znani in se uporabljajo pri hitrih cestah. Drug problem, ki je nastopil, so bile določene kategorije glavnih cest. Glavne ceste so sicer predmet tega plana, čeprav ne spadajo direktno v avtocestni program, vsaj ne vse. Glavne ceste so sedanje magistralne ceste in jih vodimo tam, kjer ni avtocestnih smeri, torej so to najpomembnejše cestne žile. Tako so iz posameznih regij, če lahko tako rečem, oziroma občin, prihajale pripombe, da se pač upoštevajo ali sedanje kategorizacije ali pa, da se uvedejo nove. Predvsem je veliko hude krvi sprožilo dejstvo iz prvega branja, da bo v perspektivi sedanja magistralna cesta med Slovensko Bistrico in Ptujem prekategorizirana v regionalno takrat, ko bo zgrajen avtocestni sistem. Jasno je, da so vse lokalne skupnosti, ki živijo ob taki cesti, soočene z bojaznijo, da ne bodo njihove ceste vzdrževane na istem nivoju kot do sedaj in so takim spremembam nasprotovale. Tako da odbor jih je, če se je le dalo, podprl, kadar je pač to bilo možno, tudi s strokovnimi opredelitvami zagovarjati.</p>
               <p>Drug tak problem je bil problem Savske oziroma Zasavske ceste. Gre za cesto med Šentjakobom, Litijo, Zagorjem, Trbovljami, Hrastnikom, Zidanim mostom in naprej proti Krškemu. Ta cesta je sedaj glavna magistralna smer. No, glede na to, da se predvideva priključek Zasavja na Trojanah, je za odsek med Ljubljano in Zagorjem bil pač dan predlog, da se tudi ta del po izgraditvi avtocestnega sistema prekategorizira v regionalno cesto. Spet je nasprotovala lokalna skupnost, v tem primeru Občina Litija, ki se čuti oškodovano in je zahtevala, da ostane ta smer glavna magistralna, kar je bila tudi podpora ostalih zasavskih občin s tem, da jasno želijo, da ohrani tudi povezava Zasavja z avtocesto pri Trojanah glavno magistralno smer. Tudi temu je odbor ugodil, ker meni, da so bile zahteve lokalnih skupnosti upravičene.</p>
               <p>Pri obravnavi teh amandmajev so nastopile določene težave. V prvem branju, kot veste, smo del problemov rešili predvsem v smeri proti hrvaški meji, da smo enostavno rekli, na primer Postojna proti hrvaški meji, ali pa smo rekli Škofije - hrvaška meja. Nismo natančno določili, katera je tista točka, ki naj bi bila mejna. Enako velja, na primer, Ptuj - hrvaška meja in podobno. No, v tem branju so se določene te smeri opredelile, velika večina pa ne. V ozadju je strateški premislek, da se pač teh smeri ne opredeljuje natančno, glede na to, da poganjanja s sosednjo državo še tečejo. To dejstvo je odbor nekako na tiho sprejel, ga je pa na določenih odsekih, kjer so bile pa smeri definirane, tudi spremenil. Gre za znan problem povezave Škofij oziroma Trsta preko Kopra in nadalje proti hrvaški meji v smeri Istre oziroma Pulja. Dilema, ali se preko koprskega vozlišča povezuje tudi Reka in ta dilema je pripeljala do vladnega predloga, ki predlaga, da se kot hitra smer opredeli smer proti Sočergi, kot glavna pa smer proti Dragonji s tem, da je obalna cesta iz priključne avtoceste tudi prešla v hitro medmestno cesto. No, odbor se s tem ni strinjal in je predlagal, da se hitra smer namesto na Sočergo usmeri na Dragonjo. Gre za smer iz Kopra preko Šmarij, kjer že obstaja tropasovna zmogljiva cesta. Medtem, ko je sedanja cesta preko Kubeda in Sočerge bistveno manj zmogljiva in se jo komajda enkrat z muko leto za letom usposablja, tako da se povečuje varovanje vodnega vira, saj ta cesta poteka čez prvo do drugo območje vodnega vira reke Rižana, ki je glavni vodni vir za celotno obalo.</p>
               <p>Glede na povedano bi opozoril še na en problem, ki je bil izpostavljen tudi na odboru  in je odbor potem zahteval mnenje sekretariata in ga dobil, to je bil problem kartografske dokumentacije oziroma tistih delov plana, ki so izraženi v obliki posameznih kart. Kot veste so te karte, ki jih določa predvsem 3. člen, pa tudi 4. člen, narisane v merilu 1:250000. To so karte, ki so izobešene v avli pred veliko dvorano v Državnem zboru. Žal moram tukaj s tega mesta poudariti, da so že spet bili na delu mazači, če lahko tako rečem in so karte onečastili, ker so jih počečkali in spremenili nekaj, kar v bistvu ni dano kot predlog. Kdo to dela, ne vemo, ni pa lepo. Vsekakor, dovolite mi, da kot predsednik odbora tako dejanje obsodim. Na teh kartah so jasno razvidni poteki glavnih avtocestnih, kakor tudi drugih glavnih smeri. Predvidene so tudi predlagane spremembe kategorij in razvidno je tudi kolesarsko omrežje. Napaka teh kart je, da ni razviden potek na manjšem mikro področju. Se pravi, ni jasno, koga prizadene potek posamezne ceste. Res, da se tak potek da razvideti potem iz lokacijskega načrta, toda dilema je bila na odboru predvsem v tem, ali je prav, da Državni zbor sprejme odlok v takem merilu, iz katerega ni jasno, v čigave interese posega. Mi se zavedamo, da lahko zbor posega v pravice državljanov samo z zakonom. Če odlok ni akt, ki bi bil v zakonu ustrezen, glede na to, da je pa ta odlok v bistvu derivat matičnega zakona, se nekako pač razume, da je dovoljšen akt, ki na podlagi zahtev zakona določa določene interese oziroma odločitve Državnega zbora. No, kljub vsemu, ostala je dilema, ali je prav, da se uporablja zgolj merilo 1:250000, ali ne bi bilo mogoče pravilneje, da se vsaj za srednjeročni plan uporabi drugačna merila, na primer 1:5000, tako kot se je uporabljalo pri občinskih planih. Glede na jasno težavnost usklajevanja se Vlada  ni strinjala s takim predlogom, sekretariat je pa odgovoril, da ni nobenega dokumenta, ki bi opredeljeval merilo. Torej zakoni ne opredeljujejo merila kart. Do sedaj je obstajala praksa, taka je, da so bili dolgoročni plani v tem merilu, srednjeročni tudi, medtem ko so bili občinski v bolj podrobnih merilih. Jasno je pa, da so tudi na državni ravni včasih obstajale  karte, ki so bile kartografski del oziroma kartografska dokumentacija k planu izdelane v merilih 1 : 5000, to pa zato, da so se lahko usklajevali državni plani z občinskimi. Ta karta je bila, ni bila pa sestavni del odloka. Tako da smo to pojasnilo  dobili, imate ga tudi v vaši dokumentaciji in za sedaj je bil s tem ta problem meril rešen.</p>
               <p>Mislim, da sem zajel bistvo vseh problemov, ki so se nekako odvijali na sejah odbora. Odbor se je na koncu še dodatno opredelil do dodatno vloženih amandmajev, kar je tudi razvidno iz poročil. Mislim, da tega ni potrebno zdaj predstavljati. Vsekakor, če dovolite za konec, polagam nekako na srce, da z vso vestnostjo sprejmemo ta dokument, ker je temeljni akt, ki je potreben za izvedbo nacionalnega programa gradnje avtocestnega omrežja. Hvala lepa.</p>
            </sp>
            <sp xml:id="SDZ1-Redna-35-1995-10-24.sp55">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? Gospod Černelič.</p>
            </sp>
            <sp xml:id="SDZ1-Redna-35-1995-10-24.sp56">
               <speaker>FRANC ČERNELIČ:</speaker>
               <p>Hvala lepa, gospod predsedujoči. Poslanke in poslanci, Slovenski krščanski demokrati seveda podpiramo, ob dodatnem sprejemu nekaterih amandmajev, tudi na koncu sprejem odloka o dopolnitvah sestavin dolgoročnega in srednjeročnega družbenega plana Republike Slovenije. Menimo, da je izjemno pomemben akt, ki omogoča seveda tudi naprej uresničevanje nalog in usmeritev, ki smo si jih na tem področju tudi naložili. Moram reči, da v glavnem podpiramo amandmaje, ki jih je Odbor za infrastrukturo podprl s tem, da želimo, da pri nekaterih Vlada dodatno razloži, kateri so tisti argumenti, zaradi katerih nasprotuje sprejemu.</p>
               <p>Podpiramo zasavski koridor, podpiramo seveda možnost, da je glavna cesta usmerjena tudi preko Trojan, ker to povezuje v drugi smeri, vendar ne moremo spustiti in zmanjšati pomembnosti tega pomembnega zasavskega koridorja. Zelo smo zadovoljni, da je predlagan tudi amandma, v katerem govorimo in omejujemo na nek način izgradnjo objektov, ki so spremljajočega tipa ob avtocestah, skratka opredeljeno, da so to oskrbni centri, oskrbne postaje, bencinski servisi in počivališča, poleg tega seveda tudi vzdrževalne baze, vendar nič drugega.</p>
               <p>Za nas je pomembno tudi to, da je na nek način dana podpora tudi s strani Vlade za ohranjanje naravnih poti za velike sesalce oziroma da bomo s tem amandmajem, za katerega verjamem, da ga bomo sprejeli, da bomo omogočili ob izgradnji, kljub povečani investiciji tudi te prehode, ki so pomembni. Kot veste, smo krščanski demokrati vložili v zvezi z radarji svoj amandma, vendar bomo podprli vladnega, ker je po usklajevanju prišlo do boljše variante in tako bo podpora dana temu amandmaju. Skratka, želel bi, da dejansko sprejmemo amandmaje, ki so nekako potrjeni s strani Odbora za infrastrukturo, ker to kaže tudi naš pogled na to področje in seveda podpiramo, še enkrat rečem, podpiramo, da se odlok tudi po zaključku dejansko sprejme in se s tem omogoči nadaljnje delo. Hvala lepa.</p>
            </sp>
            <sp xml:id="SDZ1-Redna-35-1995-10-24.sp57">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera od poslanskih skupin predstaviti svoje stališče? Gospod Pregelj.</p>
            </sp>
            <sp xml:id="SDZ1-Redna-35-1995-10-24.sp58">
               <speaker>ŽARKO PREGELJ:</speaker>
               <p>Spoštovani! Poslanska skupina Slovenske ljudske stranke podpira predlog sprememb in dopolnitev prostorskih sestavin dolgoročnega in srednjeročnega družbenega plana Republike Slovenije, s tem da ima v določenih zadevah določene pomisleke oziroma predlaga, da se pač dodatno določene problematike še razmislijo. Tako je nekoliko sporna širitev sprememb prostorskih sestavin tudi na področje hidrometeoroloških in drugih navigacijskih radarjev. Prej se moram opravičiti,ker sem prej  v vlogi predsednika odbora  na to pozabil, ker je pač več teh poročil in mi je eno ušlo. Trenutno razlagam mnenje stranke. Predvsem se zavedamo, da so postavitve takih radarjev na naše hribe oziroma pomembne vzpetine lahko tudi izredno obremenjujoči elementi za okolje, še posebej smo v dilemah o vplivih močnih radarjev, ki jih uporabljajo letališča oziroma vojska za kontrolo zračnega prometa. Slišali smo o vplivih na živali, kakor tudi na rastline in menimo, da bo potrebno pred sprejetjem lokacijskih načrtov za take objekte imeti ustrezna soglasja vseh služb, ki so za to odgovorne, tako službe, ki varujejo naravno in kulturno dediščino, kakor tudi posamezne službe, ki pač varujejo tako zdravje ljudi kot zdravje ostalih živih bitij. Opozorjeni smo bili, da je težko take objekte tako umestiti v prostor, da ne bi bilo takih škodljivih posledic, zato tudi sprašujemo, ali bo Vlada predvidela določene odškodnine za eventualno prizadete državljane oziroma lokalne skupnosti, kjer bodo taki objekti stali, s tem, da lahko verjamemo strokovnjakom, da so meteorološki radarji bistveno manj problematični za okolje kot ti navigacijski. Zaradi tega, kot sem že prej omenil, bo pač ta del sprememb s strani naše stranke sprejet z določeno rezervo in želimo, da se v nadaljnjih postopkih ne izkorišča plana kot gotovega dejstva. Zavedati se moramo, da je plan zgolj prostorska možnost, zgolj opredelitev namembnosti, da se pa dejanska odločitev potem sprejme v okviru sprejetih lokacijskih načrtov oziroma, da so tudi za take posege izdelana vse okoljevarstvene študije, izdana okoljevarstvena soglasja, in da je jasno razvidna odgovornost državnih funkcionarjev, ki jo bodo prevzeli s sprejetjem lokacijskih načrtov. Hvala lepa.</p>
            </sp>
            <sp xml:id="SDZ1-Redna-35-1995-10-24.sp59">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp xml:id="SDZ1-Redna-35-1995-10-24.sp60">
               <speaker>ANTON PERŠAK:</speaker>
               <p>Spoštovane poslanke in poslanci! V imenu poslanske skupine bi se rad pridružil ocenam o pomembnosti tega akta, katerega pomembnost je seveda predvsem z vidika, da omogoča skladen in primeren razvoj infrastrukture tudi glede  na nove politične okoliščine. Tako da s tega vidika je seveda pametno, da ta akt danes sprejmemo. Ne gre samo za, nam se zdi še posebej pomembno, poleg tega, da omogoča razvojno področje avtocestne in cestne mreže in železniške mreže, tudi posebej bi izpostavil mrežo kolesarskih stez, s čimer se bi Slovenija tudi po tej plati pridružila nekaterim drugim državam, ki jih lahko tudi na kakšnem drugem področju jemljemo za zgled.</p>
               <p>Rad bi pa, in to je pravzaprav še dodaten razlog,  zakaj se oglašam v imenu skupine in bi povedal še nekaj. V tem primeru tega akta je mogoče potrebno poudariti, da je odbor, matični odbor ne glede na to, da so seje ravno zaradi tega včasih lahko tudi naporne in tako naprej, v tem primeru res opravil svoje delo in da danes verjetno lahko relativno sproščeno glasujemo za vse tisto, kar predlaga oziroma podpira odbor in bi si upal trditi, da je predlog res temeljito pripravljen po tej plati, kar velikokrat ni primer. In zato bomo tudi mi pač glasovali v skladu s tem, kot predlaga odbor. Hvala.</p>
            </sp>
            <sp xml:id="SDZ1-Redna-35-1995-10-24.sp61">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. V tem delu prekinjam to točko dnevnega reda. Prekinjam dopoldanski del zasedanja. Popoldanski del zasedanja pa, kot je že najavljeno, pričnemo s 40. točko dnevnega reda - to je zakon o proceduri, postopku ustanovitev novih občin in določitvi območij in še 44. točko in potem se bomo vrnili k 27. točki.</p>
               <p>Dopoldanski del prekinjam.</p>
            </sp>
            <stage type="time">(Seja je bila prekinjena ob 12.25 uri in se je nadaljevala ob 14.14 uri.)</stage>
            <sp xml:id="SDZ1-Redna-35-1995-10-24.sp62">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, spoštovani kolegi! Nadaljujemo popoldanski del zasedanja. Ugotavljamo prisotnost!</p>
               <p>Za popoldanski del so se opravičili gospod Jagodnik, Pucko za eno uro, Kocijančič, Kopše in Battelli za zadnjo uro, po četrti uri. Ugotavljamo prisotnost! <stage>(54 prisotnih.)</stage> Zbor je sklepčen.</p>
               <p>Nadaljujemo z delom.</p>
               <p>Prehajamo na <title>40. TOČKO DNEVNEGA REDA - NA PRVO OBRAVNAVO PREDLOGA ZAKONA O POSTOPKU ZA USTANOVITEV OBČIN TER ZA DOLOČITEV NJIHOVIH OBMOČIJ</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? Gospod minister, prosim.</p>
            </sp>
            <sp xml:id="SDZ1-Redna-35-1995-10-24.sp63">
               <speaker>MAG. BOŠTJAN KOVAČIČ:</speaker>
               <p>Spoštovani predsedujoči, cenjeni visoki zbor! Pred nami je zakon o postopku za ustanovitev občin in določitev njihovih območij. Sedaj v zvezi s tem kratek uvod, ki bi ga poskušal obdelati v štirih sklopih. Prvi sklop je ta, kakšna je ocena stanja na področju lokalne samouprave, predvsem na tem segmentu. Drugi, kateri so razlogi za sprejem tega zakona, tretji sklop je normativna podlaga za sprejem tega zakona in četrti, cilji oziroma načela tega zakona.</p>
               <p>O oceni stanja. Kot pristojni minister za to področje ne bi bil niti optimist niti pesimist, ampak bi poskušal biti predvsem realist. Dejstvo je, da nove občine so s 1.1. zaživele. Od tega naj rečem, da je kar 89 občin, ki so prvič občine. Ne bi pristajal na oceno, da je v funkcioniranju občin  nastal takšen ali drugačen zastoj ali blokada, predvsem v delovanju sistemov, kot so nekatere ocene. Moram dosti odprto reči, da mi dnevno spremljamo tako po empirični plati kot z neposrednimi obiski in kaže na to, da ključni sistemi v teh občinah delujejo. To moram izjemno jasno podčrtati. Lahko na to temo v tej splošni diskusiji še kaj rečemo. Dejstvo je, da ne bi pristajal tudi na to oceno, da je ta Državni zbor sprejel nek koncept, ki ni primerljiv v ničemer s koncepti povsod v svetu. Koncept, kakršen koli je bil sprejet v tem Državnem zboru, ki ga nekateri pojmujejo kot "can ....." sistem, konceptualni dualizem. Gre za to, da imamo na eni strani svet, na drugi strani župana. Jasno, oba sta legitimna že iz tega naslova, da sta neposredno izvoljena in jasno je tudi to, da neko sožitje, neka kooperativnost na relaciji župan, ki ima izjemno velike kompetence, v tem kontekstu, da neposredno vodi upravo na eni strani in na drugi strani svet, ki  v bistvu sprejema vse ključne dokumente, ne samo prostorske, ampak tudi zaključni račun, proračun, odlok o notranji organiziranosti in podobno. Jasno, da vsa zagata te samouprave je v tem, kako vspostaviti tak kooperativni odnos med svetom in županom na eni strani, med občinami in upravno enoto, oziroma če poenostavim, med lokalno samoupravo in državo. Tukaj bi rekel, da ta preobrazba teče resnično na treh ravneh. Prva je ta teritorialna, ki je bila zarezana s 1.1. s 148 občinami, druga je funkcionalna, predvsem v tem kontekstu, kako izjemno jasno razmejiti pristojnosti med državo in lokalno samoupravo. Poznamo tudi zakon, ki ga je sprejel ta Državni zbor in nalaga Vladi oziroma pristojnim ministrstvom, da se te zadeve uredijo do 1.7.naslednjega leta. In tretja. Tretja raven te preobrazbe je organizacijska. Gotovo, zlasti v tistih občinah, ki so prvič občine, je ta lokalni management uprave izjemno pomemben. Rekel bi pa tudi to, da težko govorimo o prototipu  idealne občine, ker vsaj danes lahko govorimo o treh vrstah občin.</p>
               <p>Ene so mestne občine z izjemno razvejano svojo infrastrukturo <stage>(tehnološko, kadrovsko in siceršnjo)</stage> in jasno, da te mestne občine, ki so tudi po naši strokovni oceni na nek način zametki bodočega regionalnega razvoja, predvsem v kontekstu priprave zakonov o pokrajinah, o katerih naša ekspertna skupina <stage>(medresorska in interdisciplinarna)</stage> že deluje.</p>
               <p>Naslednja zadeva, ki bi jo v zvezi s tem omenil, je dejstvo , da je ta preobrazba  tudi pod presojo ustavnega sodišča. Vemo, poznamo rok, da 6 mesecev pred iztekom tega mandata, se v bistvu vsi tisti spori, ki so pod presojo, na nek način sanirajo. Da ta samouprava deluje, kaže tudi to, da so več ali manj  vse občine danes v Sloveniji konstituirane. To pomeni, da so sprejele in statut in poslovnik in odlok o notranji organiziranosti, zaključni račun, proračun in v tej fazi se izjemno resno  lotevajo dela premoženjsko-delitvene bilance. Skratka, to je na nek način kratek presek stanja.</p>
               <p>In kateri so tisti razlogi, da je v parlamentarni proceduri ta zakon? Razlog je gotovo ta, da prvi zakon o referendumu za ustanovitev občin in določitev njihovih območij je bil pač prirejen za prvo členitev občin, ko se je iztekala legitimiteta starim organom konec lanskega leta in ta zakon je bil prirejen za to prvo členitev. Gotovo ta zakon, ki ga imamo sedaj pred seboj, na nek način racionalizira ta postopek. Razlog je tudi ta, da legitimno, izjemno resno je kar nekaj zahtev v tej Sloveniji, ustanovitev novih občin. Naj povem, da  je teh 24 in za spremembo teritorialnih sprememb znotraj občine 22. Normativna podlaga za pripravo tega zakona je naslednja. Eno je 139. člen ustave, ki govori o tem, da se občine ustanovijo, jih ustanovi Državni zbor po prej izvedenem referendumu, ki inplicite govori, kakšna je narava tega referenduma. O tem je bilo mnogo diskusij, verjetno jih še bo. Koliko je ta referendum zavezujoč, koliko je obligatoren na eni strani in koliko je poizvedovanj na drugi strani. Ta dikcija ustave 139. člena, katerega je povzelo tudi Ustavno sodišče, nedvoumno govori o tem poizvedovalnem.</p>
               <p>Druga zadeva, ki je kot normativna podlaga, je ta, da mislim, da za vsako ustanovitev občine ne moremo mimo kriterijev pogojev, ki jih določa krovni zakon zakona o lokalni samoupravi, predvsem v 13. in 13.a členu za navadno občino, v 15. govori o notranjih teritorialnih spremembah z relativno formo oziroma z relativno večino in v 15.a, 16., 16.a členu, ko govori za ustanovitev mestne občine. Tukaj so, bi rekel, tisti osnovni okviri v pripravi tega zakona. Če govorimo o samem zakonu, zakon predvideva ustanavljanje občin v treh fazah. Eden je predhodni postopek, drugi je zakonodajni postopek in tretji je postopek konstituiranja. Ta zakon govori o tem predhodnem postopku, ker pravi, da se lahko enkrat letno, enkrat v štiriletnem obdobju, vsaj šest mesecev pred iztekom mandata, lahko sproži ta postopek pod pogoji, kot jih določa zakon, o katerem sem prej govoril in prek forme referenduma, o kateri sem tudi govoril. Ta postopek začenja Državni zbor, in sicer na pobudo tistih, ki želijo to novo občino, to se manifestira skozi matično telo, to je Komisija za lokalno samoupravo, bodisi sveti občin, potem skupnosti oziroma s krajevnimi skupnostmi, pa tudi z zborom občanov, v kolikor sveti občin temu nasprotujejo. Tukaj ves čas govorimo o teh pogojih na eni strani, na referendumu na drugi strani. Dejstvo je, v kolikor Državni zbor ugotovi, da teh pogojev katera sredina nima, pač sprejme ugotovitveni sklep, ki je tudi pod ustavno presojo, da te nove občine ne more biti. Na osnovi tega se pridobi mnenje, tako Vlade kakor tudi svetov in na osnovi tega  potem, v kolikor so ti pogoji, Državni zbor razpiše referendum in na osnovi referenduma se sprejme zakon in konstituirajo posamezne občine. Zelo na kratko je ta postopek zamišljen tako, 5. člen tega zakona predvideva tudi možne izjeme, ko lahko Državni zbor mimo teh kriterijev sprejme sklep o ustanovitvi posamezne občine. Toliko za uvod. Hvala lepa.</p>
            </sp>
            <sp xml:id="SDZ1-Redna-35-1995-10-24.sp64">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona je obravnavala Komisija za lokalno samoupravo kot matično delovno telo. Poročevalka komisije, predsednica komisija ima besedo.</p>
            </sp>
            <sp xml:id="SDZ1-Redna-35-1995-10-24.sp65">
               <speaker>BREDA PEČAN:</speaker>
               <p>Kolegice in kolegi, predstavniki Vlade, dober dan! Komisija za lokalno samoupravo je poleg tega, da je pregledala mnenja občin, ki so poslale na osnovi poziva, ki ga je razposlal vsem 147 občinam predsednik Državnega zbora v skladu s 94. členom zakona o lokalni samoupravi, mnenj je bilo relativno malo, vsega skupaj, če seštejemo mnenja, je bilo 17 pripomb, konkretnih občin, ki so te pripombe poslale, pa še toliko manj.</p>
               <p>Na to je komisija pripravila posvet, ki so se ga udeležili predstavniki občin in tudi povabili smo nanj predstavnike zainteresiranih območij in skupin občanov, ki bi radi na svojih območjih ustanovili občine ali jih kakorkoli drugače spremenili. Mnenja, pripombe in stališča, ki so bila podana na tem posvetu in ki so prispela iz občin, smo na seji komisije obravnavali in pripravili sklepe in stališča, ki jih imate v poročilu. Podrobneje ne bi o tem govorila, ker imate na razpolago sami gradivo. Opozorila bi le na to, da smo, glede na to, da je v tem prehodnem obdobju prišlo precej pripomb oziroma zahtev - vsega skupaj menda 24 - za spremembo območja občin in da 5. člen zakona obravnava tista območja, ki naj bi bila izven, enkrat na štiri leta obdobja spreminjana, po našem mnenju, po mnenju večine članov komisije pa je to pravzaprav samo enkratno dejanje, urejanje teh že obstoječih zahtev. Ravno tako tudi v zvezi z drugim odstavkom 27. člena, kjer govorimo o posvetovalni naravi referenduma v tem smislu, da samo, če je rezultat referenduma, ki ga razpiše Državni zbor, negativen, da v resnici takrat Državni zbor odloči drugače kot so se odločili sami občani oziroma udeleženci na referendumu, da preidejo določbe teh dveh členov v prehodne določbe, ker so to dejanja, ki se zgodijo samo tokrat in po naši presoji nikoli več. Med drugim je bilo tudi obravnavano stališče, da naj bi v 17. členu določili, da referendum nima posvetovalne narave, vendar komisija takega stališča ni podprla in je v tem smislu tudi pripravila stališča in sklepe. Hvala.</p>
            </sp>
            <sp xml:id="SDZ1-Redna-35-1995-10-24.sp66">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? Gospod Sušek.</p>
            </sp>
            <sp xml:id="SDZ1-Redna-35-1995-10-24.sp67">
               <speaker>MAKS SUŠEK:</speaker>
               <p>Spoštovane kolegice in kolegi, spoštovani gostje, predlagatelji predloga tega zakona in ostali! Dosedanji razvoj oblikovanja občin je pokazal, da je teritorialno oblikovanje lokalnih skupnosti, predvsem sedaj občin, eno najzahtevnejših vprašanj preobrazbe naše družbe. Zapleti na tem področju so tako obsežni, da si Državni zbor v nadaljnjem procesu preobrazbe lokalne samouprave na Slovenskem ne more več privoščiti večjih napak ali spodrsljajev. Vsi dosedanji zahtevki za sedanje teritorialne spremembe občin čakajo kot tempirana sociološka bomba na sprožitev nadaljnjega toka teritorialne reforme na Slovenskem. Zato je treba ta zakon sprejemati kot del celotnega procesa preoblikovanja lokalne samouprave in državne uprave. Torej gre za kompleksen proces. Čeprav gre pri tem predlogu le za uzakonitev postopka za ustanovitev občin ter za določitev njihovih območij, ne moremo mimo dejstva, da na teritorialno oblikovanje vpliva mnogo dejavnikov, ki se doslej izražajo kot skupni interesi ljudi na določenem področju. Zato gre tudi v tem primeru za zelo pomemben zakonski akt, ki naj bi v bodoče omogočil jasnejšo in racionalnejšo pot za dosego postavljenih ciljev.</p>
               <p>Odločitve ljudi so največ odvisne od njihove obveščenosti. Če je ta jasna in vsebinsko urejena, so tudi odločitve racionalnejše. Dosedanje zaplete poznamo. Poznamo tudi vso nejevoljo v mnogih predelih naše države. Vsem tem zapletom je veliko prispevalo večkrat nejasno izraženo zakonsko določilo. Ena največjih pomanjkljivosti pri pripravi za ustanovitev novih občin je bila ta, da niso bile jasneje razmejene funkcije med državo in lokalno samoupravo, da niso bili pred odločitvami izdelani kriteriji za vrednotenje posameznih nalog in tako dalje. Kvalitetna odločitev  za zadovoljevanje interesov je predvsem odvisna od hkratne primerjave vsaj treh bistvenih sklopov in to so: funkcionalne, organizacijske in teritorialne narave. Predhodni postopek z referendumom zadeva interese ljudi, ki je pa izrecna subjektivna kategorija. Zato moramo ukreniti vse, kar je v naši moči, da bodo naši ukrepi prepričljivi. Zato mora predlagani zakon s svojo vsebino prispevati k jasnejši poti nadaljnjega preoblikovanja naših občin kompleksno, predvsem pa iz tega izhaja, tudi teritorialno. Glede na to menimo, da je hkrati ob sprejemanju tega zakona nujno pospešiti vse dejavnosti v Vladi in Državnem zboru, ki bodo prispevale k jasnejšim opredelitvam pri razmejevanju funkcij med državo in lokalno samoupravo. Potrebno je seveda čimprej tudi predložiti vse ostale zakonske akte, ki posegajo v področje organiziranja lokalne samouprave, na primer kot zakon o pokrajinah, zakon o posebnem statusu manj razvitih občin, pa razni drugi dodatni podzakonski akti, kot na primer s področja financiranja občin in tako dalje. Le s tako omogočenim kompleksnim pregledom lahko pričakujemo optimalne rešitve na osnovi kompromisa subjektivnih lokalnih interesov s širšimi interesi državne celote.</p>
               <p>Državni zbor ima težko nalogo, da v določenem roku razreši problem neustavnosti teritorialnih organiziranosti sedanjih občin. Prihajajo vedno znova še dodatne nove pobude za spreminjanje teritorijev. Postavlja se vprašanje, kako vse te probleme kvalitetno razrešiti. Pomemben je tudi čas razreševanja vseh problemov in pobud. Zato menimo, da naj predlagatelj jasneje vgradi v ta zakon tudi način poteka reševanja vseh dosedanjih akumuliranih zahtev. Mnenja smo, da je potrebno tudi jasnejše definirati vlogo in kompetence Državnega zbora pri odločanju mimo volje določenega dela prebivalcev, kadar seveda to ni v skladu z načeli skladnega funkcioniranja države kot celote. Strinjamo se z mnenjem Sekretariata za zakonodajo in pravne zadeve in podpiramo tudi vse te predloge, ki jih je oblikovala Komisija za lokalno samoupravo, kajti ti tudi dejansko prispevajo delno tudi k razjasnjevanju nekaterih nejasnosti. Poslanci Liberalne demokracije Slovenije menimo, da je predlog tega zakona v postopku za ustanovitev občin ter določitve njihovih območij primerna podlaga za pripravo zakona za drugo obravnavo. Posebej pa še enkrat poudarjamo, da je ob sprejemanju tega zakona potrebno pospešiti aktivnosti za sprejem še drugih zakonov in podzakonskih aktov, ki zadevajo kompleksno reorganizacijo lokalne reforme. Hvala lepa.</p>
            </sp>
            <sp xml:id="SDZ1-Redna-35-1995-10-24.sp68">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina besedo? Gospa Jana Primožič.</p>
            </sp>
            <sp xml:id="SDZ1-Redna-35-1995-10-24.sp69">
               <speaker>JANA PRIMOŽIČ:</speaker>
               <p>Hvala lepa za besedo. Spoštovani gospod podpredsednik, drage poslanke in poslanci! Slovenski krščanski demokrati seveda podpiramo ta predlog zakona, vendar pa hkrati poudarjamo, da ta predlog ne pomeni predvidene realizacije odločbe Ustavnega sodišča, ki se nanaša na oceno ustavnosti 2. in 3. člena zakona o ustanovitvi občin ter o določitvi njihovih območij, ampak gre v bistvu bolj za razširitev 14. in 15. člena zakona o lokalni samoupravi. Je v bistvu bolj tehnični zakon. Državni zbor je namreč z odločitvijo, da je potrebno pred spreminjanjem območij občin oziroma ustanavljanjem novih občin pred približno dvema mesecema sprejeti zakon o postopku za ustanovitev občin ter določitev njihovih območij, kot tudi spremembe zakona o lokalni samoupravi, se pravi, da je s tema dvema dejanjema zamrznil postopke za oblikovanje novih občin. S tega vidika se seveda odpira zlasti vprašanje možne razlage 4. in 5. člena predloga zakona o postopku glede na to, da iz predloga zakona izhaja, da bi se pristopilo k spremembam v letu 1988, medtem ko je bilo s strani Vlade in posameznih poslancev Državnega zbora predvideno, da se ti postopki začnejo že s 1.1.1995, se pravi, ljudem je bilo obljubljeno, da se bodo spreminjali teritoriji teh novih občin že z začetkom letošnjega leta, kar pa na žalost naš Državni zbor ne uresničuje. Zato poslanska skupina upošteva zlasti vsebino posveta, ki je bil 7. septembra letošnjega leta, in sicer posvet županov občin in mestnih občin, predstavnikov občinskih in mestnih svetov ter predstavnikov zainteresiranih krajevnih skupnosti in skupin občanov o predlogu tega zakona v postopku za ustanovitev občin in za določitev njihovih območij za to, kar navajam. Na posvetu so bile izražene zahteve in sicer kot prva, zahteva, da je potrebno upoštevati izide že opravljenih referendumov za ustanovitev občin glede na to, da pred njihovo izvedbo ni bilo niti zakonsko razvidno niti posebej opozorjeno, da gre zgolj za posvetovalni referendum. Državni zbor je v skladu z odločbo Ustavnega sodišča, zato predlaga ta posvet oziroma večinsko stališče je bilo tako, da bi Državni zbor sprejel potrebne popravke že sprejetega zakona o ustanovitvi občin ter upošteval vse referendumsko sprejete odločitve za ustanovitev samostojnih občin. Dobro se še spominjam navedbe nekega razpravljavca, ki je govoril:" Najprej popravite napake v tem zakonu in šele potem predpišite ponovno drugačen postopek za, recimo, ustanavljanje novih občin in spreminjanja območij!"</p>
               <p>Druga zahteva se je nanašala tudi na znižanje kriterija in posebno je bilo poudarjeno, da ni pomembna velikost in poseljenost občine, pač pa predvsem volja, interes in želja ljudi, da v njej živijo, kot tudi njihova sposobnost za opravljanje lokalnih funkcij oblasti občine. Strah pred majhnimi občinami, ki bi bile po meri ljudi, je povsem neupravičen, saj so take občine dejansko zagotovilo za optimalno, funkcionalno in odgovorno organiziranje ljudi ter uveljavljanje njihove pravice do lokalne samouprave. Predvsem se Slovenski krščanski demokrati zavzemamo zato, da bi se ta postopek ustanavljanja občin in preoblikovanja po možnosti čimprej začel, zato sem sama predlagala tudi sklep, da se zakon, predlog zakona o spremembah in dopolnitvah zakona o ustanovitvi občin, ki ga je predložila že gospa Irena Oman, ponovno vrne v obravnavo v Državni zbor in se s tem omogoči tisto, kar so želeli razpravljavci, zlasti na tem posvetu, da se omogoči, da se v bistvu izpolnijo tiste obljube, ki so bile dane tistim ljudem, ki so že v bistvu z referendumom izglasovali svojo občino in za katere je ustavno sodišče razsodilo, da so v bistvu imeli prav. Hvala lepa.</p>
            </sp>
            <sp xml:id="SDZ1-Redna-35-1995-10-24.sp70">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina? Gospa Pozsončeva.</p>
            </sp>
            <sp xml:id="SDZ1-Redna-35-1995-10-24.sp71">
               <speaker>MARIA POZSONEC:</speaker>
               <p>Spoštovani! S tem zakonom je povezana usoda 24 nesojenih občin. Na razgovoru, ki ga je organizirala Komisija za lokalno samoupravo 7. septembra, smo ponovno slišali, kaj zahtevajo prebivalci tega področja od Državnega zbora, to, kar izražajo že od ustanovitve drugih občin naprej z željo, da samoiniciativno, samostojno uredijo svoje življenje in njihova želja se iz družbenega, nacionalnega in tudi iz narodnostnega vidika utemeljena. Naša pa je dolžnost seznaniti te specifične razmere in omogočiti, da posamezna območja zaživijo v polnem življenju in s tem jim bomo pomagali znebiti se nerazvitosti, demografske ogroženosti in tudi asimilacije. Zaradi pokončne drže Državnega zbora mi poslanci tega sklica, moramo omogočiti te teritorialne spremembe. Da bi časovno lahko izpeljali to, predlagam v nadaljnjem skrajšan postopek in prosim jasen odgovor za to, kako lahko rešimo teh 24 nerešenih problemov. Hvala.</p>
            </sp>
            <sp xml:id="SDZ1-Redna-35-1995-10-24.sp72">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še katera poslanska skupina želi predstaviti svoje stališče? <stage>(Nihče.)</stage> Besedo dajem poslankam in poslancem. Kdo želi...</p>
               <p>Gospod Černelič.</p>
            </sp>
            <sp xml:id="SDZ1-Redna-35-1995-10-24.sp73">
               <speaker>FRANC ČERNELIČ:</speaker>
               <p>Hvala lepa gospod predsedujoči. Poslanke in poslanci! V zakonu o postopku za ustanovitev občin je potrebno doseči naslednje. Prvič, omogočiti dejansko tistim čistim zahtevkom po novih občinah, h katerim so bile že dane neke oziroma so bile že preverjene takojšnjo realizacijo, ne čez štiri leta, takojšnjo realizacijo. Potem mislim, da je potrebno ob tem zakonu, za katerega menim, da ga je seveda nujno sprejeti, pripraviti tudi predlog za spremembo osnovnih, s tem, da se zniža kriterij pod 5 tisoč prebivalcev, kajti ustanovljene občine so pokazale, da vendarle znajo gospodariti in da se na tem področju dejansko uravnoveša nov način življenja in nov impulz razvoja. Omogočiti je treba dejansko kontinuirano nastajanje občin, združevanje in seveda povezovanje občin. Moram reči, da tukaj v komisiji nisem doživel podpore na ta pogled. Namreč menim, da je mogoče rešiti zadevo tudi z vidika imenovanja oziroma volitev članov sveta, preoblikovanja za tisto obdobje od nekega postopka med štirimi leti do takrat, ko se opravijo redne volitve. Menim, da ni mogoče iniciativo, ki je lahko zelo dobro pretehtana, in ki ima zadaj menedžment, občinski, bodoči recimo, da bi zavrli in v prvem letu ali v drugem letu, pa potem šele čez dve leti naj bi prišlo do tako imenovane realizacije. S tem seveda se vsa pobuda, ves naboj  lahko tudi zniža. Nekateri sicer pravite, pravijo, da je to nujno potrebno zato, da se stvari stabilizirajo. Lahko, vendar trdim, da je veliko več vredno, da postopek, ko se začne, dejansko v nekem ciklu teče.</p>
               <p>Menim, da je treba omogočiti medobčinska povezovanja v interesnih smereh in ne po določenih pokrajinah s strani države, torej regionalno določenih zadevah, ampak da je treba v tej obliki nekako tudi to doreči.</p>
               <p>Imam seveda informacije iz novo nastalih občin in iz starih občin, ki so se delile. Mnenja so zelo različna. Prej so tisti, ki so iz starih občin, da imajo negativne pripombe na lokalno samoupravo in da tisti, ki so v novih občinah in so imeli voljo, da iščejo rešitve in se znajdejo, imajo kar  precej pozitivnih pobud. Problem vsekakor so v vseh primerih premoženjsko pravna razmerja, ki pa jih ne smemo v zakonodaji opredeliti kot oviro za nastajanje, združevanje ali podobno zadevo, kajti vemo, da so postopki premoženjsko pravnih ureditev dolgotrajni in če to pogojujemo kot prehodno urejeno zadevo, potem je to glavna ovira, da do ničesar več novega ne pride. Mislim, da je treba najti mehanizme, kako se tudi ta del lahko uredi v kasnejših postopkih.</p>
               <p>Čeprav v komisiji pravzaprav nisem dobil nobene podpore mojim tezam, bom seveda storil vse, da pridobim somišljenike, da bom dejansko vložil dopolnila, ki bodo šla v tej smeri. Še posebej, ko vidim veliko podporo v dopisih, ki so prišli iz različnih občin, ki dejansko potrjujejo pravilnost mojih usmeritev in bi jih priporočal, da jih dejansko vsi preberemo, premislimo in temu ustrezno ukrepamo.</p>
               <p>Skratka, ta zakon je treba sprejeti, prva obravnava bo dala še nekaj dodatnih osnov. Pripravljavec zakona bo moral zelo temeljito pripraviti zakon za drugo obravnavo, če bo želel, da se ne bomo zelo zelo zapletali pri sprejetju v drugi obravnavi. Mislim pa, da so pogoji, da se lahko pripravi kvaliteten in sprejemljiv predlog zakona za drugo obravnavo tudi za tiste, ko smo v tem primeru malo drugače misleči in v takem primeru ga bom tudi podprl. Podprl ga bom zdaj, da gre zakon v drugo obravnavo, čeprav mi niso ravno vsi sklepi všeč. Ne bom jih pa spreminjal, ker imam seveda priliko v drugi obravnavi z amandmaji. Hvala lepa.</p>
            </sp>
            <sp xml:id="SDZ1-Redna-35-1995-10-24.sp74">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Sisinger.</p>
            </sp>
            <sp xml:id="SDZ1-Redna-35-1995-10-24.sp75">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Moram se vrniti nazaj na 7. september, ko sem sedel z nekaterimi poslanci v tej dvorani nekaj ur, ko smo člani komisije za lokalno samoupravo skupaj z gospodom ministrom poslušali kar velike kritike, ki so letele predvsem na ta parlament, kritike, ki so letele od mnogih županov in tudi drugih predstavnikov iz posameznih okolij naše Slovenije na Državni zbor, moram reči, da kar v celoti na nas vse, ki smo zakon sprejeli oziroma določili občine in so nam šle takrat na tem sestanku velike kritike in očitki, kako smo po svoje ravnali, da pravzaprav nismo upoštevali referendumskih odločitev tam, kjer so se ljudje odločili za ustanovitev svoje občine,da smo naredili seveda z zakonom po svoje in ustanovili te občine in seveda so od nas zahtevali, da popravimo to, kar bi morali popraviti, to pa pomeni, da se omogoči, ne s temi, so jasno poudarili, s temi spremembami zakona, ampak na podlagi veljavnega, obstoječega zakona, da se ustanovijo občine tam, kjer so se občani na referendumu v večini izrekli za ustanovitev takšne občine, česar pa v Državnem zboru, kot dobro poznamo vsi, seveda marsikje nismo upoštevali, ker vemo, kako smo občine dejansko določili v tem Državnem zboru mimo referendumskih odločitev. Določili smo jih tam, kjer so se ljudje izrekli proti občini, pa smo jim mi občino enostavno, kot so rekli takrat na posvetu, vsilili, tam,kjer so se izrekli, pa seveda občine še danes nimajo.</p>
               <p>Odločne zahteve so bile od Državnega zbora, da ne glede na ta postopek tega zakona, ki ga bom tudi podrl, da gre v tem normalnem postopku naprej, zahtevajo, da se v začetku prihodnjega leta  pristopi k realizaciji in ustanovitvi tistih, ko že vsi govorimo 24. območjih, kjer želijo, da se jim občine omogoči, da se občine ustanovijo in da se seveda ti postopki glede teh zakonov referenduma in sploh postopka za njihova območja  seveda  pripravijo in veljajo seveda tako, kot je tudi rečeno, da se mora to izvršiti šest mesecev pred novimi volitvami v občine.  Tem občinam pa bi morali omogočiti, da nastanejo, pa še posebej še velja za tista območja, ki jih imamo tudi  na mariborskem področju, pa tudi ne samo na mariborskem. Tukaj sem poslušal predstavnike žalske občine, tukaj sem poslušal predstavnike mnogih drugih občin, kjer so govorili, da se želijo odcepiti od sedanje občine, ki smo jim jih prisilno določili in tako naprej, in postopka ne morejo speljati na noben način, da bi se odcepili od občine in da pridejo pod tisto občino, kamor želijo priti oziroma kamor so desetletja spadali. Tak primer poznamo v Mariboru, take primere poznamo še z nekaterimi drugimi in moram reči, zelo ostri očitki letijo tudi na nas poslance  Državnega zbora, da ne zahtevamo, da se ti postopki izvedejo, da ne speljemo zadev tako daleč, da bi te zadeve bile omogočene. Vsi dobro poznate očitke, recimo krajanov Hajdine, ki so znova tukaj poudarili zelo resno svoje nezadovoljstvo in tako dalje in so proti temu. Jasno so poudarili, da bi čakali še tri leta in pol oziroma štiri, da bo prišlo do teh sprememb. Zahtevajo spremembe takoj, tako kot so se na referendumu odločili, in da pa ostali postopki naj tečejo za ostale primere pa po tej zakonodaji in postopkih, kot jo tukaj v tem zakonu predvideno.</p>
               <p>Jaz se vprašam, kaj bo pravzaprav čas v tem Državnem zboru oziroma kdaj bo Vlada oziroma naša služba prišla pred Državni zbor s predlogi, da to, kar bi bili dolžni storiti, na nek način poravnati svojo  napako, kdaj bo ta napaka popravljena, kdaj bomo omogočili tem ljudem, da pridejo do teh svojih občin in kdaj, vprašam, bo prišlo do tega, da se bodo ti posamezni kraji, ki jih ne bi našteval, ker jih poznamo, lahko odcepili in šli k tisti občini, h kateri so že želeli takrat, ko smo te izvedbe opravili. Če tega ne bomo sprejeli in takšnih odločitev speljali v tem Državnem zboru, potem vam moram  reči, da seveda bo ta zamera v mnogih okoljih upravičeno letela naprej na celotni Državni zbor, prvenstveno pa leti na nas posameznike, na poslance Državnega zbora, če te stvari ne bomo speljali in  prepustili, da se bo to izvajalo šele čez tri in pol leta oziroma v času, kot je nekako predvideno. Hvala.</p>
            </sp>
            <sp xml:id="SDZ1-Redna-35-1995-10-24.sp76">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko, gospod Berlič.</p>
            </sp>
            <sp xml:id="SDZ1-Redna-35-1995-10-24.sp77">
               <speaker>GABRIJEL BERLIČ:</speaker>
               <p>Jaz bi želel gospodu Sisingerju replicirati na tisti del, ko je omenjal Hajdino. Gospod Sisinger žal ne pozna dovolj natančno problematike tam. Gre za razdeljeno mnenje. Eni so za, drugi niso in mislim, če bomo na ta način razpravljali, potem ne bomo nikamor prišli.</p>
            </sp>
            <sp xml:id="SDZ1-Redna-35-1995-10-24.sp78">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jug.</p>
            </sp>
            <sp xml:id="SDZ1-Redna-35-1995-10-24.sp79">
               <speaker>MAG. JANEZ JUG:</speaker>
               <p>Kolegi poslanci! Ko govorimo o teh fuzijah in difuzijah teh naših lokalnih samoupravnih skupnosti oziroma občin, kot se imenujejo, imam  tak občutek, da mi tega problema nikoli ne bomo rešili niti idealno niti približno praktično. Sam sem dosti razmišljal in se mi zdi, da smo pozabili na vzporeden proces, ki bi moral tudi potekati. Namreč, gre proces pokrajin. In sicer s tem, ne s tisto kar mogoče v dnevnem tisku zadnje čase slišat, pa tako dalje. Verjetno je treba z ustavo spreminjati neke kompetence pokrajin. In če bi danes imeli vzporeden proces, to se pravi ustanavljanja nekih pokrajin in tako dalje, se mi zdi, da tudi pritisk občin oziroma tistih ljudi, ki bi čutili pripadnost neki pokrajini, ne bi bil tako močan, kot danes, ko praktično ne čutijo nobene pripadnosti, niti državi ali pa Ljubljani mestu in tako naprej, in seveda vsak hoče svoje postaviti, komandirati itn. Po mojem prepričanju, sem vedno bolj prepričan, da rečem, je nujen proces poleg  tega tudi bistvo lokacije oziroma spustiti državo na neki nižji nivo in meni se zdi, da bomo o tem, o občinah itd., dosti problemov rešili tudi na tem vzporednem oziroma dvojnem  procesu ustanavljanja teh pokrajin. Hvala lepa.</p>
            </sp>
            <sp xml:id="SDZ1-Redna-35-1995-10-24.sp80">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Redna-35-1995-10-24.sp81">
               <speaker>MIRAN POTRČ:</speaker>
               <p>Hvala lepa. Jaz mislim, da je prav in dobro, da je Vlada prišla s tem predlogom zakona . Konec koncev ga zahteva tudi vrsta pobud, s katerimi se neposredno srečujemo v Državnem zboru in če to stvar ne bi sistemsko tako ali drugače sprejemljivo uredili, bi imeli zapletov še mnogo več. Bi pa izkoristil priložnost, da rečem, da bi mi bilo enako ljubo ali pa za spoznanje še ljubše, če bi se Vlada in Državni zbor, kar ne leti samo na Vlado, zavedala, da je na področju ustanavljanja, delovanja, funkcioniranja občin še nekaj več problemov od samo njihove teritorialne organiziranosti in da bi vsaj toliko pozornosti, kot smo jo mi doslej v reformi lokalne samouprave v Državnem zboru, v Vladi, pa tudi v neposrednih iniciativah dali, več ali manj, večjim ali manjšim, tem ali drugim občinam, posvetili tistim vprašanjem, ki so vsebinsko enako, ali pa, za mene, še bolj pomembna. Prvo od teh  je gotovo vprašanje jasne razmejitve pristojnosti. Po tistem, kar jaz v nekaterih kontaktih, sem pa tudi prelistal, ne bom rekel prebral, stenogram tega posveta, ki je bil v tej dvorani, spremljam,potem  je velika večina županov in svetnikov povedala, da je glede njihovih pristojnosti stvar v zakonodaji zelo nejasna ali pa v celoti zmedena in da je na tem področju 1000 vprašanj, ki so sedaj odprta ali pa nerazrešljiva. Pa ne gre samo za kompletno vprašanje upravnega odločanja. To smo, recimo, rešili na način, ki ni idealen, ampak vsaj formalno je rešen, ampak tudi za mnoga druga vprašanja in dokler bomo na tem področju ostali kjer smo, pričakovali, da so stvari rešene, bomo imeli stalno nezadovoljstvo in reforma nam ne bo mogla uspešno teči.</p>
               <p>Drugo vprašanje. Poslanci smo, mislim, da tri dni nazaj dobili obvestilo, kako naj bi bilo po merilih Vlade in z odločitvijo Vlade o nekaj dodatnih sredstvih za financiranje tega zagotovljenega programa občin financiranje občin za leto 1995. Kolikor imam jaz v spominu, je konec oktobra govoriti o financiranju tekočega leta seveda rahlo problematično in jaz sem od predstavnikov več občin dobil opozorilo, posebej tudi, ko smo mi posvet s svetniki in župani naše stranke prejšnji teden imeli, da jim je dobrodošlo. Seveda, vsak dodaten denar je v občini dobrodošel, ker nobene ni, ki bi rekla, da ga ima preveč. Da pa tako pozno pripravljanje teh kriterijev pomeni, da so marsikje morali zelo neracionalno planirati, marsikje bo pa pomenilo, da bodo na silo v novembru in decembru poizkušali pod nujo porabiti ta denar tudi neracionalno, ker se država ne zmiga, da bi to pravočasno naredila. Upajmo, da bodo ti kriteriji, ki so napovedani tudi kot možni kriteriji za leto 1996, vzdržali in da bo v letu 1996 nekoliko boljše ali pa, da bo postalo normalno, vendar mislim, da je vprašanje financiranja še vedno zelo zelo velik problem.</p>
               <p>Tretje je vprašanje delitve premoženja in premoženjskih bilanc, kjer so izhodišča pripravljena. Ali so izhodišča takšna, da si z njimi v občinah lahko veliko pomagajo ali ne, je druga stvar. Jaz mislim, da so takšna, da si kaj hudo dosti pomagati z njimi ne morejo, ampak verjamem, da tudi ni mogoče recepta na državni ravni predpisati. Samo problematika je tu absolutno odprta.</p>
               <p>In končno, čeprav to ni neposredno povezano z nalogami, ki bi jih morali opravljati, mislim, da bi počasi bilo prav, da razmišljamo tudi o tem in damo določen račun, da rečem, cene reorganizacije, ki smo jo opravljali ali ne? Jaz sem prepričan, da tudi iz tega razloga slovenska država postaja bistveno dražja. Če se naredi cena, ki pokaže, da je zato tudi bolj učinkovita, potem je to vredno, ker najbrž ni mogoče gledati samo skozi tolar. Če pa se hkrati pokaže, da je dražja, pa tudi manj učinkovita, pa tudi manj uspešna v reševanju mnogih vprašanj, potem je pa seveda vprašanje, ali smo res to pametno naredili ali ne.</p>
               <p>In poglejte, kar zadeva pristojnosti, sem bil, sicer ne po mojem domicilnem volilnem okraju in volilni enoti, pred desetimi dnevi v Vidmu pri Ptuju in recimo, kaj so mi povedali. Postali so občina proti lastni volji. So občina, ki imajo še vedno nekaj 100 kilometrov makadamskih cest, ker v glavnem asfaltiranih nimajo, pa niti gramoznice zaradi tega, ker so jo včasih imeli skupaj s ptujsko občino, zdaj je ni več in niti gramoznice nimajo in nimajo, da po domače rečem, peska oziroma "šodra", kot rečemo, da bi lahko te ceste, kadar so luknjaste, Haloze pa vemo, kakšne so, da vsak dež naredi tudi kakšno luknjo, enostavno z gramozom posuli in zdaj je njihov glavni problem, kako do gramoznice priti in morali bi zato sprejeti prostorski ureditveni načrt občine. Vprašanje je, ali bodo dobili za to ustrezno soglasje. Vprašanje je, ali bo možno ali ne spremeniti namembnost zemljišč, koliko bo občina imela denarja, da bo to sploh plačala. Medtem pa morajo zelo drago plačevati in lepo prositi za vsak kamion peska, ki ga dobijo. Povedali so, da bi po vseh kriterijih za zdravstvo, temeljno osnovno zdravstvo morali imeti med 2,5 do 3 zdravnike. Nobenega nimajo. Imajo sicer dve ambulanti, ampak tu in tam bi naj dva do trikrat tedensko k njim prihajal zdravnik, včasih pride, včasih ne, včasih, ker ni pogojev, včasih, ker je drugod prezaseden in nimajo temeljnega zdravstvenega varstva zagotovljenega. Pravijo, kaj naj naredimo? Po vseh kriterijih bi to moral biti denar, da bi mi ceste usposobili zdaj na novo, kot se zahteva tudi, investirali v te ambulante in podobno. Pravijo, za to sploh ni realnih šans. Opozarjajo nas, pa ne vzeti, da je bil to sestavek, ki je blizu moji stranki in moji osebni opredelitvi, ker ni bil takšen, bili so pač tisti, ki v občini delajo, da se na področju denacionalizacije dogajata dve stvari, da če bi bila sprejeta in izvedena denacionalizacija glede vračanja vsega premoženja rimskokatoliški cerkvi, da bi pol občine postalo lastnina cerkve in pravijo, potem sploh še ne vemo, ali ima smisel, da občina smo ali ne. Po drugi strani pa povejo, da se po Halozah vsak dan sprehajajo tujci in pričakujejo, kdaj bodo lahko zaradi razmer, kakršne so, kot se preživeti tam da zelo zelo težko, ali pa zaradi pridobitve državljanstva ali pa po skrivni poti pridobili  nazaj zemljo, ki so jo včasih v Halozah že v veliki meri Nemci imeli in pravijo, kaj se bo z nami dogodilo, ne vemo. Mislim, da so to tudi stvari, o katerih je ob takšni reformi lokalne samouprave vredno razmišljati.</p>
               <p>In naj zaključim. Ob vseh teh vprašanjih mislim, da je poleg tega zakona potrebno tem drugim problemom enako pozornost posvetiti in apeliram na Vlado, da razmišlja bolj kot doslej o teh vprašanjih, ker tudi nastop ministra, ki je opozoril na mnoge sistemske probleme in vprašanja na samem začetku, je bil utemeljen, ampak če kaj, vsaj delimo si odgovornost. Če jo imamo v Državnem zboru oziroma jo imate tisti, ki ste take stvari izglasovali, potem jo ima tudi Vlada, ki je pri tem kar debelo pomagala v enem delu ali pa vsaj ni poiskala boljše rešitve in mislim, da bi vsaj sedaj bilo potrebno kaj narediti. S tem da jaz nisem prepričan ali se v tej smeri, h kateri gremo, sploh veliko stvari da popraviti, ali so pa napake tako grobe, da se marsikaj tudi desetletja popraviti enostavno ne bo dalo. Zato je moje čvrsto prepričanje, vsaj zdaj in v tem primeru ne na vrat na nos hiteti in mislim, da je v tem delu pa predlog Vlade ustrezen, ki tega hitenja ne predvideva, ker če bomo imeli stalno reorganizacijo in vsake tri mesece novo občino z vsemi temi problemi, potem se bojim, da se nam na področju lokalne samouprave kaj posebej lepega tudi v  prihodnosti ne piše. Hvala.</p>
            </sp>
            <sp xml:id="SDZ1-Redna-35-1995-10-24.sp82">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Černelič.</p>
            </sp>
            <sp xml:id="SDZ1-Redna-35-1995-10-24.sp83">
               <speaker>FRANC ČERNELIČ:</speaker>
               <p>Hvala lepa. Jaz bi gospodu repliciral. Namreč, ko sem ga poslušal, sem ugotovil, da je ravno to, kar je on našteval, zelo pomemben razlog za to, da dejansko občina, čeprav, kakorkoli je nastala, ne vem. Zdaj so odkrili, da imajo toliko in toliko makadamskih cest. Že toliko let prej bi jih lahko asfaltirali, če bi bila prejšnja občina tako zainteresirana za to področje. Zdaj se je pa pri teh ljudeh verjetno pojavil izredno močan interes, da te zadeve uredijo. Res pa je, da kaže na to, da je desetletja nazaj bilo področje zanemarjeno. S tem se pa absolutno strinjam. Druga stvar. Vprašanje nakupov tujcev in tako naprej. Presneto se bodo vprašali, kako in kdo hodi kod in kako se pravzaprav v prostoru obnaša. Prej je mogoče na 30 kilometrov razdalje odločal predsednik izvršnega sveta s svojo skupino in so enostavno prodali kakšno zadevo, ne da bi kaj vedeli. Jaz vam za moje področje povem, da se je tako zgodilo, da so razne javne površine prodali, ne da bi kraj in krajevna skupnost vedela.</p>
               <p>Tretja stvar je funkcija občine, ugotavljati, ali se na tem področju da živeti in ali se da krmariti to življenje v nekem ustreznem standardu. V zakonu smo pa zapisali, da je treba doseči ustrezen standard, komunalni standard na vseh nivojih. Zato pa bo najbrž zelo potrebno izpopolniti kriterije, ki jih morajo posamezna ministrstva dejansko dati, da se bodo razlike v teh prostorih izenačevale. Mislim pa da bo, ne samo ta občina, ampak še marsikatera druga, ravno odkrila lise neurejenih zadev iz daleč daleč nazaj. V tem smislu mislim, da kakorkoli niso bili legalno ali pa so bili prisilno oblikovani kot občina, bodo najbrž vsaj na ta način lahko zelo jasno pokazali, kaj vse potrebujejo. In želim jim veliko uspeha pri tem. Hvala lepa.</p>
            </sp>
            <sp xml:id="SDZ1-Redna-35-1995-10-24.sp84">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Potrč.</p>
            </sp>
            <sp xml:id="SDZ1-Redna-35-1995-10-24.sp85">
               <speaker>MIRAN POTRČ:</speaker>
               <p>Gospodom v občini sem kljub temu, da nisem "njihov" poslanec, obljubil še kontakte. Jim bom svetoval, da gospoda Černeliča povabijo, da bi se on seznanil s stvarmi in da ne bi govoril takih reči, kot jih je govoril ravnokar, ko o tej občini ne ve nič.</p>
            </sp>
            <sp xml:id="SDZ1-Redna-35-1995-10-24.sp86">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Henigman.</p>
            </sp>
            <sp xml:id="SDZ1-Redna-35-1995-10-24.sp87">
               <speaker>BENJAMIN HENIGMAN:</speaker>
               <p>Spoštovani! Zakon v celoti podpiram in mislim, da je smiselno, da se ga sprejme kot tehnični zakon zato, da bo pri nastajanju novih občin več reda. Rad pa bi repliciral na izvajanje gospoda Potrča, ki nam je nekako poskušal, vsaj tako sem jaz razumel, prikazati lokalno samoupravo kot neko coklo in neko zavoro oziroma odpiranje novih problemov, ki do zdaj sploh niso bili znani oziroma niso nastajali, ali pa jih nismo evidentirali.</p>
               <p>Poglejte, jaz lahko govorim za področje, iz katerega prihajam. V občini Loški potok referendum ni uspel. Vemo, zakaj ni uspel. Zato, ker so bili prejšnji oblastniki a priori proti temu, da bi nastala nova občina. Lahko govorimo tudi o občini Osilnica, ko je bila prejšnja krajevna skupnost oziroma prejšnji vodilni v krajevni skupnosti tisti, ki so napravili vse, da bi ljudem onemogočili lokalno samoupravo. In kaj so jim želeli onemogočiti? Onemogočiti so jim želeli tisto, za kar se je država Slovenija odločila, kot pri vstopanju v Evropsko skupnost. Sami dobro vemo, da je lokalna samouprava ena izmed pogojev, če se hočemo normalno priključiti Evropski skupnosti. To je ena zadeva.</p>
               <p>Drugo. Kljub temu, da referendumi niso bili izglasovani, da so bili celo povzročeni ustavni spori oziroma sproženi ustavni spori,  sedaj argumentirano, utemeljeno, lahko pravim za občino Loški Potok in za občino Osilnico, da so zelo zadovoljni, ker imajo svojo občino, in da se je ogromno človeškega potenciala in idej, ljudi, katere so mogoče v Kočevju ali pa mi v Ribnici odpisali, da ne vedo kako in kaj bi naprej, kako bi delovali, da so se vsi ti potenciali odprli. Ljudje so zadovoljni, imajo svoj denar in imajo pogoje, s katerimi uresničujejo lokalno samoupravo, ki jih recimo v prejšnji občini, pa ne da bi bila mačehovska, enostavno v tem času ne bi morali zadovoljiti. Tako je to.</p>
               <p>Imam še en ustni predlog. V občini Kočevje se želi osamosvojiti tudi krajevna skupnost Kočevska Reka. Ugotovili so, da v bistvu v svetu nimajo nobenega predstavnika, izpolnjujejo pa formalne pogoje, da bi lahko občina bila. Se pravi, imajo vse tiste pogoje, obmejnost, demografskost in tako dalje, da bi občina lahko nastala. Zato pozivam parlament, da se preneha z razpravami, pri katerih imamo same pomisleke in pri katerih ljudje mogoče prikazujemo to zadevo kot nekaj negativnega, nekaj, kar ni za njih in jim prepustimo tisto iniciativo, da se samostojno odločijo, mi pa jim poskušajmo pri tem pomagati. Hvala lepa.</p>
            </sp>
            <sp xml:id="SDZ1-Redna-35-1995-10-24.sp88">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Zato splošno razpravo zaključujem. Prehajamo na obravnavo predlogov Gospod minister za lokalno samoupravo, želite? Posluh v dvorani. Vsak naj gre na svoje mesto prosim!</p>
            </sp>
            <sp xml:id="SDZ1-Redna-35-1995-10-24.sp89">
               <speaker>MAG. BOŠTJAN KOVAČIČ:</speaker>
               <p>Spoštovani predsedujoči! Gotovo, da vse te pripombe, ki so bile izražene v tej splošni razpravi, so predmet te resne analize tudi v naši strokovni službi, samo mislim, da kljub vsemu sem dolžan dati nekatera pojasnila o vseh teh primerih, te hipoteke, če se lahko tako izrazim, to so elaborirane zadeve. Tudi znotraj naše službe se izjemno resno lotevamo vsake pobude in iniciative v zvezi z novo občino, posebej v kontekstu pogojev, ki jih zahteva zakon, pa tudi na nek način ob dejstvu, kako so se ljudje izrazili na referendumu, ne glede na to, da so bili ti referendumi referirani na tisti čas, ko teh pogojev še ni bilo. To je eno dejstvo.</p>
               <p>Drugo dejstvo je o tem, ali te imajo občine v smislu financiranja  zagotovljeno svojo avtonomijo ali ne. Zakon o financiranju občin, ko gre za zagotovljeno porabo, in to je eksplicitno jasno, da na tem segmentu mora biti zagotovljena poraba v povprečju 90% v Sloveniji, da za to zagotovljeno porabo, ki vemo, da pokriva delovanje občinske uprave, komplet segmenta družbenih dejavnosti po standardih, normativih, ki jih posamezno ministrstvo ima, gospodarske javne službe in ta del mrliške dejavnosti, ki je determinirana z zakonodajo, to funkcionira tudi v smislu financiranja. Naj povem tudi jasen podatek, da se je z zadnjim posegom  realno povečal delež finančne izravnave v strukturi zagotovljene porabe v letošnjem letu za 16%. V proračunu za 1996 je predvidena ta finančna izravnava za osem, je indeks 108% in še nekaj. Tako da tukaj bi težko pristali na to, da je resno ogrožen sistem financiranja.</p>
               <p>O trošenju na koncu leta je pa razlaga dokaj preprosta. Vemo, da so se občinski proračuni sprejemali praktično v zadnjih mesecih in dokler proračun ni sprejet, velja analogno isto kot pri državnem proračunu, sistem dvanajstin. Dejstvo je, da vse investicije, ki jih na lokalnem nivoju izvajajo, jih pač izvajajo v tem drugem delu letošnjega leta. Po naših izračunih je razmerje v občinskih proračunih med zagotovljeno porabo in ostalo porabo približno v Sloveniji 70:30. In trdim, da ta zagotovljena poraba več ali manj normalno funkcionira. Tisti ostali vir, in tukaj se napajajo vse mogoče lokalne investicije, so pa drugi avtonomni davki, ki so sprememba namembnosti, potem nadomestilo za sklad, ekološka renta, potem davek od premoženja. In tu je tisti del, kjer daje posameznim občinam avtonomijo, kako si kreirajo svoj občinski razvoj. Z vso avtoriteto trdim, da glavni generatorji razvoja, ki jih imajo občine, vključno tudi s prostorom in vsi sveti sprejemajo tako prostorske dokumente, pup-e, pij-e, pin-e, in tukaj se determinira namembnost določenega prostora. Da vse tiste ocene, da je država pobrala, tudi z "žegnom" tega Državnega zbora, tiste vitalne avtonomne generatorje razvoja, po moji osebni in strokovni oceni ne zdržijo. Skratka, mi bomo upoštevali vse te vaše pripombe za drugo obravnavo in sem trdno prepričan, čeprav je bila tukaj cela vrsta diskusij, ki se ne nanašajo samo na ta zakon, so pa vredne razmisleka, ko gre za pripravo drugih zakonov, zakonov o pokrajinah, ker vemo, da je tudi ta Državni zbor z vso avtoriteto sprejel tudi kriterij 9,5% delitev sredstev iz naslova kupnine, ki tudi omogočajo skladno regionalni razvoj. Tako da kdor govori, da avtonomije na segmentu financiranja v občinah ni, ta trditev ne drži. Hvala lepa.</p>
            </sp>
            <sp xml:id="SDZ1-Redna-35-1995-10-24.sp90">
               <speaker>PODPREDSEDNIK MIROSLAV MOZETIČ:</speaker>
               <p>Gospod minister, gospe poslanki Pozsončevi niste odgovorili, pravi. ...<stage>(Govori iz klopi.)</stage>...</p>
            </sp>
            <sp xml:id="SDZ1-Redna-35-1995-10-24.sp91">
               <speaker>MAG. BOŠTJAN KOVAČIČ:</speaker>
               <p>Ena pot je ta, preko tega zakona. Po tej normalni dinamiki se tega zakona, po mojem mnenju, ne da sprejeti prej kot do meseca januarja. To je pač moj odgovor, verjetno je pa to odgovor Državnega zbora. Rekel sem že, da to izjemnost omogoča 5. člen tega zakona, kar pa pomeni, če gremo v ta postopek po tem zakonu, se lahko šele po mesecu januarju, v kolikor bo ta zakon sprejet, pogovarjamo o vseh teh izjemah, ki jih dopušča 5. člen tega zakona.</p>
            </sp>
            <sp xml:id="SDZ1-Redna-35-1995-10-24.sp92">
               <speaker>PODPREDSEDNIK MIROSLAV MOZETIČ:</speaker>
               <p>V redu, za sedaj. Želi še kdo besedo? <stage>(Ne.)</stage> Razpravo zaključujem.</p>
               <p>Dajem najprej v obravnavo prvi sklep, ki ga predlaga matično delovno telo. ...<stage>(Pripombe iz klopi.)</stage>... To vi pravite. Jaz nisem videl dvignjene roke. Sedaj ne vem. Poročilo delovnega telesa s predlogi stališč in sklepov imate na mizi pred seboj. Datum ima 18.9.1995.</p>
               <p>Najprej dajem v obravnavo in potem v odločanje prvi predlog sklepa - to je predlog zakona o postopku za ustanovitev občin ter za določitev njihovih območij: "Prva obravnava je primerna podlaga za pripravo zakona za drugo obravnavo." Če ta sklep sprejmemo, potem bomo šli v obravnavo in sprejemanje naslednjih predlogov. Ugotovimo sklepčnost! <stage>(44 prisotnih.)</stage> Ugotovimo sklepčnost! <stage>(43 prisotnih.)</stage></p>
               <p>Čez 10 minut bomo ugotavljali sklepčnost ponovno.</p>
            </sp>
            <stage type="time">(Seja je bila prekinjena ob 15.21 uri in se je nadaljevala ob 15.30 uri.)</stage>
            <sp xml:id="SDZ1-Redna-35-1995-10-24.sp93">
               <speaker>PODPREDSEDNIK MIROSLAV MOZETIČ:</speaker>
               <p>Ugotovimo sklepčnost! <stage>(51 prisotnih.)</stage> Smo sklepčni.</p>
               <p>Glasujemo o predlogu sklepa matičnega delovnega telesa v poročilu pod točko 1. Dajem predlog tega sklepa na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog sklepa sprejet.</p>
               <p>Dajem v obravnavo predlog matičnega delovnega telesa, ki je pod točko 2 z vsemi predlogi stališč. K 10. in 12. točki je poslanska skupina Socialdemokratske stranke vložila amandma, ki ste ga tudi prejeli in poslanec Sašo Lap je vložil predlog dodatnega sklepa. Želi kdo razpravljati o vseh teh stališčih amandmajev in pa dodatnih sklepov? <stage>(Nihče.)</stage></p>
               <p>Prehajamo na glasovanje. Najprej dajem na glasovanje amandma k 10. in 12. točki stališč matičnega delovnega telesa, amandma je vložila poslanska skupina Socialdemokratske stranke. Glasi se: "Predlagatelj naj pri pripravi predloga zakona za drugo obravnavo 17. člen spremeni, tako da bo predvideval zakonodajni in ne posvetovalni referendum o ustanovitvi občine. Skladno s tem naj tudi spremeni 27. člen". Dajem ta amandma na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem predlog dodatnega stališča, to je predlog poslanske skupine SND: "Predlagatelj naj pri pripravi zakona za drugo obravnavo preuči možnosti, da bi o majhnih spremembah odločal Državni zbor na osnovi sklepa volivcev na konkretnem območju, ob strokovni presoji strokovnjakov in v soglasju občinskih svetov." Dajem ta predlog na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(4 poslanci.)</stage> Je kdo proti? <stage>(28 poslancev.)</stage></p>
               <p>Ugotavljam, da predlog dodatnega stališča ni sprejet.</p>
               <p>Na glasovanje dajem sklep pod točko 2, to je predlog matičnega delovnega telesa s stališči, ki so v poročilu matičnega delovnega telesa pod točkami od 1 do 14. Dajem ta predlog sklepa na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(7 poslancev.)</stage></p>
               <p>Ugotavljam, da je sklep sprejet.</p>
               <p>Imamo predlog sklepa, ki ga vlaga poslanska skupina SKD pa prosim, če predlagatelji obrazložijo predlog sklepa.</p>
            </sp>
            <sp xml:id="SDZ1-Redna-35-1995-10-24.sp94">
               <speaker>JANA PRIMOŽIČ:</speaker>
               <p>Hvala lepa za besedo. Spoštovani! Predlagamo sklep, da se spremeni sklep, ki je bil sprejet k točki 8.a predloga zakona o spremembah in dopolnitvah zakona o ustanovitvi občin ter o določitvi njihovih območij in sicer je bil ta sklep sprejet na 32. seji Državnega zbora. Glasil pa se je: "Odločanje o predlogu zakona o spremembah in dopolnitvah zakona o ustanovitvi občin in določitvi njihovih območij se odloži do prve seje Državnega zbora, po zakonski ureditvi postopka spreminjanja območij občin in določitvi kriterijev za določitev izjem od 13. in 13.a člena zakona o lokalni samoupravi." V skladu s to razpravo, ki se je odvijala tudi danes glede tega našega zakona predlagamo, da se ta zakon, ki je bil v bistvu zamrznjen do sprejema tega zakona v postopkih, ki bi določal, da bi vse tiste občine,  vsi tisti pobudniki, ki želijo spremeniti teritorij svoje občine ali morebiti ustanoviti svojo občino, morali počakati na to, da bi najprej dali pobudo za ustanovitev občine, da bi Vlada o tem razpravljala, da bi razpravljala tudi naša komisija, da bi se razpisal referendum, da bi se spet referendum za recimo ustanovitev občin ali pa za spremembo teritorija svoje občine izvedel in da bi spet Državni zbor sprejemal zakon o ustanovitvi občin oziroma o določitvi njihovih območij. Se pravi, ves ta proces bi po naših ocenah, če je sprejeta seveda 5. točka tega zakona o postopku, trajal najmanj do  konca naslednjega leta, potlej bi bile pa pred nami seveda že ne samo državnozborske, ampak kmalu tudi lokalne volitve in eno leto pred zaključkom mandata teh naših občinskih svetnikov oziroma občinskih oblasti bi se v bistvu ne splačalo več sprejemati takega zakona, ampak bi bilo bolje počakati na čas novih volitev teh naših lokalnih oblasti. Zato predlagamo, tudi v skladu s tem, da je Vlada ugotovila, da ni razlogov za spremembe zakona o lokalni samoupravi, namreč preveriti je morala na podlagi sklepa Državnega zbora oziroma naše komisije, če je smiselna sprememba kriterijev za določitev izjem pri 13. in 13.a členu zakona o lokalni samoupravi. Tu gre v glavnem za to, da so ti kriteriji, 5000 prebivalcev in pa vsi tisti pogoji, se pravi osnovna šola, zdravstveni dom, pošta in podobno, zelo strogi vsaj za nekatere občine in želja kar precejšnjega števila občin je, da se ti kriteriji vsaj delno omilijo. V skladu s tem lahko tudi povzemamo nek članek doktorja Šmidovnika, ki pravi, da kriteriji niso edina stvar, ki jo ta naša lokalna samouprava vsebuje oziroma, da je lokalna samouprava nekaj več kot neko strogo zakonsko določilo  oziroma omejitev. Lokalna samouprava je tudi volja ljudi, kot smo že pred časom govorili. Zato tudi v skladu z obljubami, ki smo jih dajali tako poslanci Državnega zbora kot tudi minister za lokalno samoupravo gospod Kovačič, da bodo te in te občine ustanovljene že v letu dni, predlagamo, da se sprejme ta sklep, da se ponovno uvrsti na dnevni red seje Državnega zbora v novembru predlog Irene Oman za ustanovitev oziroma spremembo teritorija nekaterih občin. Hvala lepa.</p>
            </sp>
            <sp xml:id="SDZ1-Redna-35-1995-10-24.sp95">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dajem ta predlog v obravnavo. Želi kdo besedo? Gospa Pečanova.</p>
            </sp>
            <sp xml:id="SDZ1-Redna-35-1995-10-24.sp96">
               <speaker>BREDA PEČAN:</speaker>
               <p>Hvala lepa za besedo. Prvo, kar je, bi morala predsedujočega povprašati, ali je sploh formalno in proceduralno prav, da glasujemo o takem predlogu sklepa, ker smo mi sprejeli sklep o tem, da se odločanje o citiranem zakonu odloži, dokler ne bomo sprejeli tega zakona, ki ga imamo zdaj v prvi obravnavi. To je čisto načelno vprašanje in mi ni jasno, ali lahko ali ne.</p>
               <p>Če pa povem svoj komentar k takemu predlogu, bi rekla naslednje. Ponovila bi tisto, kar je kolega Potrč že rekel in bom to povedala morda bolj naravnost in bolj jasno.</p>
               <p>Reforma lokalne samouprave ni sestavljena zgolj in samo iz teritorialnih sprememb. V tem Državnem zboru in žal skozi ta Državni zbor je v vsoo Slovenijo prodrla misel, da je bistvo, alfa in omega reforme lokalne samouprave, ustanavljanje novih teritorialno takih ali drugačnih občin. Kot da ni bistvo reforme lokalne samouprave to, da ljudem v posameznih območjih predamo v upravljanje in izvajanje tisto, kar spada v lokalno samoupravo, se pravi, neposredno ali posredno izvajanje zadev, ki so skupne prebivalcem določenega območja. In mi smo zgrešili osnovni cilj že pri tem, da takoj na začetku reforme lokalne samouprave nismo ugotavljali, kaj pravzaprav naj občina počne, kaj naj počne država in kaj naj počne vmes med obema pokrajina, regija ali kakorkoli bomo temu rekli. Ker tega nismo storili, se ves čas vrtimo kot maček okrog vrele kaše, okrog tega, kako velika naj bo občina. Ali naj bo majhna, srednja, ali zelo velika, bistva pa sploh nismo zadeli. Zato menim, da je popolnoma deplasirano se znova lotevati tega, da je treba ustanavljati nove ali drugačne občine, ne pa končno že priti do tega, da ugotovimo, kaj bodo te občine dejansko počele. Še danes, skoraj leto dni po ustanovitvi novih občin, v občinah še vedno nimajo razčiščenih pojmov o tem, kaj je njihova naloga in se jim zdi bistveno bolj pomembno to, ali bodo poročali pare v svojih občinskih dvoranah, kot pa to, ali bodo poskrbeli za najbolj osnovne potrebe svojih občanov, od kanalizacije do pokopavanja pokojnikov. Hvala.</p>
            </sp>
            <sp xml:id="SDZ1-Redna-35-1995-10-24.sp97">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Da dam odgovor, kar zadeva procedure. Postopek je bil povsem korekten, sklep je bil sprejet v Državnem zboru. Tukaj je predlog, da se ta sklep spremeni, tako da je to v pristojnosti Državnega zbora. Vprašljivo je bilo edino to, pa tudi to je tako - ali je možno to vprašanje uvrstiti novembra na dnevni red. Gospa Skuk.</p>
            </sp>
            <sp xml:id="SDZ1-Redna-35-1995-10-24.sp98">
               <speaker>NADA SKUK:</speaker>
               <p>Hvala za besedo. Replicirati moram kolegici gospe Pečanovi, in sicer se čudim, da kot predsednica komisije govori, da nam ni bilo jasno, ker nekaterim nam je bilo jasno; da pa ne bomo predolgo zavlačevali oziroma, da ne bo replika predolga, bom pa kar prebrala 139. člen ustave, kjer govori, da je občina samoupravna lokalna skupnost: "Območje občine obsega naselje ali več naselij, ki so povezana s skupnimi potrebami in interesi prebivalcev. Občina se ustanovi z zakonom po prej opravljenem referendumu, s katerim se ugotovi volja prebivalcev na določenem območju. Zakon tudi določi območje občine." Občina in osnova občine je določitev območja. Zakaj? Ker mora biti zaokrožena celota, v kateri se lahko uresničujejo skupne potrebe in interesi prebivalcev. Vemo pa, da mora biti lokalna skupnost tudi tako velika, da lahko občani neposredno uresničujejo te skupne potrebe z interesi. Ravno zato je bilo v duhu in v skladu z reformo lokalne samouprave, ker kot vemo, pred tem nismo imeli lokalne samouprave, ampak smo imeli komune oziroma so bile občine podaljšana roka državne uprave. Če res hočemo uresničiti to načelo iz ustave, moramo oblikovati tolikšna območja in take celote, da bodo združeni interesi prebivalcev in da jih bodo lahko uresničevali. To je pa možno samo v manjših občinah. Večja občina kot je, bolj so interesi razpršeni, težje se je uskladiti in mislim, da to ni bil naš namen. Če hočemo res dati ljudem oblast v roke, dajmo jim take občine, da bodo lahko z njimi upravljali. Hvala.</p>
            </sp>
            <sp xml:id="SDZ1-Redna-35-1995-10-24.sp99">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospa Primožič.</p>
            </sp>
            <sp xml:id="SDZ1-Redna-35-1995-10-24.sp100">
               <speaker>JANA PRIMOŽIČ:</speaker>
               <p>Hvala za besedo. Že po odločbi Ustavnega sodišča je teritorialna reforma opredeljena kot bistvena sestavina reforme lokalne samouprave, čeprav se je vsi skupaj zavedamo, zlasti tisti, ki smo bolj pozorni na delovanje naših občin, da je še ogromno problemov. Vendar pa še nisem slišala zadnjega pol leta, da bi se kakšna občina želela v bistvu likvidirati. Vsi, ki so dobili in izglasovali svojo občino, so z njo kolikor toliko zadovoljni in se trudijo, da bi v svojem kraju naredili čim več dobrega za občane. Ljudje si v glavnem želijo občin in vprašujem se, zakaj je vladna služba za lokalno samoupravo in tudi sam minister obljubljal, da bo po novem letu, se pravi, pred pol leta, možno ustanoviti nove občine. Mislim, da je to temeljni problem, ki nas vse skupaj lahko muči. Hvala.</p>
            </sp>
            <sp xml:id="SDZ1-Redna-35-1995-10-24.sp101">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Peterle.</p>
            </sp>
            <sp xml:id="SDZ1-Redna-35-1995-10-24.sp102">
               <speaker>ALOJZ PETERLE:</speaker>
               <p>Spoštovani gospod podpredsednik, spoštovane poslanke in poslanci! Gospa poslanka Pečanova je opozorila na, po njenem mnenju nekatere možnosti, da bi udarili mimo. Mislimo, da bi bil največji udarec mimo, če ne bi upoštevali volje ljudi. Volja ljudi je jasna in dajmo v tej hiši skrbeti za to, da bo lahko prišla tudi do veljave in da ne bomo postavljali administrativnih in drugih ovir za to. Jaz sam sem precej po občinah in tudi sam ugotavljam, da ni do sedaj, ne poznam nobenih želja, da bi zadeve spreminjali nazaj, proti staremu. Nekatere občine, kljub temu da ni 100% vse v redu po enem letu - in bi bilo tudi verjetno zelo nenormalno, če bi bilo že vse v redu - zelo dobro funkcionirajo in mislim, da smo storili pravi korak, ko smo šli v reformo. Sem za to, da ne oviramo volje ljudi. Hvala.</p>
            </sp>
            <sp xml:id="SDZ1-Redna-35-1995-10-24.sp103">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Sušek. Gospa Pečanova ima repliko.</p>
            </sp>
            <sp xml:id="SDZ1-Redna-35-1995-10-24.sp104">
               <speaker>BREDA PEČAN:</speaker>
               <p>Hvala lepa. Jaz bi replicirala gospodu Peterletu. Vse kaže, da je volja ljudi jasna za vašo poslansko skupino takrat, kadar se sklada z vašo voljo. Kadar gre pa za jasno izraženo voljo, in to dvakrat, konkretno v občini Koper, takrat pa ta volja ni jasna in jo je treba spremeniti.</p>
            </sp>
            <sp xml:id="SDZ1-Redna-35-1995-10-24.sp105">
               <speaker>PODPREDSEDNIK MIROSLAV MOZETIČ:</speaker>
               <p>Gospod Sušek.</p>
            </sp>
            <sp xml:id="SDZ1-Redna-35-1995-10-24.sp106">
               <speaker>MAKS SUŠEK:</speaker>
               <p>Hvala. Cenjeni zbor! Jaz bi vas želel spomniti na razpravo, ki smo jo imeli ravno v tej zvezi. Takrat, ko smo se odločali, ali bomo dali v postopek sprejemanje tega posebnega zakona o ustanovitvi občine Jezersko, da smo takrat prišli pravzaprav v težke dileme, kakšno pot naj uberemo, da ne bi še bolj zabredli, recimo, da se ne bi še bolj zakomplicirala zadeva, kot se je že tako ali tako. Torej, takrat smo se odločili za zmernejšo, strpnejšo in boljšo pot, predvsem zaradi tega, da smo rekli, vzemimo si določen čas, da pridemo do postopka, ki bo dal "šanso" vsem okoljem v naši državi, da bodo imeli enake možnosti izražati svojo voljo oziroma uveljaviti svojo voljo kot tako. Ta parcialni pristop  praktično  diferencira te možnosti. Zato smo takrat sprejeli ta sklep, da se odloži do sprejema tega zakona o postopku. In sedaj smo mi še v fazi  ustvarjanja tega zakona, ki nam bo točno razložil, recimo, oziroma pripeljal in uredil ta postopek kot tak in bodo imela vsa okolja možnost, da dejansko po enakem postopku za vso Slovenijo dosegajo praktično svoje cilje. Zato sem proti, če bomo glasovali o tem predlogu, da naj ugasne tisti predlog, tisti sklep, ki smo ga sprejeli na to temo, sem proti temu predlogu gospe Primožičeve.</p>
            </sp>
            <sp xml:id="SDZ1-Redna-35-1995-10-24.sp107">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peterle.</p>
            </sp>
            <sp xml:id="SDZ1-Redna-35-1995-10-24.sp108">
               <speaker>ALOJZ PETERLE:</speaker>
               <p>Spoštovani! Moram replicirati še enkrat gospe poslanki Pečanovi in bi jo prosil, da natančno razlikuje med voljo Ustavnega sodišča in med voljo naše stranke. Glede Kopra se je z odločbo izrazilo Ustavno sodišče, ne naša stranka. Mi bomo upoštevali voljo ljudi, kakršna koli bo.</p>
            </sp>
            <sp xml:id="SDZ1-Redna-35-1995-10-24.sp109">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Predstavnik Vlade, gospod Vlaj.</p>
            </sp>
            <sp xml:id="SDZ1-Redna-35-1995-10-24.sp110">
               <speaker>MAG. STANE VLAJ:</speaker>
               <p>Hvala lepa. Gospod podpredsednik! Moram reči, da se z večino pripomb na predlog zakona o postopku za ustanovitev občin ter za določitev njihovih območij strinjamo in jih bom posebej skrbno proučili. Nas pa seveda motijo nekatere razprave, ki vračajo razpravo na začetek uvajanja lokalne samouprave. Ustava Republike Slovenije garantira prebivalcem Republike Slovenije pravico do lokalne samouprave. To pravico oni realizirajo v občinah, ki so bistveno drugačne od komun, od bivših občin, ki so bile hkrati oblastna in samoupravna skupnost. Iz tega razloga se nam zdi tudi pozivanje na nekatere avtorje ali soavtorje reforme nekolikanj vprašljivo, ker so ti avtorji sodelovali pri reformi lokalne samouprave, in kjer je bilo, kar se zelo strinjam z nekaterimi pripombami tule, povedano, da je občina predvsem sociološka skupnost, torej skupnost ljudi na določenem teritoriju, s skupnimi interesi, s pogoji, da lahko organizira dejavnosti za zadovoljevanje teh in kjer je tudi občutek ljudi, da pripadajo tej občini. Ne bi želel nadaljevati o tem, ampak vendarle - to se da tudi dokumentirati. Vendarle potem glede na reformo lokalne samouprave, glede na pogoje, spreminjanje, je prišlo do tega, da prvi poskus ni bil uspešen in da je drugi poizkus bil ta, da imamo zdaj v Sloveniji 147 občin, od katerih celo trdim, se je večina prijela in večina deluje in večina ljudi ima vse pogoje za to, da zadovoljujejo svoje bivanjske pogoje. Tako, da v tem smislu ne bi mogli pristajati na neke pavšalne kritike, da so te občine zgrešene ali kakorkoli drugače.</p>
               <p>Lahko tudi povem, da je ta zakon o postopku za ustanovitev občin ter za določitev njihovih območij naravnan na demokratično, bi rekel poanto, na to, da so v tem postopku zagarantirane pravice zbora občanov, občinskih svetov, posameznikov, Vlade, Državnega zbora in vseh drugih, ki v tem postopku morajo in so morda nekateri bili manj prisotni v tej dosedanji reformi. Tako, da lahko pričakujemo na podlagi tega zakona predloge, ki bodo tehtni, ki bodo garantirali, da ustvarimo občino, občino, ki bo primerljiva z Evropo. Tudi o tem, v primerjavi z Evropo, ne krožijo pravi podatki v strokovni javnosti. Lahko povemo in danes ni čas za to, da imamo primerjalno za članice Sveta Evrope vse podatke, kjer je, recimo, polovica avstrijskih občin manj kot 1000 prebivalcev in tako naprej. Skratka, bistveno sporočilo tudi Sveta Evrope je, da je občina takšna skupnost, ki je sposobna zagotavljati bivanjske potrebe, zadovoljevati te potrebe in da od njene velikosti zavisi, koliko funkcij bo imela, kar je tudi seveda pravilo. Mi smo se odločili za neko pot, ki je tudi primerljiva Evropi, lahko rečem, da v tem procesu reforme lokalne samouprave nekako prednjačimo v državah članicah Sveta Evrope, ne glede na vse probleme, ki se gotovo pojavljajo. Naše občine živijo, večina njih živi, mestne občine, nekatere od njih pa ne morejo biti slika slovenske lokalne samouprave. Hvala lepa.</p>
            </sp>
            <sp xml:id="SDZ1-Redna-35-1995-10-24.sp111">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage>  Gospod Geržina.</p>
            </sp>
            <sp xml:id="SDZ1-Redna-35-1995-10-24.sp112">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! Poslušam tele razlage pro et contra. Mislim, da je čisto normalno, ena skupina dela od zgoraj navzdol, druga skupina dela od spodaj navzgor. In ta parlament mora pač dati neko rešitev, ki je, bi rekel kompromis tega. Nekateri si želijo formalizirati in s formalnostmi speljati tako imenovane pokrajine. Če ste brali v zadnjih dneh v časopisih izjave primorskih županov, več kot polovica je proti temu, da bi nasilno to zadevo urejali, ampak naj bo to nekje urejeno, bi rekel po naravni poti, tam, kjer so potrebe, tam, kjer so enaki problemi, podobni problemi in tako. Drugi so pa za to, da se čimprej, po vsem teritoriju Slovenije, izvede lokalna samouprava, da ji nekateri mečejo polena pod noge, uporabljajo vse formalizme, da se to ne bi zgodilo, se sklicujejo na razne sklepe in tako naprej.Vendar mislim, da je bilo ravnokar tukaj rečeno, da pač moramo iti v to demokracijo, ki ni čisto suho zlato, vendar je tisto, kar je zdaj najboljše, kar imamo na tem svetu, tudi mi in tudi s to lokalno samoupravo. In zakaj ne bi, če so se ljudje odločili za to, da bi imeli še eno občino in še eno in mislim, da je 22 takih v vrsti, ki čakajo na to, da se jim to zgodi, zakaj jim tega ne bi omogočili. Vendarle delamo samoupravo zaradi občanov, kot je bilo že rečeno, in ne zaradi nas. Mislim, da je prav, da jim čimprej  in čim več omogočimo, da imajo samoupravo, da res skrbijo za to, kar imajo skrbeti. To se pravi sami zase. In tu je razlika med tem, kar je bilo in med tem, kar je zdaj. Država skrbi po svoji dolžnosti po ministrstvih za državljane, državljanom pa omogočimo z lokalno samoupravo, da poskrbijo tudi, kolikor se da, sami zase. In ta dva fenomena, ko se združita in ko pride do rešitev, da bosta dala, čimprej tem bolje, rezultate za občane in državljane. To je naloga tega parlamenta, zato mislim, zakaj bi jim ne omogočali zadeve, da teče še naprej, zakaj bi jo zavirali na jutri, na pojutrišnjem, na februar, na marec naslednjega leta in ne vem kdaj, na naslednje volitve in ne vem kaj, če imamo celo podporo Ustavnega sodišča, čeprav nekateri to včasih tudi zanikajo. Kot je bilo rečeno, SKD, ko jim ustreza to, je tako, drugače je drugače, tudi ostalim, ko vam ustreza ustavno sodišče, ste za, ko vam ne ustreza, je drugače. Vsem vse ne ustreza. Hvala lepa.</p>
            </sp>
            <sp xml:id="SDZ1-Redna-35-1995-10-24.sp113">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Dajem na glasovanje predlog, da se predlog zakona o spremembah in dopolnitvah zakona o ustanovitvi občin ter določitvi njihovih območij uvrsti na sejo Državnega zbora v novembru. Ugotovimo sklepčnost! <stage>(Vprašanja iz klopi.)</stage> Spremeni se sklep, ki je bil sprejet k točki 8.a, da zakon o spremembah in dopolnitvah zakona ter ustanovitvi občin ter odločitvi njihovih območij na 32. seji Državnega zbora, tako da se glasi. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da predlog ni sprejet.</p>
               <p>S tem je ta točka dnevnega reda zaključena.</p>
               <p>Prehajamo na <title>44. TOČKO DNEVNEGA REDA - KONČNO BESEDILO OBVEZNE RAZLAGE 19. ČLENA ZAKONA O LOKALNI SAMOUPRAVI</title>.</p>
               <p>Predlog za sprejem obvezne razlage je zboru predložila poslanka Breda Pečan. Zbor je o predlogu za obvezno razlago razpravljal na seji Državnega zbora, na seji 22.7.1995, in sprejel sklep, s katerim je naložil Sekretariatu za zakonodajo in pravne zadeve, da pripravi končno besedilo obvezne razlage. Končno besedilo obvezne razlage je predložil Sekretariat za zakonodajo in pravne zadeve? Želi besedo Sekretariat za zakonodajo in pravne zadeve. Želi besedo predstavnik sekretariata? <stage>(Ne želi.)</stage> Končno besedilo obvezne razlage je obravnavala Komisija za lokalno samoupravo kot matično delovno telo. Želi poročevalec komisije besedo? <stage>(Ne želi.)</stage> Želi besedo predstavnik Vlade kot predlagatelj zakona, na katerega se nanaša obvezna razlaga? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Želijo besedo poslanke in poslanci? <stage>(Ne želijo.)</stage> Ker ni razprave, prehajamo h glasovanju o obvezni razlagi 19. člena zakona o lokalni samoupravi, ki se glasi: "Pravni status ožjih delov občine <stage>(krajevnih, vaških ali četrtnih skupnosti)</stage> obsega njihovo pravno samostojnost in njihova pravna upravičenja oziroma pravice in pooblastila v pravnem prometu, ki jih določa statut občine in so odvisna od nalog, ki v skladu s statutom občine, ožji deli občine opravljajo samostojno. Na tem okviru je možno, da se kot pravni status določi status pravne osebe oziroma status osebe javnega prava."</p>
               <p>Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je obvezna razlaga sprejeta.</p>
               <p>S tem to točko dnevnega reda zaključujem.</p>
               <p>Prehajamo na <title>20.A TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH ZAKONA O PREPREČEVANJU PRANJA DENARJA</title>, ki smo jo prekinili pred tretjo obravnavo. Prejeli smo znotraj hitrega postopka dva amandmaja.</p>
               <p>Dajem najprej v obravnavo amandma, ki ga predlaga Vlada, to je amandma k 1.a členu. Glasi se: besedilo 1.a člena z novo deseto alineo v 2. členu osnovnega besedila se črta.</p>
               <p>Želi kdo o tem amandmaju razpravljati? Predstavnik Vlade, prosim.</p>
            </sp>
            <sp xml:id="SDZ1-Redna-35-1995-10-24.sp114">
               <speaker>CLAUDIO STROLIGO:</speaker>
               <p>Hvala lepa. Gospod predsedujoči, gospe poslanke, gospodje poslanci! Vlada predlaga ta amandma, naj najprej povem, gre za amandma k 1.a členu, ne k 1. členu, ker 1. člen že vsebuje predlog Vlade, tako, da to bo treba upoštevati. Gre za amandma k amandmaju poslanca gospoda Jančarja. Mislim, da motiv, ki je vodil k tej spremembi, ni enakovreden tistemu, kar ta sprememba v praksi pomeni. Vlada meni, da gre za mešanje hrušk in jabolk. Zakaj? 2. člen osnovnega zakona določa tiste organizacije iz finančnega sistema, ki nudijo določene finančne usluge strankam. In od teh država pričakuje, da bodo preprečevale in pomagale pri odkrivanju pranja denarja ter pošiljale določene podatke uradu in ostale stvari. Sedaj pa mi v te zavezance dajemo notri tudi stranke. In to katere stranke? Samo nekatere stranke. Torej tiste, ki bi jih radi nadzirali. To s sistemskega vidika, jaz bi prosil, da pozovete tudi vaš Sekretariat Državnega zbora, da pove svoje mnenje o tem členu. Ampak gre za to, da sistemsko bo to tujek v 2. členu, če to naredimo. Ob razlogih, ki smo jih navedli v obrazložitvi, gre namreč za naslednje. Predlagatelj ni navedel, koliko je takih zavezancev, ki nimajo žiro računa pri agenciji, imajo ga pa pri bankah, saj ga drugje ne morejo imeti. To je prva stvar. Se pravi, ne vemo, kakšen bo obseg teh podatkov. Tukaj notri so lahko od lovskih društev, cerkva, športnih društev in cel spekter, ki bo lahko pomenil zelo veliko delo za urad, celo zelo veliko administracije. Če se prav spomnim, ste prej odklonili amandma, mislim, da je bil poslanske skupine SDSS, ravno zaradi tega razloga, da ne bi bili zasuti s podatki, s katerimi ne bomo vedeli kaj početi. V tem primeru gre še za drugo stvar. Ti podatki bodo podvajani, bodo neselektivni, v nasprotju z direktivno Evropske unije, v nasprotju z vsemi zakonodajami drugih držav. Moram reči, rezultat tega, kar bi pa želeli narediti, sem prepričan, da ga ne bo. Tako da iz več razlogov mislim, da nekatere sem tudi podrobneje navedel spodaj, Vlada predlaga, da se ta amandma oziroma ta 1.a točka črta. Hvala lepa.</p>
            </sp>
            <sp xml:id="SDZ1-Redna-35-1995-10-24.sp115">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jančar.</p>
            </sp>
            <sp xml:id="SDZ1-Redna-35-1995-10-24.sp116">
               <speaker>JANEZ JANČAR:</speaker>
               <p>Hvala lepa. Poskušal bom utemeljiti, zakaj sem sploh ta amandma takrat napisal. Kot smo v časopisu vsi prebrali, da ta Mednarodni center za pomoč nerazvitim oziroma bolj znano vam bo "zumba center" so včasih rekli, je delal brez žiro računa, in smo se vsi zgrozili, ko nam je direktorica SDK-ja rekla, kako lahko tam notri denar perejo in delajo kar hočejo in kakor hočejo. Danes pa je večina vas, sicer v prvem trenutku podprla ta amandma, v tem trenutku se pa že nekateri sprašujejo, če je to res smiselno, da ga podpremo. Jaz mislim, da je, zato ker direktorja poskušam razumeti, ker bo kar  naenkrat dobil več podatkov, kot jih on rabi za svoje delo.Mislim, da s tem, če ostane ta člen tak, kot je, bomo nekomu pomagali, da se bo lažje odločil in bo odprl žiro račun pri agenciji, da bo lahko nekoliko več nadzora tudi nad plačevanjem davkov, da bo več zakonitosti. Vi ste napisali: Vprašljivost učinkovite kontrole. To pomeni, da je lahko nekaj narobe na tem področju. Zato me ne prepriča tudi ta vaša neprimerljivost zakona z evropsko primerljivimi državami. Tam imajo verjetno drugačen sistem kontrole teh denarnih tokov, ki je lahko pri nas takšen ali drugačen. Za številko 20 tisoč močno dvomim, da je primerljiva oziroma točna. Lahko jih je samo 2 tisoč. Ne dvomim pa v to, da bo nekoliko več dela. Nasprotoval bom temu amandmaju. Hvala.</p>
            </sp>
            <sp xml:id="SDZ1-Redna-35-1995-10-24.sp117">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še kdo besedo? Predstavnik Vlade.</p>
            </sp>
            <sp xml:id="SDZ1-Redna-35-1995-10-24.sp118">
               <speaker>CLAUDIO STROLIGO:</speaker>
               <p>Hvala. Razumem zaskrbljenost in potrebo po nadzoru tudi nad tem segmentom nepokritih, slabo pokritih, slabo nadziranih strank, organizacij, društev ali civilno-pravnih oseb, vendar menim, da še vedno ne smemo mešati hrušk in jabolk. Če gre za problem davkov, to ni problem tega zakona - opozarjam - imate določila v veljavnem zakonu in taka določila imajo skoraj vse zakonodaje in vsi mednarodni akti s tega področja, da s pranjem denarja in s to problematiko ne iščemo utajenih davkov. Za to je davčna služba, davčni sistem, drugi predpisi in druga pooblastila. Če želite nadzirati te organizacije po davkih, ne pričakovati tega od urada. Urad ima izrecno določilo, da vse podatke, ki jih zbira, lahko uporablja samo, če gre za sum in v zvezi s pranjem denarja. V nasprotnem primeru boste prinesli izjeme in se lahko zgodi, da se bodo mešala pooblastila različnih organizacij, ki naj bi delale red na tem področju. To je prva stvar. Samo pojasnilo - podatek 20 tisoč zavezancev - po sedanjem zakonu je podatek iz registra. 20 tisoč organizacij, pravnih oseb in fizičnih oseb je registriranih za dejavnosti, kot jih nalaga ta zakon, se pravi, kot jih omenja zakon v 2. členu - 20 tisoč je takih. Koliko jih dejansko opravlja to dejavnost - se strinjam - verjetno jih je nekaj tisoč. Koliko je društev in civilno-pravnih oseb, pa predlagatelj ni navedel. Bilo bi korektno, če že širimo cono ob vseh argumentih, ki so proti temu, tudi na stranke, ne samo na organizacije, ki nudijo storitev, da bi nekdo povedal tudi, kaj to pomeni za proračun, kaj to pomeni za stroške, kaj to pomeni za količino podatkov, kaj to pomeni za kaj drugega. Ne bi se želel tudi osebno kot direktor Urada za preprečevanje pranja denarja znajti v situaciji, v kateri sem se znašel, ko sem prevzel ta urad, da nihče ni vedel, koliko podatkov bo zbiral ta urad, da ni nihče vedel, ali bomo imeli opravka s tisoč podatkov vsak dan, ali s sto podatki vsak dan. Če želite imeti učinkovit sistem v zvezi z vprašanjem pranja denarja in ne v njega porivati še vse ostale stvari, predlagam, da sprejmete amandma, kot ga predlaga Vlada, tudi iz sistemskih razlogov, kot sem prej pojasnil. Hvala.</p>
            </sp>
            <sp xml:id="SDZ1-Redna-35-1995-10-24.sp119">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ali želi še kdo besedo? Gospod Jelinčič.</p>
            </sp>
            <sp xml:id="SDZ1-Redna-35-1995-10-24.sp120">
               <speaker>ZMAGO JELINČIČ:</speaker>
               <p>Hvala. Imam močan občutek, da je Vladi zelo do tega, da bi nekateri lahko po svoje premetavali denar sem ter tja. Tak občutek sem dobil, ko sem poslušal zdajle predstavnika Vlade. Mislim, da ne bo škodovalo, če bo kakšen podatek več tudi na Uradu za pranje denarja. Če ga urad ne bo potreboval, ga pač ne bo potreboval. Drugače ga bo pa po svoji dolžnosti posredoval tistim ustanovam, ki bodo potrebovale ta podatek. Šli smo v zakon o pranju denarja, v katerem smo v bistvu v veliki meri lastni državi nataknili zanko na vrat. Avstrija je postala meka za pranje denarja, ampak z državno kontrolo in na ta način, da ima država nekaj od tega, ne privatniki. Madžarska ravno tako. Mi v Sloveniji smo bolj papeški od papeža, smo zadrgnili zanko državi, po drugi strani hočemo pa popuščati nekaterim posameznikom, da bi tukaj na svoje nekaj "murkslali" pa si tlačili denarje v žep. Jaz ravno mislim, da to je tisto, kar bi morali preprečiti in kljub temu, da je zakon v določenih segmentih bedast, je pa ta amandma še sploh nepotreben in nesmiseln in ga zato ne bom podprl. Hvala.</p>
            </sp>
            <sp xml:id="SDZ1-Redna-35-1995-10-24.sp121">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Baškovič.</p>
            </sp>
            <sp xml:id="SDZ1-Redna-35-1995-10-24.sp122">
               <speaker>MILAN BAŠKOVIČ:</speaker>
               <p>Hvala lepa. Jaz bi rad samo nekaj za osvetlitev problema povedal, to, kar je že predstavnik Vlade nakazal. Gre tukaj za problem, ki tudi v sistem zakona pravzaprav posega in mislim, da je treba to, tako kot predlaga Vlada, urediti hruške za sebe, jabolka za sebe. Tukaj gre za to, da se res to sadje meša. Poglejte, če pogledate osnovni člen, drugi, na katerega se ta amandma in prejšnji amandma nanaša, namreč, kaj je 2. člen. 2. člen govori o tem, kje se ti ukrepi uporabljajo, sprejemajo. Se pravi, ukrepi za odkrivanje in preprečevanja pranja denarja, piše ta člen, se izvajajo pri sprejemanju,v menjavi, razpečavanju ali drugem ravnanju z denarjem in zneski ali premoženjem. To so transakcije. In potem imate banke, investicijske sklade, organizacije, ki opravljajo plačilni promet, ki opravljajo postopke privatizacije, zavarovalnice, borze, menjalnice, posojilnice, igralnice itn., kjer se odvijajo te storitve s transakcijami denarja in gotovino itn. In potem imate zadnjo alineo, ki pravi: pravnih osebah in fizičnih osebah, ki opravljajo dejavnost v zvezi s posli, pa spet prodaje, nakupa terjatev, faktoringa, opravljanja premoženja v tretji osebi, dajanje plačilnih kartic, leasinga, organizacije potovanj, hrambe v sefih, promet plemenitih kovin. Se pravi, to je neka dejavnost. In potem imate pa 4. člen, ki je na to vezan, ki pravi: organizacije - to so vse te iz 2. člena - morajo pri vsakem sprejemu in izročitvi gotovine, vrednostnih papirjev, plemenitih kovin in draguljev itn., ki presega vrednost toliko,  toliko in identificirati stranko iz te transakcije itn. Se pravi, obravnavaš tiste, ki se pri tebi obračajo. Če pa sedaj postavimo te pravne osebe, ki nimajo žiro računa, organizacije itn., opravljajo plačilni promet, je to čisto nekaj tretjega. Se pravi, to je lahko neka organizacija, neko podjetje, karkoli, ki pa je v bistvu subjekt nadzora, da se lahko pojavi v kolesju vseh teh. Sama je pa tista, ki nima žiro računa in nič ne pomeni, ta najbrž se, toliko manj lahko rečemo, da ona obrača kakšen tuj denar, sprejema transakcije in jih je dolžna potem javljati organom naprej, če presega toliko in toliko tolarjev in je sumljiva. Ali bo zdaj sama sebe, ker nima žiro računa, sebe ovajala okoli. Mislim, to je  povsem druga situacija, ki ne gre skupaj. Potem bi morali tudi vsi, ki imajo žiro račun, in bi vsak sam sebe kontroliral in sam sebi javljal svoje transakcije. Mislim, to je po naravi čisto nekaj tretjega. In dejansko, zaradi čistote zakona in smisla, taka rešitev nima v njem mesta. Če hočemo pa še to urejevati, je treba potem dati nov člen pa novo pozicijo in nove konsekvence. No, toliko samo rečem, jo to problem  tudi sistemskega značaja. Hvala lepa.</p>
            </sp>
            <sp xml:id="SDZ1-Redna-35-1995-10-24.sp123">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Jelinčič.</p>
            </sp>
            <sp xml:id="SDZ1-Redna-35-1995-10-24.sp124">
               <speaker>ZMAGO JELINČIČ:</speaker>
               <p>S tem, kar je povedal gospod Baškovič, me je samo še bolj prepričal oziroma dokazal, da je zakon slab in da je nekonsistenten in zato še toliko bolj vztrajam na tem, da ne bom podprl tega amandmaja. Hvala.</p>
            </sp>
            <sp xml:id="SDZ1-Redna-35-1995-10-24.sp125">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in dajem amandma k 1.a členu, ki ga predlaga Vlada, na glasovanje. Ugotovimo sklepčnost! Ugotavljamo sklepčnost! <stage>(50 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da je amandma sprejet.</p>
               <p>V obravnavo in na glasovanje dajem najprej  amandma k 18. členu, predlaga ga poslanski klub LDS. Glasi se: besedilo 18. člena se spremeni, tako da se v celoti glasi: v drugi in tretji alinei prvega odstavka 26. člena se črta beseda "poklic". V peti alinei prvega odstavka se za besedo "datum" dodajo besede "in čas izvedbe". V tretjem odstavku se pika nadomesti z vejico in doda besedilo "znesek transakcije, kraj in čas prehoda državne meje ter namen prenosa gotovine ali čekov". Za tretjim odstavkom se doda nov četrti odstavek, ki se glasi: "Evidence iz tretjega odstavka 25. člena, ki se nanašajo na transakcijo, obsegajo podatki iz prvega odstavka tega člena. Evidence o prekrških istega zakona in kaznivih dejanjih pranja denarja pa obsegajo naslednje podatke: ime, priimek, datum rojstva in naslov ovadene osebe ali osebe, zoper katero je bil podan predlog za uvedbo postopka o prekršku, kraj, čas in način storitve dejanja, ki ima znake kaznivega dejanja ali prekrška, fazo postopka, v kateri se nahaja zadeva ter zakonsko označbo kaznivega dejanja ali prekrška." Sedanji četrti odstavek postane peti odstavek. Želi kdo o tem amandmaju razpravljati? Predstavnik Vlade. Prosim.</p>
            </sp>
            <sp xml:id="SDZ1-Redna-35-1995-10-24.sp126">
               <speaker>CLAUDIO STROLIGO:</speaker>
               <p>Hvala lepa. Ne bi želel še enkrat vseh argumentov, ki so za predlog Vlade, razlagati v zvezi z delovnim mestom, rad bi pa povedal nekaj, kar do zdaj ni bilo povedano. Gre za to, da ta amandma pomeni tudi črtanje predloga Vlade, ki v bistvu usklajuje dosedanjo določbo 26. člena glede tega, kateri podatki se jemljejo. Gre za, opozarjam  to, če pogledate amandma Vlade oziroma predlog zakona Vlade, 18. člen govori tudi o tem, da se od pravnih oseb jemlje tudi številko dokumenta ter naslov izdajatelja. Zakaj tak predlog? Ne zato, ker bi hoteli še več administrirati, ampak zato, ker je bil dosedanji zakon nelogičen. Če pogledate 26. člen osnovnega zakona, je od fizičnih oseb zahteval, da so od fizičnih oseb, se pravi organizacije, banke in podobno, so jemali vse podatke, tudi številko dokumenta in naslov izdajatelja, od pravnih oseb pa samo podatke o firmi in sedežu, čeprav je posebej določeno, da se podatki o pravnih osebah vnesejo v evidenco na podlagi podatkov iz sodnega registra. Se pravi, banka, če hočete, ali katerikoli drugi zavezanec, ima pred sabo dokument, kjer je tudi številka dokumenta in izdajatelj naveden, tako kot ima osebno izkaznico pri fizični osebi. In to pomeni samo uskladitev tega, da bo pripisala še dva podatka iz tega dokumenta. Zakaj je to pomembno? Lahko povem, da smo imeli pred nekaj meseci primer, ko je tuje podjetje odprlo nerezidentni račun, pričakovalo nakazilo več milijonov dolarjev na račun. Če bi banka sledila temu, bi lahko ugotovila, da to podjetje ne obstaja. In sploh do takega sumljivega nakazila ne bi prišlo. Ker pa ni zahtevala registrskega dokumenta in ni izpisala številke, je torej zadevo bilo treba blokirati na drugi stopnji. Zakaj, če se gremo prepričevanje, ne bi želeli biti dosledni? Torej, na eni strani je predlog Vlade, se pravi, da uredi zadevo enako za fizične osebe kot za pravne osebe brez dodatnega administriranja, poudarjam. Glede poklica sem pa že povedal. Torej, kakšni so razlogi, da se nadomesti to besedo z delovnim mestom. Hvala lepa.</p>
            </sp>
            <sp xml:id="SDZ1-Redna-35-1995-10-24.sp127">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo?</p>
            </sp>
            <sp xml:id="SDZ1-Redna-35-1995-10-24.sp128">
               <speaker>JANEZ KOPAČ:</speaker>
               <p>Hvala lepa. Represivni organi, kakor tudi seveda vsak zavezanec iz 2. člena, ima vpogled v registre, ki so javne knjige in če tega sam ne izvaja, je pač to njegova stvar. Toliko v zvezi s številko dokumenta in tem, kar je povedal gospod Stroligo. Kar pa se tiče delovnega mesta, sem argumenta za črtanje tega podatka razložil že prej. Rad bi rekel samo to, da je nadomestitev besede "poklic" z besedama "delovno mesto", kot to predlaga Vlada, po mojem mnenju enako nejasna, skratka, da gre za delovno mesto enako nejasno, kot poklic. Še enkrat pa poudarjam, da glavni razlog ni toliko nejasnost ali pa nejasnost definicije delovnega mesta, v kolikor se mi zdi najbolj pomembno to, da se delovno mesto ne da prebrati iz identifikacijskega dokumenta in da se pravzaprav ne da niti preveriti na samem uradu za preprečevanju pranja denarja, čeprav je prej gospod Stroligo govoril, kako lahko organizacije iz 2. člena, na primer banka, od stranke zahteva še pisna dokazila o njegovem delovnem mestu, kar pa verjetno pomeni, da prinese na bančni "šalter" sistematizacijo delovnih mest v tistem podjetju ali kaj podobnega. Na vsak način menim, da določba ne onemogoča morebitnih zlorab, da pa seveda v večini primerov, v veliki večini primerov, kjer jasno, ne bo prišlo do kakršnegakoli pranja denarja, ampak bo šlo za podatke o povsem poštenih državljanih, bo pa ta zahteva tega podatka predstavljala določene vrste maltretiranje, ki mislim, da ne pelje k učinkovitejšemu delu Urada za preprečevanje pranja denarja. Zato je naša poslanska skupina ponovno vložila ta amandma, ki je prepisan amandma Odbora za finance, o katerem je bil govor že v drugi obravnavi. Hvala lepa.</p>
            </sp>
            <sp xml:id="SDZ1-Redna-35-1995-10-24.sp129">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Žel še kdo besedo? <stage>(Nihče.)</stage> Razpravo zaključujem in ta amandma dajem na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma sprejet.</p>
               <p>S tem smo zaključili amandmaje. Še pred odločanjem o zakonu sprašujem, če želi kdo razpravljati še o zakonu v celoti? Sprašujem Sekretariat za zakonodajo, če ima pripombe z vidika medsebojne skladnosti določb zakona? Pripomb ni. Razprave ni več. Prehajamo na glasovanje.</p>
               <p>Na glasovanje dajem predlog zakona v celoti. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog zakona sprejet.</p>
               <p>S tem to točko dnevnega reda zaključujem.</p>
               <p>Prehajamo na <title>27. TOČKO DNEVNEGA REDA - DRUGA OBRAVNAVA PREDLOGA ODLOKA O SPREMEMBAH IN DOPOLNITVAH PROSTORSKIH SESTAVIN DOLGOROČNEGA IN SREDNJEROČNEGA DRUŽBENEGA PLANA REPUBLIKE SLOVENIJE</title>.</p>
               <p>V dopoldanskem delu zasedanja smo to točko prekinili pri predstavitvi mnenj poslanskih skupin. Želi še katera poslanska skupina predstaviti svoje stališče? <stage>(Ne želi.)</stage> Želijo besedo poslanke in poslanci? <stage>(Ne želijo.)</stage></p>
               <p>Prehajamo k obravnavi in glasovanju o amandmajih k odloku - nov pregled predlogov amandmajev, ki ga je pripravil Odbor za infrastrukturo in okolje, nosi datum 19.10.1995. V obravnavo dajem amandma k 1. členu. Predlagatelj je Vlada, Odbor za infrastrukturo amandma podpira. Ali želi kdo besedo? Gospod Pregelj. Izvolite. Poslanska skupina Slovenske ljudske stranke je vložila še dve strani amandmajev. Prosim službo, da te amandmaje tudi razdelijo, je pa že k 2. členu, tako da se bojim, da bo težko to zadevo obdelati. V obravnavi pa imamo amandma k 1. členu. Ali želi kdo besedo? <stage>(Nihče.)</stage> Amandma k 1. členu dajem na glasovanje. Ugotovimo sklepčnost! <stage>(38 prisotnih.)</stage> Ugotovimo sklepčnost! <stage>(39 prisotnih.)</stage> Ugotovimo sklepčnost! <stage>(43 prisotnih.)</stage> Četrtič ugotavljamo sklepčnost.  Ugotovimo sklepčnost! <stage>(48 prisotnih.)</stage> Glasujemo o amandmaju k 1. členu odloka, ki je v pregledu.</p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma k 1. členu sprejet.</p>
               <p>V obravnavo dajem amandmaje k 2. členu. V pregledu odbora je amandma pod točko 1, ki ga predlaga Vlada. Odbor ga podpira. Pod točko 2, ki ga predlaga Vlada, odbor ga podpira, pod točko 3 ga predlaga odbor, Vlada ga podpira, pod točko 4 ga predlaga Vlada, odbor ga podpira, pod točko 5 je predlagatelj odbor, Vlada nasprotuje, pod točko 6 je predlagatelj Vlada, odbor ne podpira, ker je oblikoval svoj amandma. Pod točko 7 je predlagatelj odbor, Vlada sprejema, pod točko 8 je predlagatelj odbor, Vlada sprejema, pod točko 8 je predlagatelj odbor, Vlada podpira, pod točko 9 je predlagatelj odbor, Vlada podpira, pod točko 10 je predlagatelj Vlada, odbor ne podpira, služba pa ima tudi opombo in pričakujemo, da Vlada v smislu opombe popravi svoj amandma.</p>
               <p>K 2. členu prosim predstavnika poslanske skupine Ljudske stranke, da obrazloži svoje amandmaje, ki jih je prinesel pred časom na mizo.</p>
            </sp>
            <sp xml:id="SDZ1-Redna-35-1995-10-24.sp130">
               <speaker>ŽARKO PREGELJ:</speaker>
               <p>Spoštovani, dovolite, da se najprej opravičim za nekoliko kasnejšo vložitev teh amandmajev. Večina jih je nekoliko bolj redakcijske narave, nekaj pa je takih, ki so nastali na podlagi zahtev, če lahko tako rečemo, iz regij oziroma s področij, ki so zdaj tako ali drugače prizadeta predvsem z neizgradnjo avtocestnega omrežja.</p>
               <p>Prvi amandma, ki je zgolj amandma na amandma Vlade, predlaga, da se v 2. členu v bistvu črta sedanji prvi odstavek besedila točke 3.1.31. Ta prvi odstavek Vlada predlaga, da se ga preloži na konec tega poglavja 3.1.31. Ta odstavek je v bistvu posledica tega, da je bil prostorski plan včasih sestavni del družbenega plana in kot tak je imel taka besedila, ki tako čudno zvenijo, govorijo o temeljnih dolgoročnih nalogah, govorijo o optimalni strukturi prometnega sistema, govorijo o povezanosti z mednarodnim prometom, govorijo celo o spodbujanju tranzitnega prometa na železnici, krepitvi, varnosti in obrambni sposobnosti prometa za učinkovito delovanje v spremenjenih razmerah. Vsekakor gre za zastarelo dikcijo, ki nima operativne narave. Prostorski plan je pa akt, ki ima operativno vlogo, operativno nalogo in se vse te naloge enako izražajo v tretjem odstavku, ki govori o ciljih razvoja prometa in jih po točkah zelo pregledno našteva, tako da je praktično ta odstavek nepotreben in predlagam črtanje, hkrati pa povzemam predlog Vlade, da se sedanji drugi odstavek zapiše na koncu tega poglavja 3.1.31.</p>
               <p>Naslednji amandma je na tretji odstavek in dodaja novo podtočko, točko d, ki med cilje razvoja prometa uvršča tudi izboljšanje prometne varnosti. Mislim, da ni potrebno tega posebej razlagati. Vemo, kakšna je prometna varnost v naši državi, med drugim ni samo posledica slabe prometne kulture oziroma alkohola in podobnih problemov, ampak je posledica tudi zelo slabega stanja cestne infrastrukture, tako da menim, da je prav, da je med temi cilji tudi izboljšanje prometne varnosti. Naslednji amandmaji so pa zelo konkretni in bi jih takrat, ko bi prišli tudi drugi amandmaji do iste točke. Nanašajo se na predvsem drugačno kategorijo sedanjih cest, gre za znane dileme, ali naj bodo v smeri proti Hrvaški zgolj hitre ceste, ali zgolj glavne ceste, ali naj bodo tudi avtoceste. Gre za usklajevanje s sprejetimi amandmaji, ki so bili potrjeni na odboru. Bi te naslednje amandmaje kasneje razložil, ker se nanašajo na druga podpoglavja tega 2. člena. Namreč 2. člen je sestavljen iz več podpoglavij, ki so označena s številkami v oklepajih in se bo tako najlažje orientiralo med temi dokaj nepreglednimi teksti. Hvala lepa.</p>
            </sp>
            <sp xml:id="SDZ1-Redna-35-1995-10-24.sp131">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Jaz priznam, predpostavljam, da zadevo dobro obvladate in razumete, vendar je amandma na amandma Vlade. Amandmajev Vlade je k 2. členu vsaj pet. Jaz ne vem, na katerega je, ura je tudi pozna, niste prejeli teh amandmajev na mizo. Čeprav imamo še 15 minut delovne obveznosti do petih, vendar predlagam, da sprejmemo te amandmaje na klop in potem nadaljujemo jutri s tem. Prosim tudi poslansko skupino Ljudske stranke, da precizira, da se bo točno vedelo, na kaj se določen njihov amandma nanaša.</p>
               <p>Prekinjam to točko dnevnega reda in zaključujem današnje zasedanje. Nasvidenje jutri!</p>
            </sp>
            <stage type="time">(SEJA JE BILA PREKINJENA 24. OKTOBRA 1995 OB 16.33 URI IN</stage>
         </div>
      </body>
   </text>
</TEI>
