<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-31-1995-05-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">2AEE0E5C0B2D82FCC1257832004838E2</idno>
               <idno type="URI">2AEE0E5C0B2D82FCC1257832004838E2</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-31-1995-05-16.DZ" n="31">
               <name>Redna</name>
               <date when="1995-05-16"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-31-1995-05-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 16. MAJA 1995 OB 10.13 URI.)</stage>
            <sp xml:id="SDZ1-Redna-31-1995-05-16.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovane poslanke in poslanci! Pričenjam nadaljevanje 31. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje kolegice in kolegi: Jožef Kopše, Rafael Kužnik, mag. Dragan Černetič, Borut Pahor za dopoldanski del, mag. Franc Avberšek za popoldanski del, Andrej Lenarčič, Jurij Malovrh in gospa dr. Mateja Kožuh-Novak. Vse ostale prosim, da ugotovimo prisotnost v dvorani! Prosimo, da zasedete svoja mesta, da ugotovimo prisotnost v dvorani! Ugotovimo sklepčnost! (50 prisotnih.)</p>
               <p>Ugotavljam, da je zbor tako sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo pozdravljam. Današnje nadaljevanje 31. seje Državnega zbora bomo pričeli s splošno razpravo in glasovanjem o stališčih in sklepih k 8. točki dnevnega reda - to je k predlogu zakona o skladu Republike Slovenije za ljubiteljske kulturne dejavnosti. Za tem bomo prešli na prekinjeno obravnavo 3. točke dnevnega reda - predlog zakona o najnižji in najvišji dejanski plači po hitrem postopku, v kolikor boste medtem dobili na klop razmnožene amandmaje, nato pa bomo prešli na 6. točko dnevnega reda - predlog zakona o javnih cestah-druga obravnava, ter po dnevnem redu dalje.</p>
               <p>Proceduralni predlog imate gospod Sašo Lap? Izvolite. Kolege in kolegice v dvorani pa prosim, da omogočijo malo več tišine, da bomo lahko slišali tiste, ki bodo razpravljali. Izvolite, gospod Lap.</p>
            </sp>
            <sp xml:id="SDZ1-Redna-31-1995-05-16.sp2">
               <speaker>SAŠO LAP:</speaker>
               <p>Hvala za besedo. Spoštovane kolegice, kolegi! Opravičujem se vsem tistim, ki ste včeraj tukaj to stvar, ki sem jo povedal, že slišali, govorim pa to zato, ker na koncu seje je večina že odšla in to, kar sem včeraj povedal, ni bilo slišano. Prosim za vsaj minuto potrpljenja in me poslušajte, ker se tiče vseh. To je moj proceduralni predlog, da ne bo nesporazuma, to je procedura. Proceduro smatram kot pregled vseh sej, ki jih bomo ta teden konkretno imeli in vseh odborov in vseh komisij. Če bi gospodje poslanci in gospe poslanke malo več uporabljali vsi skupaj računalnik, bi verjetno tudi kdo drug namesto mene reagiral, ker bi takoj opazil, da stvari v tem pregledu, pa to sedaj ni kritika na vodstvo Državnega zbora, ki planira seje, da se prav razumemo, ugotavljam samo dejstva, dejstva so pa naslednja: zgodilo se je, da bodo v četrtek ob 10. uri tri komisije in še zasedanje Državnega zbora. To mi enostavno ni jasno, kako lahko do tega pride, s tem da ne govorim, in jutri in v petek so stvari, torej pred zasedanjem Državnega zbora, ko je zasedanje Državnega zbora in celo po 17. uri.</p>
               <p>Torej ugotavljam, da tempo, dinamiko dogajanja v tem parlamentu, ki trdim, da ni avtonomen, diktira Vlada. Diktira Vlada z zasipanjem zakonov in nepotrebnega dela, trdim nepotrebnega v določenem času, ki bi se lahko prestavilo na kasnejši datum in s tem tempom je verjetno težko efektivno in rečem, učinkovito delati. To, kar je v zvezi s tem. In sklicujem se v tem primeru, kot sem na začetku povedal, da je to proceduralne narave, na 32. člen obstoječega Poslovnika Državnega zbora, ki pravi: "Če se pobuda poslanca nanaša na delo Državnega zbora, jo mora takoj obravnavati predsednik Državnega zbora skupaj s kolegijem...". In tako naprej, ne bom tega bral. To pomeni, prosim lepo, nihče tukaj s tega mesta, če nekaj vpraša, ne sme biti ignoriran in zahtevam ta odgovor. Včeraj razumem, da bilo seje konec, vsi smo bili utrujeni, danes zato to stvar ponavljam in želim odgovor. Prvič, to kar sem povedal, kako lahko pride do tega, da so tri seje v isti uri plus še zasedanje Državnega zbora? In naslednja stvar, ki se mi pa zdi še bolj pomembna, jo bom ponovil. Včeraj sem pač povedal, da je za danes ob 16. uri v mali dvorani na Tomšičevi planiran sestanek sveta Združene liste.</p>
               <p>Kot prvo, v tem parlamentu vemo, da se strankarske dejavnosti naj ne bi odvijale, za to so prostori izven parlamenta. V hramu zakona naj se dogajajo stvari, ki se tičejo poslanske skupine oziroma poslanskih skupin. In zdaj sprašujem, ali je to pač ostanek iz prejšnjih časov? Res bom zadovoljen, če bo odgovor izčrpen, na kakšen način in kako se lahko v Državnem zboru na Tomšičevi dogaja strankarska dejavnost. Gospod Kocijančič, jaz bi vas prosil, če poslušate, ker se nanaša na Združeno listo.</p>
            </sp>
            <sp xml:id="SDZ1-Redna-31-1995-05-16.sp3">
               <speaker>PODPREDSEDNIK VLADIMIR TOPLER:</speaker>
               <p>Gospod Sašo Lap, jaz vas bom moral prekiniti, ker vi nimate pravice, da delate red v dvorani. Zato sem, gospod Sašo Lap, odgovoren jaz. Prosim, povejte vaš proceduralni predlog, potem pa zasedite svoje mesto.</p>
            </sp>
            <sp xml:id="SDZ1-Redna-31-1995-05-16.sp4">
               <speaker>SAŠO LAP:</speaker>
               <p>Želim oziroma zahtevam odgovor, kot sem že trikrat ponovil včeraj in danes, kako lahko pride do treh sej hkrati ter zasedanje Državnega zbora in kako je možno, da se v poslopju Državnega zbora odvijajo strankarske dejavnosti, ker smo se dogovorili, da se to ne bo dogajalo? Torej na ti dve vprašanji bi želel odgovor. V nasprotnem primeru bom po poslovniku po 32. členu zahteval, da se sestane kolegij Državnega zbora in o tem razpravlja.</p>
            </sp>
            <sp xml:id="SDZ1-Redna-31-1995-05-16.sp5">
               <speaker>PODPREDSEDNIK VLADIMIR TOPLER:</speaker>
               <p>Gospod Sašo Lap, moram vam povedati, da se 32. člen poslovnika nanaša na poslanske pobude in vprašanja. Danes imamo drugo temo. O teh zadevah bo razpravljal kolegij, če ga bo sklical predsednik in vas bomo tudi obvestili. Prosim pa, da svojo zahtevo vložite pisno. Da je prišlo do tega, da je več sej skupaj, je pa zaradi tega, ker so seje Državnega zbora tudi zaradi različnih proceduralnih predlogov predolge in ni možno normalno programirati dela. Proceduralni predlog ima gospod Ivo Hvalica.</p>
            </sp>
            <sp xml:id="SDZ1-Redna-31-1995-05-16.sp6">
               <speaker>IVO HVALICA:</speaker>
               <p>Hvala lepa. Spoštovani! V celoti se pridružujem tistemu, kar je rekel gospod Sašo Lap. Zdaj bom pa jaz povedal dnevni red jutrišnjega dne. Ob 8.30 Odbor za mednarodne odnose, ob 10. Državni zbor, ob 13. uri Odbor za mednarodne odnose, ob  14. uri Državni zbor ob 17. uri skupina za zamejstvo pri Odboru za mednarodne odnose. Torej, če na podlagi tega kdo lahko ugotovi, ali smo pametni ali nismo. Glejte, mi moramo prenehati s to energenco, ali pa jo kdo nalašč ustvarja, ker to je pa že druga zgodba, da ni to nalašč. Kdaj bomo pa, enostavno povedano, šli na WC. Lepo vas prosim, dajmo to zadevo s temi sejami delovnih teles urediti. Uredili bi jo pa lahko tako, če bi zasedali v Državnem zboru normalno. Ne izredno, vmesno, dodatno in ne vem še kaj. Dajte prešteti dneve, ki jih bomo presedeli na seji Državnega zbora ta mesec, potem boste  ugotovili, da bomo lahko na delovnih telesih samo statirali, to pa pomeni zmanjšanje kvalitete našega dela. Jaz bi ravno tako prosil, čeprav sem velikokrat že predlagal kolegiju, da se te zadeve končno uredijo. Če pa mislite, da je to zgodba o uspehu na takšen način, da Državni zbor in delovna telesa non-stop pod prisilo (urgentno) zasedata, potem ne vem. Mislim, da je tu nekaj močno narobe. Bojim se, da je to projektirano. Hvala lepa.</p>
            </sp>
            <sp xml:id="SDZ1-Redna-31-1995-05-16.sp7">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ivo Hvalica, nobenega predloga niste dali. Vsi ti predlogi se nanašajo na kolegij. Jaz bi prosil, da danes stvar racionaliziramo in da zaključimo 31. sejo in tako omogočimo, da bomo lahko jutri imeli zasedanje delovnih teles. Izvolite.</p>
            </sp>
            <sp xml:id="SDZ1-Redna-31-1995-05-16.sp8">
               <speaker>IVO HVALICA:</speaker>
               <p>Moj predlog je silno enostaven. Na dan, ko zaseda Državni zbor, ni sej delovnih teles. To je moj predlog in prosim, da ga daste na glasovanje.</p>
            </sp>
            <sp xml:id="SDZ1-Redna-31-1995-05-16.sp9">
               <speaker>PODPREDSEDNIK VLADIMIR TOPLER:</speaker>
               <p>Gospod Ivo Hvalica, to piše tudi v poslovniku in to mora biti tako, se pa krši in se z vami strinjam. Dajte proceduralni predlog, ne bom vam več dajal besede. Izvolite, ni replike.</p>
            </sp>
            <sp xml:id="SDZ1-Redna-31-1995-05-16.sp10">
               <speaker>IVO HVALICA:</speaker>
               <p>Torej moj proceduralni predlog je, da ne kršimo poslovnika. Hvala.</p>
            </sp>
            <sp xml:id="SDZ1-Redna-31-1995-05-16.sp11">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Za to bom tudi jaz preskrbel, da ga ne bomo. Predlagam, da to razpravo končamo. Sodi na kolegij. Gospod Pučnik, proceduralno. Jaz bom prekinjal te razprave, ker se nanašajo na današnjo proceduro ne pa na proceduro včerajšnje seje ali pa vprašanja in pobude. Izvolite, gospod Pučnik. Prosim za predloge.</p>
            </sp>
            <sp xml:id="SDZ1-Redna-31-1995-05-16.sp12">
               <speaker>DR. JOŽE PUČNIK:</speaker>
               <p>Spoštovane kolegice in kolegi, gospod predsedujoči, predlagam razpravo o delu predsednika Državnega zbora. Vse kaže, da ne zna organizirati dela, naj Državni zbor razpravlja o tem in odloči, da odstopi in izberemo novega predsednika Državnega zbora. Hvala lepa.</p>
            </sp>
            <sp xml:id="SDZ1-Redna-31-1995-05-16.sp13">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Pučnik. Ta razprava ne sodi sem. Gospa Irena Oman.</p>
            </sp>
            <sp xml:id="SDZ1-Redna-31-1995-05-16.sp14">
               <speaker>IRENA OMAN:</speaker>
               <p>Hvala lepa, predsedujoči. Jaz se bom osredotočila na to sejo, ki poteka, in sicer moram reči, da sem včeraj in prejšnje dni vsak dan znova za dopoldanski in za popoldanski del pa še vmes spraševala, kako gredo točke dnevnega reda. Jaz prosim, da zagotovite dnevni red tako, kot bo dejansko šel do konca zasedanja, ne pa da se za pol ure naprej ne ve ali pa za nekaj ur naprej ne ve, katera točka bo na dnevnem redu, če bo ali sploh bo ali je gradivo pripravljeno in podobno. Skratka, dajem predlog, da to uredite, dajte ga na glasovanje, če ga morete dati in da prej ne nadaljujemo seje, dokler ne vemo, kako bomo sploh delali. Hvala lepa.</p>
            </sp>
            <sp xml:id="SDZ1-Redna-31-1995-05-16.sp15">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospa Irena Oman. Jaz sem že na začetku povedal, kako bo potekala seja in vrstni red. Je pa res, da imamo hitre postopke in ne moremo prej glasovati prekinjene točke, ker nimamo pripravljenih gradiv. Gospod Nace Polajnar.</p>
            </sp>
            <sp xml:id="SDZ1-Redna-31-1995-05-16.sp16">
               <speaker>IGNAC POLAJNAR:</speaker>
               <p>Hvala lepa gospod predsedujoči! Spoštovane poslanke in poslanci, mogoče je res malo nerodno, da zdaj razpravljamo o delu Državnega zbora, mislim pa, da je koristno, ker to, kar se dogaja zadnje dni, ni podobno ničemur več. Predsednik Odbora za šolstvo natančno ve, da sem ga zjutraj opozoril, da na ta način ne mislim delati v odboru in poslanci naše poslanske skupine, ki so v tem odboru, tudi ne. Namreč kaj se dogaja? Ta odbor je sklepčen, ali pa sploh ni sklepčen, tam posluša pomembne stvari o zakonih o maturi, hkrati pa naj se mi pripravljamo na sejo Državnega zbora, na kateri naj govorimo o plačah, ki je prav tako pomembna tema, ne zaradi tega, koliko bo kdo imel v denarnici ampak zaradi tega kakšno politiko sploh ta država ubira. Mi nimamo časa ne za to, da ne govorimo o tem, da se ne moremo niti resno pripraviti na nadaljevanje proračunske razprave.</p>
               <p>Strinjam se tudi s tistimi, ki so že včeraj opozorili, naj se ta Državni zbor odloči ali bo samo všeč ljudem ali bo dejansko hotel nekaj narediti. Če hočemo nekaj narediti, potem enkrat jasno in glasno povejmo. Zasedanje Državnega zbora je zasedanje Državnega zbora, kjer sedimo vsi poslanci. Zasedanje odborov pa je zasedanje odborov in te stvari je potrebno ločiti tako, kot v poslovniku tudi piše. In če se delovna telesa sestajajo, naj se sestajajo samo za tiste točke, ki so trenutno na dnevnem redu, ne pa za tiste, ki bodo na dnevnem redu čez 14. dni. Tako ni mogoče več delati in pozivam predsednika Državnega zbora, da skliče kolegij in da se o tem popolnoma mirno in brez živčnosti in brez tega, kdo hoče več narediti, pomenimo, kaj in kako bomo v resnici delali. Tako, kot delamo sedaj, delamo najslabše. Mislimo, da delamo vse, do konca pa ne naredimo ničesar. Hvala lepa.</p>
               <p>Torej, moj predlog je, da se sestane čimprej je mogoče, kolegij predsednika Državnega zbora.</p>
            </sp>
            <sp xml:id="SDZ1-Redna-31-1995-05-16.sp17">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlagam, da vso to razpravo, vse to, kar smo do sedaj razpravljali, razpravljamo... Kolegice in kolegi, vodje poslanskih skupin! Rad bi vas opozoril, da vi in mi vsi skupaj v Državnem zboru sprejemamo takšne dnevne rede.</p>
               <p>Sedaj pa prehajam na... Nič niste predlagali gospod Ivo Hvalica. Kolegice in kolegi! Prosim za strpnost v zboru in če pridete ven, prosim, da predlagate proceduralne predloge. Gospod Ivo Hvalica, vaš proceduralni predlog, da ne bomo kršili poslovnika, ne bom dal na glasovanje zato, ker za poslovnik odgovarjam sam in bom naredil vse, da ga ne bomo kršili. Prosim, ampak ne bom dovolil, da ga boste tudi vi kršili z vašimi proceduralnimi... Izvolite.</p>
            </sp>
            <sp xml:id="SDZ1-Redna-31-1995-05-16.sp18">
               <speaker>IVO HVALICA:</speaker>
               <p>Hvala lepa za besedo. Gospod predsedujoči! Prosim, da odstopite od vodenja današnje seje, ker kršite poslovnik. Hvala.</p>
            </sp>
            <sp xml:id="SDZ1-Redna-31-1995-05-16.sp19">
               <speaker>PODPREDSEDNIK VLADIMIR TOPLER:</speaker>
               <p>Prosim, da mi poveste, kateri člen, gospod Ivo Hvalica?</p>
            </sp>
            <sp xml:id="SDZ1-Redna-31-1995-05-16.sp20">
               <speaker>IVO HVALICA:</speaker>
               <p>Brez da bi šel pogledati poslovnik, niste dali na glasovanje mojih predlogov. Hvala.</p>
            </sp>
            <sp xml:id="SDZ1-Redna-31-1995-05-16.sp21">
               <speaker>PODPREDSEDNIK VLADIMIR TOPLER:</speaker>
               <p>Zato, ker niso bili skladni s poslovnikom. Nimate besede več gospod Ivo Hvalica.</p>
            </sp>
            <sp xml:id="SDZ1-Redna-31-1995-05-16.sp22">
               <speaker>IVO HVALICA:</speaker>
               <p>Če pa vi kršite... (Izključen - ne sliši se.)</p>
            </sp>
            <sp xml:id="SDZ1-Redna-31-1995-05-16.sp23">
               <speaker>PODPREDSEDNIK VLADIMIR TOPLER:</speaker>
               <p>Gospod Janez Podobnik. Jaz bi kolegice... Niste se javili prej gospod Lap. Gospod Janez Podobnik ima besedo, ampak prosim, da dajete proceduralne predloge.</p>
            </sp>
            <sp xml:id="SDZ1-Redna-31-1995-05-16.sp24">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Apeliram na vas, da vendarle zelo resno vzamete pripombe, predvsem opozicije, kajti način, na kakršen dela Državni zbor, je v škodo kvaliteti dela Državnega zbora. Včeraj popoldne se je zgodilo, da smo sprejemali izredno pomemben zakon. Ob vsem spoštovanju spoštovane kolegice in kolegi, imel sem vtis, da ste vsi čimprej želeli ta zakon postaviti pod streho. Sprejeli smo zelo slab zakon. Bil sem v stiku z nekaterimi župani, ki so dobesedno ogorčeni, da smo sprejeli tak zakon. Mi smo v obupni časovni stiski. Dogaja se nam, da ne vemo niti kakšen je odnos med sejo delovnega telesa in Državnim zborom. Seje so sklicane istočasno. In spoštovanju in obrambi integritete tega Državnega zbora prosim predsedujočega, da takoj apelira na predsednika Državnega zbora, da skliče kolegij in da se te stvari dogovorimo, sicer boste enostavno opozicijo ponovno prisilili, da zapusti to sejo Državnega zbora. Torej, da se zaščiti integriteto tega Državnega zbora, da lahko delamo bolj kvalitetno. Apeliram na predsednika Državnega zbora, da takoj skliče kolegij Državnega zbora. To je tudi moj proceduralni predlog. Hvala lepa.</p>
            </sp>
            <sp xml:id="SDZ1-Redna-31-1995-05-16.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Vse te stvari so v pristojnosti predsednika Državnega zbora. Gospod Školč, prosim.</p>
            </sp>
            <sp xml:id="SDZ1-Redna-31-1995-05-16.sp26">
               <speaker>JOŽEF ŠKOLČ:</speaker>
               <p>Hvala lepa predsedujoči! Vsi člani kolegija imajo seveda pravico dati pobudo za sklic kolegija predsednika, če je to nujno narediti tako, da se prekine seja, potem sem pripravljen to storiti takoj. Po moji presoji so seveda stvari bile toliko pregledne, da je mogoče sejo peljati do odmora in potem se v odmoru člani kolegija sestanejo in govorijo naprej. Je pa to odvisno seveda od članov kolegija. Ta seja je bila planirana takrat, ko so bile stvari še bolj nepregledne in po vseh teh pomislekih, ki so bili tudi tukaj izrečeni, je bila sklicana. Tako, da če kolegi, ki z menoj o teh problemih presojajo v kolegiju, menijo, da je potrebno sejo prekiniti, da ni mogoče odločiti o tistem, o čemer je zbor že začel razpravo, začel jo je pa tako, da je vse stvari uvrstil na dnevni red, kar pomeni, da so poslanci pri polni zavesti menili, da so stvari tako pripravljene, da je mogoče o njih odločati, potem predlagam, da se s tem odločanjem nadaljuje do 13. ure in da se ob 13. uri sestane kolegij in premisli o drugih rečeh.</p>
               <p>Ni pa nobenega dvoma o teh pripombah, da v trenutku, ko teče Državni zbor, ima absolutno prioriteto in ni mogoče sklicevati sej delovnih teles.</p>
            </sp>
            <sp xml:id="SDZ1-Redna-31-1995-05-16.sp27">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na 8. točko. Gospod Sašo Lap, ker niste dvignili roke sem mislil, da se odpovedujete vašemu proceduralnemu predlogu. Izvolite.</p>
            </sp>
            <sp xml:id="SDZ1-Redna-31-1995-05-16.sp28">
               <speaker>SAŠO LAP:</speaker>
               <p>Hvala. Ne razumem, zakaj vedno ista taktika, da se stvari umirijo. Do enih bomo pač nekaj počeli, jutri se lahko začne na isto temo. Prosim lepo, dajte spoštovani poslovnik in dajte, ne bom čisto nič predlagal, tisto vse, kar bi rekel, je bilo že predlagano, torej dajte na glasovanje.</p>
            </sp>
            <sp xml:id="SDZ1-Redna-31-1995-05-16.sp29">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Kaj naj dam na glasovanje, gospod Sašo Lap? Gospod Sašo Lap, jaz vam bom povedal, da imamo pristojnosti zbora in pristojnosti predsednika ločene. Sklic kolegija je pristojnost predsednika oziroma tisti, ki so člani, ga lahko skličejo, ne more pa o tem odločati Državni zbor.</p>
               <p>Torej, prehajamo k 8. točki. Gospod Ivo Hvalica, proceduralno.</p>
            </sp>
            <sp xml:id="SDZ1-Redna-31-1995-05-16.sp30">
               <speaker>IVO HVALICA:</speaker>
               <p>Hvala lepa. Gospod predsedujoči! Prej ste me opozorili na poslovnik. Sedaj vas bom pa jaz opozoril na 70. člen poslovnika, in sicer zadnji stavek prvega odstavka. Če poslanec ni zadovoljen s pojasnilom, odloči Državni zbor o vprašanju brez razprave. Prosim, da daste predloge na glasovanje.</p>
            </sp>
            <sp xml:id="SDZ1-Redna-31-1995-05-16.sp31">
               <speaker>PODPREDSEDNIK VLADIMIR TOPLER:</speaker>
               <p>Gospod predsednik, prosim.</p>
            </sp>
            <sp xml:id="SDZ1-Redna-31-1995-05-16.sp32">
               <speaker>JOŽEF ŠKOLČ:</speaker>
               <p>Hvala. Še enkrat ponavljam, da ne bo nesporazuma. Sam menim, da je mogoče odločati. Če pa kdo od vodij poslanskih skupin meni, da je potrebno sklicati kolegij, mora tvegati toliko, da mi v tem trenutku ta predlog poda, ker - govorite o tem, da se sklicuje kolegij z glasovanjem. Ni nobene potrebe. Če eden od članov kolegija v tem trenutku pač dvigne roko in reče, da ne vemo, o čem smo se odločali in kako smo planirali sejo in da je potrebno o tem govoriti, potem bomo takoj prekinili sejo in sklicali kolegij. Sam pa, kot rečeno, menim, da lahko nadaljujemo z delom. Vi predlagate sklic kolegija? Velja. Potem predlagam, da sejo nadaljujemo ob 11.30 uri.</p>
            </sp>
            <sp xml:id="SDZ1-Redna-31-1995-05-16.sp33">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi, poslanska skupina Slovenski krščanski demokrati, gospod Nace Polajnar zahteva sklic kolegija. S tem prekinjam današnje zasedanje. Sejo nadaljujemo ob 11.30 uri.</p>
            </sp>
            <stage type="time">(Seja je bila prekinjena ob 10.34 uri in se je nadaljevala ob 11.38 uri.)</stage>
            <sp xml:id="SDZ1-Redna-31-1995-05-16.sp34">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi! Pričenjam nadaljevanje 31. seje in lepo prosim, da ugotovimo prisotnost v dvorani. Še vedno ugotavljamo prisotnost. Ugotavljam, da je navzočih 50 poslank in poslancev. Zbor je sklepčen in lahko odloča. V tem času se je sestal kolegij Državnega zbora, na katerem smo sklenili, da danes in jutri opravimo zasedanje 31. seje Državnega zbora. Naslednji teden in do 23. maja je čas namenjen odborom Državnega zbora. 23. maja bi pa obravnavali tiste točke, ki bodo eventualno ostale iz 31. seje Državnega zbora. Danes pa nadaljujemo 31. sejo.</p>
               <p>Smo pri <title>8. TOČKI DNEVNEGA REDA - PREDLOG ZAKONA O SKLADU REPUBLIKE SLOVENIJE ZA LJUBITELJSKE KULTURNE DEJAVNOSTI</title>.</p>
               <p>Želi še kdo razpravljati? (Ne.) Dajem v razpravo in na glasovanje stališče in sklepe, ki jih imate v poročilu. Dodatnih sklepov nismo prejeli. Želi kdo razpravljati o stališčih in sklepih? To je predlog zakona o Skladu Republike Slovenije za ljubiteljske kulturne dejavnosti. O sklepih in stališčih razpravljate. Izvolite gospod Janez Podobnik.</p>
            </sp>
            <sp xml:id="SDZ1-Redna-31-1995-05-16.sp35">
               <speaker>JANEZ PODOBNIK:</speaker>
               <p>Spoštovani gospod podpredsednik! Ker sem bil eden od aktivnih razpravljavcev pri tem zakonu prejšnji teden v poznih popoldanskih urah, se spominjam, da je takrat gospod minister za kulturo Sergij Pelhan nekako napovedal, da bo odgovoril na nekatera vprašanja poslancev in predlagam, da bi vendarle, preden glasujemo o sklepih, gospod minister tudi dobil besedo, saj smo v razpravi postavili nekatera zelo tehtna vprašanja. Hvala lepa.</p>
            </sp>
            <sp xml:id="SDZ1-Redna-31-1995-05-16.sp36">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister Pelhan ima besedo.</p>
            </sp>
            <sp xml:id="SDZ1-Redna-31-1995-05-16.sp37">
               <speaker>SERGIJ PELHAN:</speaker>
               <p>Spoštovani zbor! Dejstvo je bilo, da je bilo v razpravi kar presenetljivo veliko število poslancev, glede na to, da je tema kultura in da so bila odprta nekatera vprašanja, ki so se pojavljala tudi, ko smo zakon pripravili. Moram reči, da smo, preden smo zakon pripravili, imeli razpravo z vsemi predstavniki društev, ki delujejo na tem področju in tudi še z vsemi takratnimi občinami v prejšnjem sestavu, v prejšnjem tednu in v tem tednu pa tudi s sedanjimi predstavniki. Se pravi, župani novih občin, ki so bili seznanjeni z zakoni in z intencijo tega zakona in ga v načelu podpirajo. Gre namreč dejansko samo za to, da dobimo strukturo na ljubiteljskem področju, ki bo omogočala, kot imamo ustanove na področju mozealstva in drugje, tudi na ljubiteljskem področju neko strokovno osnovo, ki bo omogočala razvoj tudi ljubiteljske dejavnosti, ne glede na to, ali gre za centre ali gre za manjše občine.</p>
               <p>Gospod Polajnar je takrat tudi vprašal v razpravi, kakšna je struktura zaposlenih? V ljubiteljski dejavnosti, ki je sicer zelo razvejana, nekateri, kot veste, v manjših občinah pokrivajo tudi dejavnost kinopodjetij, organizirajo ljubiteljske predstave oziroma tudi predstave profesionalnih gledališč in glasbenih prireditev, tako da se ne ukvarjajo samo z ljubiteljsko dejavnostjo. Če bi šteli vse ljudi, ki so zaposleni na tem področju, nekateri imajo v svojem okviru tudi dejavnost kulturnih domov, recimo, Koper ali tudi drugje, je zaposlenih 130 ljudi, od tega 19 v republiki, na republiškem nivoju Zveze kulturnih organizacij. Če bi šteli samo tiste, ki se ukvarjajo z ljubiteljsko dejavnostjo strokovno, jih je 80 zaposlenih, se pravi, približno 60 v občinah, na bivše občine eden v povprečju, poleg 19 v državi. Sredstev, ki jih je doslej država dala za te namene, je bilo v lanskem letu 95 milijonov. 55 je šlo za dejavnost na ravni republike, za seminarje, organiziranje prireditev, za strokovno službo, to je 55 milijonov, ostalo je pa šlo za dejavnost ljubiteljskih skupin in mednarodno sodelovanje z zamejci, Slovenci po svetu in v Italiji oziroma na Koroškem in Madžarskem. Se pravi, skoraj polovica denarja gre za dejavnost izven države, ampak za ljubiteljsko dejavnost. Povprečna strokovna izobrazba zaposlenih teh 80 je višja izobrazba. Mi smo tudi predvideli skupaj z Zvezo kulturnih organizacij, da naj ne bi širili strukture zaposlenih, ampak kvečjemu zmanjševali in da bi dileme, ki so se pojavljale glede ustreznosti zaposlenih, ker na nekaterih področjih v občinah imamo tudi ta vprašanja, je gotovo za podpreti amandma, ki pravi, da naj se ne prevzame sedanja struktura, ampak bi se na razpis pač ljudje prijavljali. Moram pa reči, da je izredno težko dobiti ljudi, ki so pripravljeni delovati tudi izven rednega delovnega časa, ob sobotah, nedeljah. Marsikdo od teh, ki je strokovno zaposlen, vodi tudi pevske zbore, godbe na pihala v svojem opisu delovnih nalog. To je glede tega.</p>
               <p>Gospod poslanec Jožef Kocuvan je predlagal, da naj bi te naloge prenesli na upravne enote, kar pa ne gre po zakonodaji, ker ne gre za upravne naloge. Gre samo za strokovne naloge. Zato predvidevamo sklad, ki naj bi dejansko imel samo to, kar spada pod strokovno usposobljenost in ker je gospod Peršak tudi omenil potrebe po založništvu, moram reči, da se že sedaj na področju založništva veliko ustvarja in s tem se tudi naprej namerava, predvsem izhajajo, recimo, skladbe za različne pevske zbore, ki so nekako podhranjeni, izbrana dela slovenskih skladateljev, revija za lutkarsko dejavnost, revija mladih avtorjev, likovna revija ipd. za ljubitelje. Se pravi, v tem smislu naj bi tudi sklad vnaprej deloval, medtem ko na občinskem področju naj bi občine pokrivale dejavnost kot do sedaj, se pravi, skrbele za dejavnost v celoti. Država naj bi se v to ne vmešavala, občinski proračun naj bi po svojem znanju, vednosti seveda pripravljal svoj program in namenjal dejavnost samostojno za te dejavnosti. Se pravi, tisti strokovnjak, ki bo pokrival več občin skupaj, naj bi samo soorganiziral strokovno usposabljanje, tekmovanje pevskih zborov, godb na pihala, folklornih skupin in drugih prireditev, tako da se ne posega v samo dejavnost s strani tega sklada. Menim, da je tudi ta bojazen odveč, da bi do tega prišlo. Mislim, da sem na kratko odgovoril vsaj na nekaj vprašanj, ki so bila tu postavljena. Pri tem skladu pa gre dejansko samo za strokovno vspostavo nekih točk na področju ljubiteljstva. Ne gre za to, da bi reševali zaposlene, kajti te obstajajo in se jih ne ukinja. Gre samo za njihovo preobrazbo, da tako rečem. Hvala.</p>
            </sp>
            <sp xml:id="SDZ1-Redna-31-1995-05-16.sp38">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? (Ne želi.) Zato razpravo o stališčih in sklepih zaključujem.</p>
               <p>Prehajamo na odločanje. Predlagam, da o stališčih in sklepih, h katerim nimamo vloženega nobenega amandmaja, dopolnilnega ali spreminjevalnega stališča, glasujemo skupaj. Ali kdo temu oporeka? (Ne.) Zato dajem stališče in sklepe na glasovanje. Ugotovimo sklepčnost! (54 prisotnih.)</p>
               <p>Kdo je za? (45 poslancev.) Je kdo proti? (2 poslanca.)</p>
               <p>Ugotavljam, da smo stališča in sklepe k predlogu zakona o skladu Republike Slovenije za ljubiteljske kulturne dejavnosti v prvi obravnavi sprejeli. S tem zaključujem to točko dnevnega reda.</p>
               <p>Prehajam na naslednjo <title>TOČKO DNEVNEGA REDA - OBRAVNAVO PREDLOGA ZAKONA O NAJNIŽJI IN NAJVIŠJI DEJANSKI PLAČI</title>.</p>
               <p>Pregled amandmajev ste prejeli na klop. Proceduralni predlog ima gospod Nace Polajnar, izvolite.</p>
            </sp>
            <sp xml:id="SDZ1-Redna-31-1995-05-16.sp39">
               <speaker>IGNAC POLAJNAR:</speaker>
               <p>Hvala lepa. Ne vem, ali je bilo preslišano na kolegiju predsednika Državnega zbora, kjer je bilo rečeno, da naj bi ta zakon zaradi tega, ker smo res imeli zelo malo možnosti, da bi ga resno v poslanskih skupinah pretresli, obravnavali jutri takoj na začetku. To je predlagal gospod Peršak. Ne vem, predsednika zdaj ne vidim. Jaz sem prepričan, da smo se tudi o tem na kolegiju dogovorili. Hvala lepa.</p>
            </sp>
            <sp xml:id="SDZ1-Redna-31-1995-05-16.sp40">
               <speaker>PODPREDSEDNIK VLADIMIR TOPLER:</speaker>
               <p>Na glasovanje dajem predlog, da o zakonu o najvišji in najnižji dejanski plači odločamo jutri ob 10. uri. Ugotovimo sklepčnost! (59 prisotnih.)</p>
               <p>Kdo je za? (39 poslancev.) Je kdo proti? (11 poslancev.)</p>
               <p>Ugotavljam, da smo predlog sprejeli.</p>
               <p>Prehajamo na <title>6. TOČKO DNEVNEGA REDA - PREDLOG ZAKONA O JAVNIH CESTAH</title>.</p>
               <p>Predlog zakona je v drugo obravnavo zboru predložila Vlada Republike Slovenije. Želi besedo predstavnik Vlade? Gospod državni sekretar gospod Marjan Dvornik ima besedo.</p>
            </sp>
            <sp xml:id="SDZ1-Redna-31-1995-05-16.sp41">
               <speaker>MARJAN DVORNIK:</speaker>
               <p>Spoštovani predsedujoči, poslanke in poslanci! Od prve obravnave predloga zakona o javnih cestah je minilo že več kot šest mesecev, zato se mi zdi primerno, da vsaj v nekaj stavkih pojasnim, ali je in kako je predlagatelj zakona uporabil ta čas za pripravo predloga, kakor ga imate danes pred seboj. Poleg stališč in pripomb Državnega zbora iz prve obravnave predloga zakona, katerih upoštevanje je podrobno pojasnjeno v samem gradivu za drugo obravnavo, je bila v tem času dana še vrsta amandmajev in predlogov za spremembe in dopolnitve posameznih zakonskih rešitev. Predlagatelj se je do vsake od njih tehtno opredeljeval, pa najsi je šlo za njihov sprejem ali zavrnitev. To ne samo v kontekstu rešitve iz obravnavanega zakona, ampak tudi vseh ostalih zakonskih in drugih aktov, ki so bili sprejeti v tem obdobju, ali je bila o njih začeta parlamentarna obravnava in katerih rešitve so neposredno ali vsaj posredno vezane nanj. Med njimi naj omenim sprejem sprememb in dopolnitev zakona o lokalnih skupnostih - prvega, ki ste ga obravnavali, ne tega včeraj, ter zakona o njihovem financiranju; obravnavo spremembo in dopolnitev prostorskih sestavin planskih aktov za področje prometne infrastrukture; predloga zakona o varnosti cestnega prometa in nenazadnje predloga nacionalnega programa izgradnje avtocest.</p>
               <p>Predlagatelj si je ob tem skupaj z matičnim parlamentarnim odborom še posebej prizadeval za medsebojno usklajenost rešitev v vseh soodvisnih aktih in dokumentih in je to tudi v celoti zagotovil. Seveda je posledica teh prizadevanj razmeroma veliko število predlaganih amandmajev, ki so bili v delovnih telesih medsebojno usklajeni. Med temi amandmaji bi želel posebej opozoriti na tiste, s katerimi se zagotavlja natančnejša opredelitev javne ceste kot javne dobrine, usklajenost kategorizacije javnih cest v vseh dokumentih, ki se sočasno pripravljajo. Gre tukaj predvsem za ta naš podzakonski akt, ki naj bi bil usklajen z ostalimi zakonskimi teksti in sistemska vključitev kolesarskih poti kot samostojne zvrsti javnih cest glede na njihove uporabnike in s posebno kategorizacijo.</p>
               <p>Obravnavani predlog zakona je nadalje prvi področni zakon, v katerem se v skladu z ustavo in sistemsko zakonodajo natančneje razmejujejo pravice in obveznosti med državo in občino, v tem primeru pri gospodarjenju z javnimi cestami. Zato se več dopolnitev zakonskega besedila, tako v zvezi s sklepi Državnega zbora k njegovi prvi obravnavi, kot tudi z dodatnimi amandmaji k predlaganim rešitvam nanaša na čimbolj natančno razmejitev teh pravic in obveznosti. Predlagatelj zakona meni, da zakonska rešitev, o kateri je skozi tako imenovano javno službo dan ustrezen poudarek vzdrževanju cest zagotavljajo pravne okvire za hitrejšo sanacijo obstoječega cestnega omrežja.</p>
               <p>Polno bo ta zakon zaživel z izdajo podzakonskih predpisov, za katere so že začeti postopki in njihove priprave ter z novim načinom izvajanja vzdrževalnih del na cestah. Koncesionirano vzdrževanje cest, ki prinaša konkurenčnost v ceni in kakovosti med možnimi koncesionarji in njihovo večjo odgovornost za prevzeta dela naj bi bilo začeto z novim koledarskim letom.</p>
               <p>Spoštovane poslanke in poslanci! Predlagam, da sprejmete predlog zakona o javnih cestah o njegovi drugi obravnavi skupaj z usklajenimi amandmaji k temu zakonskemu besedilu in tako omogočite, da se njegova tretja obravnava opravi še pred nastopom parlamentarnih počitnic. Hvala lepa.</p>
            </sp>
            <sp xml:id="SDZ1-Redna-31-1995-05-16.sp42">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu državnemu sekretarju. Predlog zakona je obravnaval Odbor za infrastrukturo in okolje kot matično delovno telo. Želi poročevalec besedo? Gospod Žarko Pregelj, prosim.</p>
            </sp>
            <sp xml:id="SDZ1-Redna-31-1995-05-16.sp43">
               <speaker>ŽARKO PREGELJ:</speaker>
               <p>Spoštovani! Odbor za infrastrukturo in okolje je obravnaval predlagani zakon o javnih cestah v drugi obravnavi in na več obravnavah ugotovil, da je zakon primeren, da je tudi pravilno pripravljen in da lahko gre v drugo obravnavo. Odbor se je opredelil do predlaganih amandmajev. Glede na to, da smo imeli tik pred sejo vloženih vrsto novih amandmajev, je imel odbor ponovno sejo in se je v dodatnem poročilu tudi do teh amandmajev opredelil in obe poročili imate na klopeh. Opozoril bi vas zgolj na to, da so določeni amandmaji taki, ki jih odbor predlaga, ki v bistvu usklajujejo tudi druge vložene amandmaje oziroma redakcijsko pravilno uvrščajo kot amandmaje na določene člene. Tako je tudi vrsta amandmajev, ki jih vlaga odbor in so zgolj razgradnja posameznih vladnih amandmajev, ker smo pač v službi odbora ugotovili, da je tako bolj pravilno in tudi v skladu s Sekretariatom za zakonodajo.</p>
               <p>Dovolite mi, da širše ne razlagam, ker menim, da je to drugo branje in da se o posameznih amandmajih lahko dajo še dodatna pojasnila. Hvala lepa.</p>
            </sp>
            <sp xml:id="SDZ1-Redna-31-1995-05-16.sp44">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik sekretariata? (Ne želi.) Predlagam Državnemu zboru, da sprejmemo proceduralni sklep, da se skladno s 189. členom o vseh členih, h katerim niso bili vloženi amandmaji, glasuje in razpravlja skupaj na koncu druge obravnave. Ta predlog bo pa seveda sprejet, če temu ne bo nasprotovala ena tretjina poslank in poslancev.</p>
               <p>Dajem takšen predlog na glasovanje. Ugotovimo sklepčnost! (58 prisotnih.)</p>
               <p>Kdo je za? (42 poslancev.) Je kdo proti? (3 poslanci.)</p>
               <p>Ugotavljam, da je predlog sprejet.</p>
               <p>Prehajamo na odločanje o posameznih členih. V razpravo dajem 1. člen in amandma, ki ga predlaga Odbor za infrastrukturo in okolje. Mnenja Vlade k 1. členu nimamo. Želi kdo besedo? Gospod Dvornik, prosim. Prosim, da si pripravite nov pregled amandmajev, z dne 11.5.1995.</p>
            </sp>
            <sp xml:id="SDZ1-Redna-31-1995-05-16.sp45">
               <speaker>MARJAN DVORNIK:</speaker>
               <p>Predlaganemu amandmaju ne nasprotujemo.</p>
            </sp>
            <sp xml:id="SDZ1-Redna-31-1995-05-16.sp46">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dajem amandma k 1. členu na glasovanje. Ugotovimo sklepčnost! (55 prisotnih.)</p>
               <p>Kdo je za? (34 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem 1. člen. Ugotovimo sklepčnost! (55 prisotnih.)</p>
               <p>Kdo je za? (37 poslancev.) Je kdo proti? (Nihče.)</p>
               <p>Ugotavljam, da smo 1. člen sprejeli.</p>
               <p>V razpravo dajem 2. člen in amandmaje. Prvega predlaga Vlada, odbor podpira. Drugega predlaga odbor in Vlada podpira. Želi kdo besedo?</p>
               <p>Na glasovanje dajem amandma pod točko 1. Predlagatelj je Vlada, odbor podpira. Ugotovimo sklepčnost! (52 prisotnih.)</p>
               <p>Kdo je za? (34 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem drugi amandma k 2. členu. Predlagatelj je odbor, Vlada podpira. Ugotovimo sklepčnost! (53 prisotnih.)</p>
               <p>Kdo je za? (33 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>Tako spremenjen 2. člen dajem na glasovanje. Ugotovimo sklepčnost! (51 prisotnih.)</p>
               <p>Kdo je za? (39 poslancev.) Je kdo proti? (1 poslanec.)</p>
               <p>Ugotavljam, da je člen sprejet.</p>
               <p>V razpravo dajem 3. člen in amandmaje. Prvega predlaga odbor, Vlada podpira, drugega predlaga poslanska skupina Slovenske nacionalne desnice, odbor in Vlada ne podpirata, tretjega predlaga Vlada, odbor podpira, četrtega predlaga odbor, Vlada podpira, petega predlaga odbor, Vlada podpira, in šestega predlaga odbor in Vlada podpira. Ali želi kdo o teh amandmajih besedo? (Ne.) Prehajamo na odločanje. Najprej dajem na glasovanje amandma k 3. členu pod točko 1. Predlagatelj je odbor, Vlada podpira. Ugotovimo sklepčnost! (54 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Pod 2. točko imamo amandma poslanske skupine Slovenske nacionalne desnice, odbor ne podpira, Vlada ne podpira. Ugotovimo sklepčnost! (51 prisotnih.)</p>
               <p>Kdo je za? (9 poslancev.) Je kdo proti? (25 poslancev.)</p>
               <p>Ugotavljam, da amandma ni sprejet.</p>
               <p>Pod točko 3 imamo amandma Vlade, odbor podpira. Ugotovimo sklepčnost! (47 prisotnih.)</p>
               <p>Kdo je za? (37 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Pod točko 4 imamo amandma odbora, Vlada podpira. Ugotovimo sklepčnost! (48 prisotnih.)</p>
               <p>Kdo je za? (32 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Pod točko 5 imamo amandma odbora, Vlada podpira. Ugotovimo sklepčnost! (47 prisotnih.)</p>
               <p>Kdo je za? (33 poslancev.) Je kdo proti? (Nihče.)</p>
               <p>Ugotavljam, da smo tudi amandma pod točko 5 sprejeli.</p>
               <p>Pod točko 6 imamo amandma k 3. členu. Predlagatelj je odbor, Vlada podpira. Ugotovimo sklepčnost! (50 prisotnih.)</p>
               <p>Kdo je za? (38 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>In dajem na glasovanje tako spremenjen 3. člen. Ugotovimo sklepčnost! (45 prisotnih.) Ugotovimo sklepčnost! (53 prisotnih.)</p>
               <p>Kdo je za? (37 poslancev.) Je kdo proti? (1 poslanec.)</p>
               <p>Ugotavljam, da je člen sprejet.</p>
               <p>V razpravo dajem 4. člen in tri amandmaje. Prvega predlaga odbor. Vlada podpira. Drugega predlaga odbor. Mnenja Vlade nimamo. In tretjega predlaga odbor. Vlada ne nasprotuje. V primeru sprejetja prehodnega amandmaja pa je amandma pod točko 3 brezpredmeten.</p>
               <p>Gospod Dvornik. Prosim.</p>
            </sp>
            <sp xml:id="SDZ1-Redna-31-1995-05-16.sp47">
               <speaker>MARJAN DVORNIK:</speaker>
               <p>Amandma k 4. členu pod točko dva podpiramo, čeprav ni v gradivu nič napisano. Se strinjamo s takim predlogom.</p>
            </sp>
            <sp xml:id="SDZ1-Redna-31-1995-05-16.sp48">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo o amandmajih oziroma o 4. členu? (Ne.)</p>
               <p>Dajem najprej na glasovanje amandma k 4. členu pod točko ena. Predlagatelj odbor. Vlada podpira. Ugotovimo sklepčnost! (48 prisotnih.)</p>
               <p>Kdo je za? (39 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Pod točko 2 imamo amandma odbora. Vlada podpira. Ugotovimo sklepčnost! (47 prisotnih.)</p>
               <p>Kdo je za? (35 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>S tem je amandma pod točko 3 brezpredmeten. Je tako. In dajem 4. člen na glasovanje. Ugotovimo sklepčnost! (46 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da smo 4. člen sprejeli.</p>
               <p>Smo na strani štiri pregleda. K 5. členu imamo dva amandmaja. Oba predlaga odbor. Vlada ne nasprotuje. Želi kdo besedo? Najprej dajem na glasovanje amandma pod točko ena. Predlagatelj odbor. Vlada ne nasprotuje. Ugotovimo sklepčnost! (53 prisotnih.)</p>
               <p>Kdo je za? (39 poslancev.) Je kdo proti? (2 poslanca.)</p>
               <p>Ugotavljam, da smo amandma sprejeli.</p>
               <p>Na glasovanje dajem drugi amandma odbora. Vlada mu ne nasprotuje. Ugotovimo sklepčnost! (48 prisotnih.)</p>
               <p>Kdo je za? (39 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Tako spremenjen 5. člen dajem na glasovanje. Ugotovimo sklepčnost! (41 prisotnih.) Ugotovimo sklepčnost! (48 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>Ugotavljam, da je člen sprejet.</p>
               <p>K 12. členu imamo amandma Vlade, odbor podpira. Želi kdo besedo? (Ne.) Dajem amandma k 12. členu na glasovanje. Ugotovimo sklepčnost! (57 prisotnih.)</p>
               <p>Kdo je za? (45 poslancev.) Je kdo proti? (1 poslanec.)</p>
               <p>Ugotavljam, da smo amandma k 12. členu sprejeli.</p>
               <p>Dajem tako spremenjen 12. člen na glasovanje. Ugotovimo sklepčnost! (51 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da je 12. člen sprejet.</p>
               <p>K 13. členu imamo deset amandmajev. Prvega predlaga odbor, Vlada podpira. Drugega predlaga odbor, Vlada podpira. Tretjega prav tako, četrtega prav tako. Petega predlaga Vlada, odbor podpira. Šestega predlaga odbor, Vlada ne nasprotuje. Sedmega predlaga samostojna poslanska skupina, odbor ne podpira, Vlada ne podpira. Osmega predlaga Vlada, odbor podpira. Devetega predlaga odbor, Vlada podpira in desetega predlaga Vlada, odbor podpira. Želi kdo o amandmajih k 13. členu ali o 13. členu besedo? (Ne.) Prehajamo na odločanje.</p>
               <p>Naprej dajem na glasovanje amandma k 13. členu pod točko 1, predlagatelj odbor, Vlada podpira. Ugotovimo sklepčnost! (51 prisotnih.)</p>
               <p>Kdo je za? (36 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Pod točko 2 imamo amandma odbora, Vlada podpira. Ugotovimo sklepčnost! (48 prisotnih.)</p>
               <p>Kdo je za? (36 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>Pod točko 3 je amandma odbora, Vlada podpira. Ugotovimo sklepčnost! (46 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da smo amandma pod točko 3 sprejeli.</p>
               <p>Pod točko 4 imamo amandma odbora, Vlada podpira. Besedilo amandmaja je redakcijsko popravljeno na podlagi opombe Vlade. Dajem amandma odbora pod točko 4 na glasovanje. Ugotovimo sklepčnost! (51 prisotnih.)</p>
               <p>Kdo je za? (47 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>Pod točko 5 imamo amandma Vlade, odbor podpira. Ugotovimo sklepčnost! (47 prisotnih.)</p>
               <p>Kdo je za? (34 poslancev.) Je kdo proti? (2 poslanca.)</p>
               <p>Ugotavljam, da smo amandma k 13. členu pod točko 5 sprejeli.</p>
               <p>Pod točko 6 imamo amandma odbora. Vlada ne nasprotuje. Ugotovimo sklepčnost! (49 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da smo amandma pod točko 6 sprejeli.</p>
               <p>Pod točko 7 imamo amandma samostojne poslanske skupine. Odbor ga ne podpira, Vlada ne podpira, v kolikor bo pa ta amandma sprejet, bo potrebno, da glasujemo tudi o amandmajih, ki se navezujejo na 60. člen. Ugotovimo prisotnost! Glasujemo o amandmaju samostojne poslanske skupine. Odbor in Vlada ga ne podpirata. Ugotovimo sklepčnost! (52 prisotnih.)</p>
               <p>Kdo je za? (8 poslancev.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>Pod točko 8 imamo amandma Vlade, odbor ga podpira. Ugotovimo sklepčnost! (43 prisotnih.) Znova ugotovimo prisotnost! (54 poslancev.)</p>
               <p>Kdo je za? (42 poslancev.) Je kdo proti? (1 poslanec.)</p>
               <p>Ugotavljam, da je amandma pod točko 8 sprejet.</p>
               <p>Pod točko 9 predlaga amandma odbor, ki ga Vlada podpira. Ugotovimo sklepčnost! (53 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Zadnji amandma pod točko 10 je predlagala Vlada, odbor ga podpira. Ugotovimo sklepčnost! (52 prisotnih.)</p>
               <p>Kdo je za? (33 poslancev.) Je kdo proti? (3 poslanci.)</p>
               <p>Ugotavljam, da smo amandma pod točko 10 sprejeli.</p>
               <p>Na glasovanje dajem tako spremenjen 13. člen. Ugotovimo sklepčnost! (53 prisotnih.)</p>
               <p>Kdo je za? (37 poslancev.) Je kdo proti? (3 poslanci.)</p>
               <p>Ugotavljam, da je 13. člen sprejet.</p>
               <p>Smo na strani 7, imamo amandma k 15. členu, predlagatelj je odbor, Vlada ne nasprotuje. Želi kdo besedo? Dajem amandma na glasovanje. Ugotovimo sklepčnost! (43 prisotnih.) Prosim, da ugotovimo prisotnost v dvorani! (52 prisotnih.)</p>
               <p>Kdo je za? (36 poslancev.) Je kdo proti? (2 poslanca.)</p>
               <p>Ugotavljam, da smo amandma sprejeli. S tem smo nadomestili 15. člen.</p>
               <p>V razpravo dajem 16. člen in amandma odbora. Vlada mu ne nasprotuje. Želi kdo besedo? (Ne.) Ugotovimo sklepčnost! (55 prisotnih.)</p>
               <p>Kdo je za? (43 poslancev.) Je kdo proti? (2 poslanca.)</p>
               <p>Ugotavljam, da smo amandma sprejeli.</p>
               <p>Na glasovanje dajem 16. člen. Ugotovimo sklepčnost! (54 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je 16. člen sprejet.</p>
               <p>K 18. členu imamo tri amandmaje. Prvega predlaga odbor. Vlada ne nasprotuje. Drugega predlaga odbor, Vlada podpira. Tretjega predlaga odbor, Vlada podpira. Želi kdo besedo?</p>
               <p>Na glasovanje dajem amandma pod točko 1. Ugotovimo sklepčnost! (56 prisotnih.)</p>
               <p>Kdo je za? (38 poslancev.) Je kdo proti? (1 poslanec.)</p>
               <p>Ugotavljam, da je amandma k 16. členu pod točko 1. sprejet.</p>
               <p>Amandma pod točko 2. Amandma predlaga odbor. Vlada podpira. Ugotovimo sklepčnost! (56 prisotnih.)</p>
               <p>Kdo je za? (44 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Amandma pod točko 3. Predlagatelj odbor, Vlada podpira. Ugotovimo sklepčnost! (55 prisotnih.)</p>
               <p>Kdo je za? (35 poslancev.) Je kdo proti? (6 poslancev.)</p>
               <p>Ugotavljam, da je amandma sprejet.</p>
               <p>Na glasovanje dajem 18. člen. Ugotovimo sklepčnost! (55 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>Ugotavljam, da je člen sprejet.</p>
               <p>K 19. členu imamo dva amandmaja odbora. Mnenja Vlade nimamo. Želi kdo besedo? Gospod Dvornik.</p>
            </sp>
            <sp xml:id="SDZ1-Redna-31-1995-05-16.sp49">
               <speaker>MARJAN DVORNIK:</speaker>
               <p>K 19. členu se v obeh primerih strinjamo s predlaganim tekstom.</p>
            </sp>
            <sp xml:id="SDZ1-Redna-31-1995-05-16.sp50">
               <speaker>PODPREDSEDNIK VLADIMIR TOPLER:</speaker>
               <p>Hvala. Na glasovanje dajem najprej amandma pod točko 1 k 19. členu. Ugotovimo sklepčnost! (59 prisotnih.)</p>
               <p>Kdo je za? (24 poslancev.) Je kdo proti? (13 poslancev.)</p>
               <p>Ugotavljam, da  je amandma sprejet.</p>
               <p>Na glasovanje dajem drugi amandma odbora k 19. členu. Vlada ga podpira. Ugotovimo sklepčnost! (53 prisotnih.)</p>
               <p>Kdo je za? (37 poslancev.) Je kdo proti? (2 poslanca.)</p>
               <p>Ugotavljam, da smo tudi drugi amandma sprejeli.</p>
               <p>Na glasovanje dajem 19. člen. Ugotovimo sklepčnost! (55 prisotnih.)</p>
               <p>Kdo je za? (38 poslancev.) Je kdo proti? (3 poslanci.)</p>
               <p>Ugotavljam, da smo 19. člen sprejeli.</p>
               <p>K 22. členu imamo amandma odbora. Vlada ga podpira. Ali želi kdo besedo? Amandma dajem na glasovanje. Ugotovimo sklepčnost! (59 prisotnih.)</p>
               <p>Kdo je za? (38 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem 22. člen. Ugotovimo sklepčnost! (49 prisotnih.)</p>
               <p>Kdo je za? (38 poslancev.) Je kdo proti? (1 poslanec.)</p>
               <p>Ugotavljam, da smo 22. člen sprejeli.</p>
               <p>K 23. členu imamo dva amandmaja. Oba predlaga odbor. Prvemu Vlada ne nasprotuje, drugemu Vlada prav tako ne nasprotuje. Ali želi kdo besedo? Najprej dajem na glasovanje amandma pod točko 1 k 23. členu. Ugotovimo sklepčnost! (56 prisotnih.)</p>
               <p>Kdo je za? (37 poslancev.) Je kdo proti? (3 poslanci.)</p>
               <p>Ugotavljam, da smo amandma pod točko 1 sprejeli.</p>
               <p>Na glasovanje dajem amandma pod točko 2. Predlagatelj je odbor, Vlada mu ne nasprotuje. Ugotovimo sklepčnost! (33 prisotnih.) Ugotovimo sklepčnost! (52 prisotnih.)</p>
               <p>Kdo je za? (36 poslancev.) Je kdo proti? (2 poslanca.)</p>
               <p>Ugotavljam, da smo amandma sprejeli.</p>
               <p>Tako spremenjen 23. člen dajem na glasovanje. Ugotovimo sklepčnost! (56 prisotnih.)</p>
               <p>Kdo je za? (35 poslancev.) Je kdo proti? (1 poslanec.)</p>
               <p>Ugotavljam, da smo člen sprejeli.</p>
               <p>K 24. členu imamo amandma pod točko 1. Predlagatelj je skupina poslancev s prvopodpisanim Leom Šešerkom. Odbor ga ni obravnaval, Vlada bo povedala svoje mnenje. Amandma pod točko 2 pa je brezpredmeten. Gospod Dvornik, izvolite.</p>
            </sp>
            <sp xml:id="SDZ1-Redna-31-1995-05-16.sp51">
               <speaker>MARJAN DVORNIK:</speaker>
               <p>Hvala za besedo. Stališče je sledeče. Predlagatelj zakona je v obrazložitvi predloga za drugo obravnavo</p>
               <p>podrobneje pojasnil, kako je v njem upošteval sklepe Državnega zbora glede zakonske opredelitve obveznosti graditve in vzdrževanja kolesarskih povezav. V zvezi z njimi je predlagal amandmajske dopolnitve zakona, po katerih so te obravnavane kot posebna kategorija javnih cest ali posebna prometna površina na javnih cestah, namenjena zgolj prometu kolesarjev. Ti amandmaji so bili v dosedanji obravnavi še dopolnjeni in usklajeni v delovnih telesih Državnega zbora. Bistvo predlaganih rešitev je v tem, da natančno določajo obveznosti države pri graditvi in vzdrževanju državnih kolesarskih povezav, kot so predlagane z dopolnitvami prostorskih sestavin dolgoročnega in srednjeročnega plan Republike Slovenije. Državne kolesarske povezave, ki so kot ciljno stanje določene z omenjenimi prostorskimi akti, naj bi po teh rešitvah v celoti zgradila država. V nasprotju z navedenimi rešitvami, ki bodo konkretizirane skozi nacionalni program graditve in vzdrževanja državnih cest, se s predlaganim amandmajem določa obveznost, da se ob vsaki gradnji ali rekonstrukciji državne ceste, ki ni namenjena zgolj prometu motornih vozil, zgradi tudi kolesarska steza ali pas.</p>
               <p>Taka rešitev bi imela po našem mnenju vrsto negativnih posledic. Prvič. Praktično izključuje gradnjo kolesarskih poti kot javnih cest za kolesarje, ki so s stališča varnosti in rekreativno-turističnih učinkov prometno tehnično najbolj ustrezna rešitev. Neracionalno bi namreč bilo, da se v cestnih smereh, na katerih so na državnih cestah že zgrajene prometne površine za kolesarje, posebej gradijo še kolesarske poti.</p>
               <p>Drugič. Ob dejstvu, da gre na obstoječi cestni mreži predvsem za rekonstrukcije posameznih prometno-tehnično najbolj kritičnih odsekov, bi taka rešitev vodila v izgradnjo številnih odsekov kolesarskih pasov ali stez, ki med seboj ne bi bile povezane in bi ostale prometno popolnoma neizkoriščene.</p>
               <p>Tretjič, da bi parcialno reševanje graditve površin za kolesarje in obveznost njihove gradnje na vseh državnih cestah, ne glede na njihovo stanje, prometne obremenitve in varnost prometa na njih gotovo angažiralo razpoložljiva sredstva za ceste v tolikšni meri, da bi bilo učinkovito reševanje kontinuitet kolesarskih povezav ali celo gradnje kolesarskih poti kot samostojnih javnih cest za kolesarje materialno neizvedljivo.</p>
               <p>Četrtič. Da na obstoječih državnih cestah, na številnih lokacijah, konfiguracija terena, varovanja okolja in drugi razlogi ne dopuščajo izgradnjo ustreznih elementov ceste za obstoječi mešani promet. Izgradnjo dodatnih posebnih površin za kolesarje, na primer v širini enega metra za vsako smer vožnje, bi bila v takih primerih nemogoča, hkrati pa bi to pomenilo kršitev zakonske obveznosti in bi bile tudi sicer še možne izboljšave ceste zaradi tega onemogočene. Zato se ne strinjamo s tem predlaganim amandmajem.</p>
            </sp>
            <sp xml:id="SDZ1-Redna-31-1995-05-16.sp52">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Šešerko.</p>
            </sp>
            <sp xml:id="SDZ1-Redna-31-1995-05-16.sp53">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovane kolegice in kolegi! S tem amandmajem predlagamo tisto, kar je zbor v prvi obravnavi že sprejel v formulaciji, da naj se ob gradnji in rekonstrukciji cest zgradijo spremljajoče kolesarske steze, razen ob avtocestah. V amandmaju, kot je sedaj predložen, je upoštevano mnenje Vlade, da naj taka določba velja, ne samo, da izključuje avtoceste, ampak vse ceste, ki so rezervirane za motorni promet. To je logično. Z amandmajem, kot je sedaj predlagan, je predvideno, da se ob rekonstrukcijah in gradnjah javnih cest gradijo spremljajoče kolesarske steze ali pasovi. Torej glede na to, da je Državni zbor v prvi obravnavi tako stališče že sprejel, je nenavadno, da se Vlada s tako določbo ni strinjala. Lahko rečem, da obrazložitev, ki je podana ob zakonu, in tista, ki jo je podal ravnokar državni sekretar, je nekoliko nenavadna. Namreč, iz števila prometnih nesreč, smrtnih nesreč kolesarjev, lahko jasno sklepamo, da se večina smrtnih prometnih nesreč in nesreč kolesarjev s težkimi poškodbami zgodi ravno ob magistralnih javnih cestah, ne v naseljih. Zato je nenavadno, da Vlada stoji tukaj na stališču, da bi se ob rekonstrukciji ravno tistih cest, kjer se največ smrtnih in težkih prometnih nesreč kolesarjev zgodi, da se tu ne gradijo spremljajoče kolesarske steze. Lahko rečem, da imamo v Sloveniji tudi zelo dober primer, ko je osamosvojitvena Vlada sprejela sklep, da se ob glavni cesti Lendava oziroma mejni prehod Murska Sobota zgradi spremljajoča kolesarska steza. To je bil poseben sklep Vlade svoječasno. Ta kolesarska steza je bila ob tej magistralni cesti zgrajena in se je izkazala kot izvrsten primer, kako je mogoče zavarovati kolesarje pred nevarnostjo hudih nesreč in kako je mogoče tudi avtomobiliste in voznike tovornjakov zavarovati pred tem, da se po nepotrebnem ne zapletajo v nesreče s kolesarji. Očitek, da bi to povzročilo veliko nekoherentnost in neracionalnost v izgradnji kolesarskih stez, ni utemeljen, in sicer zaradi tega, ker še veliko bolj nekoherenten sistem kolesarskih stez bi nastal v primeru, da bi tega amandmaja ne sprejeli. Gradili bi samo kolesarske steze v naseljih, torej ob domnevi, da bodo občine imele sredstva, da si bodo lahko to dovolile in nek sistem državnih kolesarskih stez, ki so po predlogih odbora vključene v predlog zakona.</p>
               <p>Lahko vas opozorim, da ta trenutek proračun letošnjega leta ne predvideva za ta namen nobenih sredstev, da predvideva 100% izgradnjo po predvidenem planu avtocest, da predvideva 40% financiranje vzdrževanja in rekonstrukcije obstoječih cest in nikakršnih sredstev za gradnjo kolesarskih stez in poti. V takšni situaciji je ta določba, ki jo ima Državni zbor ravnokar v obravnavi, zelo pomembna in bo pomenila relativno finančno zelo racionalno gradnjo kolesarskih stez in poti. Takrat, ko so že gradbeni stroji ob neki cesti, ni razlogov, da ne bi, ko že gradijo samo javno cesto, zgradili še spremljajočo kolesarsko stezo. Če bo republiška direkcija za kolesarske steze uspela na najbolj črnih točkah, da se bo naknadno gradila ob teh magistralnih cestah kolesarska steza, potem bo to gotovo dražje, kot ob izvirni gradnji same javne ceste.</p>
               <p>Moram reči, da se mi tudi opomba, da bi vključitev gradnje vzporednih kolesarskih stez ob javnih cestah, da bi to bila zelo huda finančna obremenitev za proračun na tem področju ne zdi sprejemljiva zato, ker je načrtovanje, gradnja in vzdrževanje nekajkrat ceneje, če se opravi ta postopek hkrati, kot pa da se gradi te kolesarske steze posebej. Ne bom govoril o tem, koliko je bilo, čez 40 mrtvih kolesarjev v lanskem letu in da to predstavlja več kot 10% vseh udeležencev v prometu. Rekel bom samo, da bi to veliko število mrtvih opravičevalo, da bi vsaj takšen delež finančnih sredstev šel za to področje. Kot vidite, ni namenjen temu niti en odstotek.</p>
               <p>Rad bi opozoril še nazadnje, da sem se nedavno tega  peljal z avtomobilom po cesti Tacen - Črnuče in sem ob tisti priliki srečal svojega kolega Lojzeta Peterleta, ki se je peljal po nasprotni smeri s kolesom po avtomobilski cesti, ob kateri ni nikakršne kolesarske steze. In takrat sem si rekel, upam, da se mojemu poslanskemu kolegu ne bo nič zgodilo. Vesel sem, da je pogumen, da se vozi tudi po takšnih cestah s kolesom, ampak zaželel sem si, ker sem vedel, da bo do te diskusije tukaj prišlo, da bi tudi njegova poslanska skupina podprla, da se ob vseh rekonstrukcijah in gradnjah zgradijo kolesarske steze. To je sedaj ta amandma.</p>
               <p>Moram reči, da od mojih kolegov je še Lev Kreft tukaj prisoten, tisti, ki ga lahko vidimo tudi večkrat na kolesu in upam, da bo tudi njegova skupina podprla to. Moram priznati, da se sam premalo vozim s kolesom, da si želim in mislim, da bom tudi imel še možnosti, da se bom več vozil. Ampak v interesu ne samo ljudi v tem Državnem zboru, ampak mnogih ljudi, ki so prisiljeni da uporabljajo kolo ali pa ga želijo uporabljati, da bo njihova varnost veliko večja, to ne bo nič bistveno obremenilo proračuna, niti ne bo zavrlo izgradnje javnih cest. Mislim pa, da bo bistveno prispevalo tudi h kulturnosti in lepoti Slovenije. Hvala lepa.              </p>
            </sp>
            <sp xml:id="SDZ1-Redna-31-1995-05-16.sp54">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Polajnar in potem gospod Dvornik in še gospod Pregelj.</p>
            </sp>
            <sp xml:id="SDZ1-Redna-31-1995-05-16.sp55">
               <speaker>IGNAC POLAJNAR:</speaker>
               <p>Hvala lepa. Zadnje čase sem se več vozil s kolesom, in to na precej velikih razdaljah, za kolo mogoče celo neobičajnih. Imam pa seveda eno vprašanje za predlagatelje tegale dopolnila, kako si predstavljajo izgradnjo teh kolesarskih stez. Ali tako, da bomo imeli na eni strani za vožnjo po desnem in po levem pasu, se pravi na obeh straneh te ceste bosta dva, na vsaki strani eden kolesarski pas ali ne. Ker če ne bosta, če bo en pas, ki bo razdeljen na dva vozna kolesarska pasova, pomeni, da je potrebno potem zgraditi tudi izven nivojska križišča oziroma podvoze za kolesarje ali nadvoze. Namreč, ker to je tisto najresnejše vprašanje. Trdim namreč, da se največ kolesarjev ponesreči ne na ravnih cestah, kjer jih avtomobilisti podrejo, ampak tam, kjer prečkajo cesto ali zavijajo. Tako, da je to vprašanje treba razrešiti.</p>
               <p>Bi pa rekel še tole. Če je bilo lani res več kot 40 mrtvih kolesarjev, jaz se ne bi ravno upal trditi, da predvsem zato, ker so se vozili po teh regionalnih cestah ali pa sploh po cestah. Ker poznam precej cest v okolici Ljubljane, kjer avtomobilisti natančno vedo, da so na njih kolesarji in se temu primerno tudi obnašajo. Res pa je, na regionalnih cestah si pa včasih v "škripcih". Ne veš, ali bo tisti nasproti obvozil ali bo šel v tebe. To je pa tudi res. Hvala lepa.</p>
            </sp>
            <sp xml:id="SDZ1-Redna-31-1995-05-16.sp56">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Dvornik. Se opravičujem, repliko ima gospod Pregelj. Prej je imel razpravo, sedaj ima repliko. Izvolite.</p>
            </sp>
            <sp xml:id="SDZ1-Redna-31-1995-05-16.sp57">
               <speaker>ŽARKO PREGELJ:</speaker>
               <p>Spoštovani! Repliciram gospodu Polajnarju in ga opozarjam, da se ta amandma nanaša na člen, ki govori o načrtovanju, projektiranju in graditvi cest. Res da so tukaj lahko vzete tudi rekonstrukcije, ne gre pa zgolj za vzdrževanje. Vzdrževanje je drug amandma. Tukaj gre za tale in ker se to dela na novo, je prav, da tako upoštevamo, kot je predlog tega amandmaja, se pravi, da se že pri načrtovanju državnih cest poskrbi, da so ali kolesarske steze izven cestnega telesa, ali pa pasovi znotraj cestnega telesa. Mislim, da je to razlika. Baje, da na Zahodu večinoma delajo tako - kadar so pasovi znotraj cestnega telesa, pomeni, da ima kolesarska v tistem pasu prednost in v kolikor je vozni pas ožji zaradi tega, pomeni, da mora avtomobilist počakati in šele, ko lahko varno to naredi, preide izven, se pravi, gre na nasprotni vozni pas in kolesarja prehiti, nikakor pa ne sme voziti po tistem pasu, kjer vozi kolesar. S tem se določi kolesarju prednost. V naših primerih tako ni nikoli in to ni drag poseg. To je poseg, kolikor stane narisati črto na asfalt.</p>
            </sp>
            <sp xml:id="SDZ1-Redna-31-1995-05-16.sp58">
               <speaker>PODPREDSEDNIK VLADIMIR TOPLER:</speaker>
               <p>Hvala. Repliko ima še gospod Jelinčič.</p>
            </sp>
            <sp xml:id="SDZ1-Redna-31-1995-05-16.sp59">
               <speaker>ZMAGO JELINČIČ:</speaker>
               <p>Hvala. Jaz pa popolnoma podpiram gospoda Polajnarja. Konec koncev, vedeti je treba, da povsod po svetu in tudi pri nas po cestah, ki so višjega ranga, enostavno ni dovoljeno voziti s kolesom. Po tistih nižjega ranga pa se vendarle lahko normalno vozi in tisti nesrečniki, ki so bili povoženi, so bili ponavadi povoženi zaradi tega, ker avtomobilisti tako ali tako niso spoštovali cestno prometnih predpisov - prehitra vožnja, pijanost itd. in tudi če gledamo statistiko, bomo videli, da je bilo dosti kolesarjev alkoholiziranih, ki so jih avtomobilisti zbili. Tudi po Evropi, kjerkoli sem se vozil, še nisem videl zraven avtoceste - na eni strani kolesarsko stezo in na drugi strani kolesarsko stezo, ali kaj podobnega. Tega še nisem videl in mislim, da Evropa ne bo tega gradila, vsaj zaenkrat ni in tam se tudi ne ogrevajo za take zadeve. Poleg tega pa lepoti Slovenije zagotovo ne bodo prispevale še dodatne asfaltirane površine, ampak tukaj se mi zdi zelo čudno, da kolega Šešerko, ki je predstavnik Zelenih, podpira, da bo na vsaki strani vsake ceste uničenega še po 5, 6, 10 metrov v širino tega slovenskega ozemlja, ki je že tako in tako izredno majhno. Zato mislim, da dejansko ni smiselno, da se gradijo posebne poti, posebne kolesarske steze, ampak naj se na obstoječih cestah te zadeve drugače uredijo. Hvala.</p>
            </sp>
            <sp xml:id="SDZ1-Redna-31-1995-05-16.sp60">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Dvornik.</p>
            </sp>
            <sp xml:id="SDZ1-Redna-31-1995-05-16.sp61">
               <speaker>MARJAN DVORNIK:</speaker>
               <p>Hvala za besedo. Dolžan sem vas opozoriti, da v kolikor sprejmete ta amandma, se bo uresničilo tisto, kar je gospod Šešerko rekel. Proračun bo razbremenjen letos za 6 milijard, drugo leto pa tudi verjetno za neko podobno številko, ker ne bomo mogli po sprejetju takega amandmaja uresničiti nobene rekonstrukcije v naslednjih dveh letih, novogradenj pa sploh ne.</p>
            </sp>
            <sp xml:id="SDZ1-Redna-31-1995-05-16.sp62">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika, gospod Šešerko.</p>
            </sp>
            <sp xml:id="SDZ1-Redna-31-1995-05-16.sp63">
               <speaker>DR. LEO ŠEŠERKO:</speaker>
               <p>Spoštovani! Kolegu Jelinčiču moram najprej reči, da verjamem, da se nekateri redki kolesarji vozijo tudi alkoholizirani, so ljudje, kot drugi, ampak to samo govori v prid, da jih je treba zavarovati tudi v takem primeru in to se zgodi, če imajo možnost ali če se morajo voziti po kolesarski stezi, potem to govori v prid temu amandmaju, ne proti njemu. Da Evropa tega ne bo gradila, čisto ne verjamem, ker je Avstrija zgradila že nekaj kolesarskih stez do slovenske meje, tu se pa vse na balkanski način konča in je zato treba reči, da res nekatere dežele zaostajajo, ampak vzemite Avstrijo ali pa Nizozemsko, potem vidite, da to, kar kolega Jelinčič govori, ne drži. Verjamem pa in moram reči, da mi je žal, da je očitno kolega Jelinčiča zelo razdražilo, ker sem tukaj kolega Peterleta v pozitivnem smislu omenil. Moram reči, da ljudi ne sodim vnaprej, da so dobri ali slabi, ampak po konkretnih zadevah in pač obžalujem, da je kolega Jelinčič zato poizkušal zrušiti cel amandma. Kar pa zadeva stališča državnega sekretarja, sem tu za razumno rešitev. Če so nekateri načrti danes že tako daleč za lokalne in regionalne ceste, da bi to zavrlo gradnjo, potem lahko ta Državni zbor v tretji obravnavi to z ustrezno prehodno določbo reši in ne bo prišlo do nobenih zavor pri gradnji teh regionalnih cest. Hvala lepa.</p>
            </sp>
            <sp xml:id="SDZ1-Redna-31-1995-05-16.sp64">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika, gospod Jelinčič.</p>
            </sp>
            <sp xml:id="SDZ1-Redna-31-1995-05-16.sp65">
               <speaker>ZMAGO JELINČIČ:</speaker>
               <p>Gospodu Šešerku. Če ste pohvalili gospoda Peterleta, v redu, da ste ga pohvalili. Moram reči, da me ni bilo notri, da bi slišal to pohvalo, bom pa si prebral magnetogram, tako da to, kar ste povedali, je rahlo odveč. Vendar pa mislim, da vseeno je nesmiselno kjerkoli po Sloveniji graditi kolesarske steze. Če je en izjemni primer ali pa dva morda, ki sta na avstrijskem, mislim, da ne moreta pretehtati. Poleg tega tudi, ravno v zadnjem času se zeleni na avstrijskem zelo zelo trudijo, da bi zmanjšali sploh izgradnjo kakršnihkoli asfaltiranih površin, ker jim, enostavno rečeno, zmanjkuje zemlje in mislim, da bi Slovenci morali pač malo bolj paziti na svoje zelene površine. Že tako jih imamo malo, avtoceste jih sekajo in če bomo še za kolesarje, mislim, da enostavno ne gre. Če se na obstoječih cestah zadeve uredijo in da se uredi prometni režim, bodo te zadeve tudi rešene. Sem prepričan. Mislim pa, da bi recimo gradili od Ljubljane do Iga za sedem kolesarjev pet metrov ali pa deset metrov široko cesto - ja, če imamo toliko denarja  - mislim, da ne.</p>
            </sp>
            <sp xml:id="SDZ1-Redna-31-1995-05-16.sp66">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Geržina in potem gospod Šešerko.</p>
            </sp>
            <sp xml:id="SDZ1-Redna-31-1995-05-16.sp67">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! V prvem branju sem imel podoben amandma, ki pa ni govoril samo o kolesarjih in kolesarskih stezah, ampak sem predlagal kombinacijo, pa ste se nekateri tudi smejali, nekateri se tudi danes smejejo.Vendarle ni samo problem prečkanja magistralk in regionalk in ostalih cest s kolesi, ampak tudi vožnja na obremenjenem cestišču, ki pa kot vemo, ne glede na to, da bomo zgradili avtoceste, da se bo del prometa preselil tja,  bo približno 60% prometa ostalo na drugih, ostalih cestah. Moram govoriti o tistem področju, ki ga najbolj poznam. Namreč danes se po Vipavski dolini ne da peljati, pa tudi če naredimo rekonstrukcijo, s kolesom po magistralni cesti. Zakaj? Zaradi tega, ker imamo toliko traktorjev, ker imamo toliko delovnih strojev, ker imamo toliko drugih kmetijskih strojev. In ko sem zadnjič predlagal, da bi naredili kombinacijo, so se nekateri strinjali, drugi pa ne. Mislim, da bi dejansko morali do tretje obravnave to zadevo danes sprejeti kot tako, ne pa zabito. Skupaj z vsemi prizadetimi, da rečem, tudi z Ministrstvom za promet in zveze in vsemi ostalimi, narediti primerno ureditev, kjer so možnosti. Zadnjič smo pa že rekli, da tam, kjer je prevelik promet in bo prevelik promet na državnih cestah, to so magistralke predvsem, tam ni primerno narediti kolesarskih stez zraven tega, ker so potem kolesarji preveč obremenjeni z izpuhom in tako naprej. Tam, kjer so neprimerni hriboviti kraji, kot je že danes omenil državni sekretar, verjetno tudi ne bo na silo graditi kolesarske steze ob ne vem kakšnih serpentinah, pač pa bomo naredili eno prečnico, ki bo primerna za kolesarje, tam tudi ne mislim, ampak da tam, kjer je primerno in to predvsem po dolinah. To, kar je bil že danes omenjen primer v Prekmurju pa mislim, da je tudi cesta Ljubljana - Vrhnika tak primer, ki ima tudi tako kolesarsko stezo ali pot oziroma en del cestišča za stroje in to, kar sem prej govoril. Ima smisel iti na to in to ne draži izgradnje državnih cest, ker bomo toliko manj, posebno teh medmestnih, ne pa tistih nacionalnih oziroma transdržavnih cest, ki jih pač bomo, če smo se tako odločili in notri dali, zgradili, ampak da bomo te obmestne ceste, rekel bi steze in tem ljudem omogočili predvsem ob mestu tudi kolesarjenje. Zakaj pa ne? Na Švedskem sem videl, da s kolesom hodijo v mesto, ne samo iz mesta, ampak tudi iz okoliških spalnih naselij. To pa pri nas ni možno in ni omogočeno. In če ta amandma uskladimo do tretje obravnave v dobro vseh in da najdemo eno soglasje, ga ima smisel tokrat podpreti. Hvala lepa.</p>
            </sp>
            <sp xml:id="SDZ1-Redna-31-1995-05-16.sp68">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Šešerko.</p>
            </sp>
            <sp xml:id="SDZ1-Redna-31-1995-05-16.sp69">
               <speaker>DR. LEO ŠEŠERKO:</speaker>
               <p>Kar zadeva vprašanja obvezne gradnje kolesarske steze ali pasu levo in desno, ali samo na eni strani, mislim, da je to tehnična zadeva, ki jo lahko rešujejo projektanti. Tam, kjer je možno, lahko gradijo na obeh straneh, kjer ni možno, lahko gradijo na eni strani. Lahko tudi tako, kot je rekel kolega Geržina, tudi nekje naredijo bližnjico za kolesarje, če je smiselna. Torej, mislim, da to ni vprašanje zakona, tako da kar vi postavljate, gospod Polajnar, so možne tukaj različne rešitve, pač tiste, ki so najbolj racionalne. Kar pa zadeva gospoda Jelinčiča, kadar se on v neko stvar zapiči, tudi ves razum več ne pomaga, da bi spremenil svoje mnenje. Rekel bi mu, gotovo je slovenska zemlja strahovito dragocena in jo je potrebno varovati in tega se tudi držim, ampak Slovenci imamo tudi samo dva milijona ljudi in pri 40 mrtvih letno je potrebno razumno gledati vrednost zemlje in vrednost človeških življenj. Lahko tudi za nekaj centimetrov zožimo kolesarske poti, ampak smiselno je, da jih zgradimo. Hvala lepa.</p>
            </sp>
            <sp xml:id="SDZ1-Redna-31-1995-05-16.sp70">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-31-1995-05-16.sp71">
               <speaker>ZMAGO JELINČIČ:</speaker>
               <p>Gospod Šešerko! Če govorimo o razumu, bi še sam imel eno pripombo. Rekli ste, da se avstrijska kolesarska steza neha na slovenski meji zato, ker je tukaj Balkan. Ne, gospod Šešerko. Zato, ker je to državna meja in Avstrijci pač ne morejo graditi na naši strani.</p>
               <p>In druga stvar. To zadnje, kar ste povedal, me tako zelo spominja na tista silna gesla, da je človek naše največje bogastvo. Gospod Šešerko, ti časi so mimo. Hvala lepa.</p>
            </sp>
            <sp xml:id="SDZ1-Redna-31-1995-05-16.sp72">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj. Upam, da gospod Jelinčič tega, "da je človek največje bogastvo", ne bo dal na glasovanje.</p>
            </sp>
            <sp xml:id="SDZ1-Redna-31-1995-05-16.sp73">
               <speaker>ŽARKO PREGELJ:</speaker>
               <p>Spoštovani! Amandma je korektno zapisan. Tudi menim, da spada v ta člen, čeprav bi lahko razumeli pod prvo alineo, kjer piše, da so rešitve usklajene z najnovejšimi znanji tehnike projektiranja graditve cest ter z ekonomskimi načeli in merili za presojo upravičenosti njihove gradnje, da je tudi tukaj že vključen. Toda običajna praksa kaže, da si načrtovalci cest običajno ne zamišljajo, sploh kadar so omejeni z denarjem, da bi gradili zraven še kolesarske steze. Dejstvo pa je, da je taka praksa v nekaterih razvitih državah že uresničena in ni res to, kar je gospod Jelinčič rekel, da tega nikjer ni videl. V Nemčiji imajo, in to smo na lastne oči videli, ker smo si šli to ogledat imajo ob regionalnih cestah še posebne kolesarske ceste oziroma ceste, ki so namenjene kmetijskim strojem, vprežnim vozilom, se pravi vsem tistim vozilom, ki ne zmorejo pač večjih hitrosti. Ta amandma je tudi toliko korekten, ker izključuje gradnjo kolesarskih stez in pasov ob cestah, ki so rezervirane za motorni promet. To niso samo avtoceste. To so lahko tudi magistralne ceste, ki so rezervirane samo za motorni promet in takšne ceste mi imamo, tudi opremljene z znaki. Res je pa, da se po takih cestah vozijo tudi kolesarji, predvsem tisti, ki potujejo na daljše razdalje, celo iz tujih držav in delajo s tem prometne prekrške. Da bi rešili te probleme, smo predlagali v zakonu gradnjo kolesarskih samostojnih poti in to daljinskih. Kadar bomo imeli v naši deželi zgrajene kolesarske daljinske poti, potem odpade kakršnokoli mešanje kolesarskega prometa z motornim prometom na magistralnih cestah. Vsi vemo, da je kolesarski promet možen na tisti cesti, kjer ostala vozila ne razvijejo hitrosti, višjih od 60 km/h. Navadno se pa to dogaja samo na tistih cestah, ki ne omogočajo višjih hitrosti. Kadarkoli, tudi na regionalni, ali lokalni, je možna višja hitrost, jo lahko avtomobilist uporabi in s tem ogrozi kolesarja ali kogarkoli drugega, ki uporablja to cesto, s tem pa se nam tudi, jasno, dogajajo zaradi tega nesreče celo na nekategoriziranih vaških poteh. Menim, da je tak amandma upravičen, da tudi ne bo imel tak vpliv na državni proračun, kot je hotel prikazati državni sekretar. Gre za izrazito demagoški pristop, gospod Dvornik, in mislim, da ste lahko tokrat korektni in da dovolite, da tak amandma pride noter, da se pa kriteriji napišejo v podzakonskih aktih in da se po potrebi mogoče še nekoliko dopolni amandma v tretji obravnavi.</p>
               <p>Vsekakor gre za kulturno odločitev, ali bomo spoštovali tisti del prometa, ki je bil veliko prej, preden se je pojavil na naših cestah v začetku stoletja motorni promet. Kolesarji so bili prej, vprege za živino so bile prej, pešci so bili veliko prej. Gre zgolj za to, da ima pravico vsak državljan uporabljati cesto, tudi tak, ki uporablja kolo in da to lahko dela varno, ničesar drugega se tukaj ne zahteva. Cela vrsta ukrepov je pa predmet drugega zakona, zakona o prometni varnosti in bomo tam predlagali, tako da tukaj je potrebno to sprejeti in v kolikor bo večina imela razumevanje, mislim, da bo naša družba na tem področju naredila nek kulturni preskok. Hvala.</p>
            </sp>
            <sp xml:id="SDZ1-Redna-31-1995-05-16.sp74">
               <speaker>PODPREDSEDNIK VLADIMIR TOPLER:</speaker>
               <p>Hvala. Ali želi še kdo? Replika, gospod Jelinčič.</p>
            </sp>
            <sp xml:id="SDZ1-Redna-31-1995-05-16.sp75">
               <speaker>ZMAGO JELINČIČ:</speaker>
               <p>Res je, da so bila kolesa prej, kot motorna vozila, vendar pri prometu gre za to, da se promet odvija čim hitreje. Zaradi tega gre tudi tehnološki razvoj naprej in zaradi tega se gradijo takšne ceste, kot so danes, včasih so bile pač makadamske poti in makadamske ceste. Zato ta argument nikakor ne odtehta tistega. Jaz mislim, da kolesarski promet kot promet zaradi potrebe ne pride v poštev, da gre tukaj za ljubiteljsko kolesarjenje po Sloveniji, in to je tisto. Pri takem ljubiteljskem opravilu pa res ni potrebno, da je ta steza ob cesti posebej narejena, ampak se gre lahko tudi kje drugje, po kakšnih drugih poteh.</p>
               <p>Kar se pa tiče tega, da ima vsak državljan pravico, da se mu omogoči - ja, da se mu omogoči, vendar da se s tem ne onemogoča ostalih državljanov in zato, če smo se odločili tako, kot ves kulturni svet, da so nekatere ceste samo za avtomobile, potem mislim, da je nesmiselno izumljati toplo vodo, ker že sama od sebe teče.</p>
            </sp>
            <sp xml:id="SDZ1-Redna-31-1995-05-16.sp76">
               <speaker>PODPREDSEDNIK VLADIMIR TOPLER:</speaker>
               <p>Hvala. Replika, gospod Pregelj.</p>
            </sp>
            <sp xml:id="SDZ1-Redna-31-1995-05-16.sp77">
               <speaker>ŽARKO PREGELJ:</speaker>
               <p>Spoštovani! Gospoda Jelinčiča pozivam, da prebere amandma, kjer jasno piše v zadnji besedi, da ta amandma, se pravi, da bi se vključila izgradnja kolesarskih stez ali pasov za kolesarje ob cestah, se pravi izključuje tiste ceste, ki so rezervirane za motorni promet. To so pa avtoceste. Prosim, naj ne meša jabolk s hruškami oziroma s krompirjem celo. Hvala lepa.</p>
            </sp>
            <sp xml:id="SDZ1-Redna-31-1995-05-16.sp78">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peterle.</p>
            </sp>
            <sp xml:id="SDZ1-Redna-31-1995-05-16.sp79">
               <speaker>ALOJZ PETERLE:</speaker>
               <p>Gospod podpredsednik, spoštovane poslanke in poslanci! Veseli dan ali Matiček se ženi - ginjen sem do prevzetosti, ker se tako naklonjeno omenja moje ime v kolesarski funkciji. Tukaj smo govorili trije nekdanji člani nekdanjega Sveta za varstvo okolja pri Socialistični zvezi delovnega ljudstva. Pridružujem se tistim, ki bi želeli v Sloveniji več kolesarskih steza, čeprav mislim, da preden bi delali steze, bi raje videl, da bi se popravila kultura tistih, ki so na cestah, vključno s kolesarji. Sam doživljam kot kolesar zelo prisrčne stvari. Pred nedavnim sem se moral umakniti na kolesarski stezi avtomobilu, ki je od zadaj prihajal, ne od spredaj.</p>
               <p>Z gospodom Polajnarjem imava pa lepo izkušnjo s "poti spominov in tovarištva", kjer sva v nedemokratičnih časih enkrat z družinama, sva rekla, pojdiva tja, tam bo gotovo mir. V tričetrt ure smo odskočili 17 mopedom, trem vespam in skupini 30 kolesarjev. Se oziram na levo stran, če bi tam bil kdo od Ministrstva za notranje zadeve, da bi to posebej slišal, ker bi bilo treba tudi za to še kaj narediti.</p>
               <p>Žal mi je, da pa takega amandmaja ne morem podpreti, ker mislim, da neprimerno rešuje oziroma pristopa k temu vprašanju in sem bolj na strani Vlade, ki ne vidi tukaj pravega pristopa. Sem pa za to, da bi ob kakšni drugi priliki oziroma na drugačen način obravnavali to vprašanje. Mislim, da Slovenija potrebuje kolesarske steze, menim pa da ne, bi rekel, na tak način, kot je intencija tega oziroma, kot so tehnične posledice s tem amandmajem. Kadar se bo o tem ponovno govorilo, bi na drug način to vsekakor podprl. Hvala.</p>
            </sp>
            <sp xml:id="SDZ1-Redna-31-1995-05-16.sp80">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje, na glasovanje. Še gospod Dvornik.</p>
            </sp>
            <sp xml:id="SDZ1-Redna-31-1995-05-16.sp81">
               <speaker>MARJAN DVORNIK:</speaker>
               <p>Hvala za besedo. Moram reči, da cela vrsta utemeljitev, ki naj bi podprle sprejemanje tega amandmaja, strokovno močno šepa, je šibkih in moram se žal opredeliti proti takemu tekstu, ker bomo v nasprotnem primeru doživeli kolaps na cestni infrastrukturi.</p>
               <p>Kolesarske poti se tudi v Evropi ne delajo ob državnih cestah. Za kolesarske poti se uporabljajo obnovljene lokalne poti, javne poti v prvi vrsti zato, ker je na njih bistveno manj vozil, kot pa na državnih cestah. In varnost se dosega na drugačen način, ne tako, da se gre v rešitve, ki jih zmorejo samo najbogatejše družbe. Ne moremo se zgledovati po državah, ki imajo petkrat ali osemkrat večji nacionalni dohodek po glavi prebivalca kot Slovenija, pa še te države samo v majhnem delu uresničujejo te zamisli. To so rešitve, ki bodo primerne v drugi polovici naslednjega stoletja. Mi pa moramo te stvari reševati na drugačen način. Zakon bo omogočal pripravo nacionalnega programa, bo omogočal takšno mrežo kolesarskih poti, ki bo imela rep in glavo in da se bo dalo po njih priti več kot 500 metrov, kot se danes delajo rekonstrukcije posameznih odsekov, regionalne in magistralne mreže. Ne predstavljam si mreže kolesarskih poti po Sloveniji po tako kratkih odsekih, kot jih zmoremo danes rekonstruirati v okviru državnega proračuna. In ponovno opozarjam, da sprejetje tega amandmaja pomeni zaustavitev vseh del naslednji dve leti.</p>
            </sp>
            <sp xml:id="SDZ1-Redna-31-1995-05-16.sp82">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje. Ugotovimo prisotnost. Glasujemo o amandmaju k 24. členu, predlagatelj skupina poslancev, prvodpodpisani gospod Leo Šešerko, odbor amandmaja ni obravnaval, Vlada pa mu nasprotuje. Ugotovimo sklepčnost! (60 prisotnih.)</p>
               <p>Kdo je za? (32 poslancev.) Je kdo proti? (26 poslancev.)</p>
               <p>Ugotavljam, da je amandma sprejet in na glasovanje dajem tako spremenjen 24. člen. Ugotovimo prisotnost! (49 prisotnih.)</p>
               <p>Kdo je za? (25 poslancev.) Je kdo proti? (29 poslancev.)</p>
               <p>Ugotavljam, da člen ni sprejet. S tem zaključujem dopoldanski del seje. Sejo nadaljujemo ob 14. uri.</p>
            </sp>
            <stage type="time">(Seja je bila prekinjena ob 13.00 uri in se je nadaljevala ob 14.11 uri.)</stage>
            <sp xml:id="SDZ1-Redna-31-1995-05-16.sp83">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi! Pričenjam nadaljevanje seje in prosim, da ugotovimo prisotnost v dvorani. Ugotovimo sklepčnost! (39 prisotnih.) Bomo še nekaj časa počakali. Prosim pa vodje in sekretarje, da zagotovijo večjo prisotnost. Ugotovimo sklepčnost! (49 prisotnih.)</p>
               <p>Ugotavljam, da je zbor sklepčen.</p>
               <p>Smo pri <title>6. TOČKI DNEVNEGA REDA - PREDLOG ZAKONA O JAVNIH CESTAH</title>.</p>
               <p>V razpravo dajem 25. člen in amandma k 25. členu. Predlagatelj je Vlada. Odbor ga podpira. Želi kdo besedo? (Ne.) In dajem amandma na glasovanje. Ugotovimo sklepčnost! (51 prisotnih.)</p>
               <p>Kdo je za? (26 poslancev.) Je kdo proti? (1 poslanec.)</p>
               <p>Ugotavljam, da smo amandma sprejeli.</p>
               <p>In dajem na glasovanje 25. člen. Prosim, da zasedete svoja mesta, in da sodelujete pri glasovanju. Ugotovimo sklepčnost! (37 prisotnih.) Ugotovimo sklepčnost! (52 prisotnih.)</p>
               <p>Kdo je za? (27 poslancev.) Je kdo proti? (2 poslanca.)</p>
               <p>Ugotavljam, da je člen sprejet.</p>
               <p>V razpravo dajem 27. člen. Imamo amandma Odbora za infrastrukturo. Mnenja Vlade nimamo. Vlada podpira amandma k 27. členu. In dajem amandma k 27. členu na glasovanje. Ugotovimo sklepčnost! (46 prisotnih.)</p>
               <p>Kdo je za? (33 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem 27. člen. Ugotovimo sklepčnost! (43 prisotnih.) Ugotovimo prisotnost! Lepo prosim, da zasedete svoja mesta in da sodelujete pri glasovanju. (46 poslancev.)</p>
               <p>Kdo je za sprejem 27. člena? (43 poslancev.) Je kdo proti? (Nihče.)</p>
               <p>Ugotavljam, da smo člen sprejeli.</p>
               <p>V razpravo dajem amandma k 29. členu. Predlagatelj je odbor, Vlada ga podpira. Želi kdo besedo? Dajem amandma na glasovanje. Ugotovimo sklepčnost! (47 prisotnih.)</p>
               <p>Kdo je za? (30 poslancev.) Je kdo proti? (2 poslanca.)</p>
               <p>Ugotavljam, da smo amandma sprejeli.</p>
               <p>Tako spremenjen 29. člen dajem na glasovanje. Ugotovimo sklepčnost! (46 prisotnih.)</p>
               <p>Kdo je za? (32 poslancev.) Je kdo proti? (Nihče.)</p>
               <p>Ugotavljam, da je člen sprejet.</p>
               <p>V razpravo dajem amandma in 32. člen. Amandma k 32. členu daje odbor, Vlada mu ne nasprotuje. Amandma dajem na glasovanje. Ugotovimo sklepčnost! (45 poslancev.) Prosim, da znova ugotovimo sklepčnost! (57 prisotnih.)</p>
               <p>Kdo je za? (44 poslancev.) Je kdo proti? (1 poslanec.)</p>
               <p>Ugotavljam, da smo amandma sprejeli.</p>
               <p>Tako spremenjen 32. člen dajem na glasovanje. Ugotovimo sklepčnost! (53 prisotnih.)</p>
               <p>Kdo je za? (37 poslancev.) Je kdo proti? (1 poslanec.)</p>
               <p>Ugotavljam, da smo člen sprejeli.</p>
               <p>V razpravo dajem 33. člen in amandma odbora. Vlada mu ne nasprotuje. Amandma dajem na glasovanje. Ugotovimo sklepčnost! (49 prisotnih.)</p>
               <p>Kdo je za sprejem amandmaja? (40 poslancev.) Je kdo proti? (1 poslanec.)</p>
               <p>Ugotavljam, da smo amandma sprejeli.</p>
               <p>Tako spremenjen 33. člen dajem na glasovanje. Ugotovimo sklepčnost! (47 prisotnih.)</p>
               <p>Kdo je za? (30 poslancev.) Je kdo proti? (Nihče.)</p>
               <p>Ugotavljam, da je člen sprejet.</p>
               <p>K 35. členu imamo amandma odbora, Vlada mu ne nasprotuje in imamo drugi amandma, ki ga predlaga Vlada in ga odbor podpira. Želi kdo besedo?</p>
               <p>Najprej dajem na glasovanje amandma odbora. Vlada mu ne nasprotuje. Ugotovimo sklepčnost! (53 prisotnih.)</p>
               <p>Kdo je za? (40 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem drugi amandma k 35. členu. Predlagatelj Vlada, odbor podpira. Ugotovimo sklepčnost! (47 prisotnih.)</p>
               <p>Kdo je za? (35 poslancev.) Je kdo proti? (Nihče.)</p>
               <p>Ugotavljam, da smo amandma sprejeli in tako spremenjen 35. člen... Se opravičujem. Najprej smo glasovali o amandmaju na amandma in potem še o amandmaju, tako da smo v bistvu s tem spremenili člen in o členu ni potrebno, da glasujemo.</p>
               <p>V razpravo dajem 39. člen in amandma. Predlagatelj je skupina poslancev, prvopodpisani gospod Šešerko. Odbor ga ni obravnaval, Vlada pa bo imela sedaj besedo. Izvolite, gospod Dvornik.</p>
            </sp>
            <sp xml:id="SDZ1-Redna-31-1995-05-16.sp84">
               <speaker>MARJAN DVORNIK:</speaker>
               <p>Hvala za besedo. Iz predlaganega zakonskega besedila in sprejetih amandmajev že izhaja nedvoumno opredeljena obveznost države za vzdrževanje pasov za kolesarje na državnih cestah in za vzdrževanje državnih kolesarskih poti. Za prve velja, da so sestavni del vzdrževane ceste, za druge pa, da so državne ceste, namenjene prometu kolesarjev. Vse državne ceste pa po določbi tega člena vzdržuje država. Zato ni potrebno, da se o njej posebej opredeljujejo določene sestavine državnih cest ali njihove zvrsti po namenu uporabe. Torej ne podpiramo amandmaja.</p>
            </sp>
            <sp xml:id="SDZ1-Redna-31-1995-05-16.sp85">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Šešerko.</p>
            </sp>
            <sp xml:id="SDZ1-Redna-31-1995-05-16.sp86">
               <speaker>DR. LEO ŠEŠERKO:</speaker>
               <p>Spoštovani! Meni je dovolj diskusije glede na tisto glasovanje prej, ampak dve stvari želim povedati. Pri nas je običaj, da pozimi, ko zapade sneg, da se sneg porine s ceste na kolesarsko stezo in kolesarski pas in cinizem je to, kar smo ravnokar slišali.</p>
            </sp>
            <sp xml:id="SDZ1-Redna-31-1995-05-16.sp87">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo?</p>
               <p>Na glasovanje dajem amandma skupine poslancev, prvopodpisani gospod Leo Šešerko. Odbor amandmaja ni obravnaval, Vlada mu nasprotuje. Ugotovimo sklepčnost! (49 prisotnih.)</p>
               <p>Kdo je za? (24 poslancev.) Je kdo proti? (21 poslancev.)</p>
               <p>Ugotavljam, da je amandma sprejet.</p>
               <p>Na glasovanje dajem 39. člen. Ugotovimo sklepčnost! (45 prisotnih.) Ugotovimo sklepčnost! (50 prisotnih.)</p>
               <p>Kdo je za? (29 poslancev.) Je kdo proti? (12 poslancev.)</p>
               <p>Ugotavljam, da je člen sprejet.</p>
               <p>V razpravo dajem 43. člen in amandmaje. Pod točko 1 ga predlaga Vlada, odbor podpira. Pod točko 2 predlaga poslanska skupina Demokratske stranke, odbor amandma podpira. Pod točko 3 odbor in Vlada podpirata amandma in imamo še amandma, ki ga nimate v pregledu in ga bom prebral. Predlaga ga skupina poslancev, prvopodpisani gospod Leo Šešerko. Na koncu prvega odstavka se spremeni alinea c): Vzdrževanje kolesarskih stez in pločnikov tako, da se glasi - c): Vzdrževanje kolesarskih stez in pločnikov v naseljih. Vse te amandmaje dajem v razpravo. Razpravo zaključujem in prehajamo na odločanje. Najprej bomo odločali o amandmaju, ki ga imate pod točko 2 na strani 12. Predlagatelj je poslanska skupina Demokratske stranke, odbor ga podpira, mnenja Vlade nimamo in dajem amandma na glasovanje. Ugotovimo sklepčnost! (50 prisotnih.)</p>
               <p>Kdo je za? (36 poslancev.) Je kdo proti? (2 poslancev.)</p>
               <p>Ugotavljam, da smo amandma sprejeli.</p>
               <p>Na glasovanje dajem amandma pod točko 3. Predlagatelj je Odbor za infrastrukturo in okolje, Vlada ga podpira. Ta amandma je sedaj brezpredmeten, ker je bil sprejet amandma pod točko 2. Sedaj pa dajem na glasovanje amandma, ki ga predlaga skupina poslancev, prvopodpisani gospod Leo Šešerko in ga nimate v pregledu. Ali ga umikate? Hvala. To je umik. Imamo še en amandma k 43. členu pod točko 1 na strani 11. Predlagatelj je Vlada, odbor podpira. Ugotovimo sklepčnost! (49 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>Na glasovanje dajem tako spremenjeni 43. člen. Ugotovimo sklepčnost! (43 prisotnih.) Ugotovimo sklepčnost! (47 prisotnih.)</p>
               <p>Kdo je za? (39 poslancev.) Je kdo proti? (1 poslanec.)</p>
               <p>Ugotavljam, da je člen sprejet.</p>
               <p>V razpravo dajem 46. člen. Amandma predlaga odbor. Vlada podpira. Amandma dajem na glasovanje. Ugotovimo sklepčnost! (43 prisotnih.) Ugotovimo sklepčnost! (53 prisotnih.)</p>
               <p>Kdo je za? (31 poslancev.) Je kdo proti? (2 poslanca.)</p>
               <p>Ugotavljam, da smo amandma sprejeli.</p>
               <p>Na glasovanje dajem 46. člen. Ugotovimo sklepčnost! (44 prisotnih.) Ugotovimo sklepčnost! (54 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da je 46. člen sprejet.</p>
               <p>V razpravo dajem 50. člen.</p>
               <p>Prvi amandma predlaga odbor, Vlada podpira. Drugega predlaga odbor, Vlada podpira. Na glasovanje dajem prvi amandma k 50. členu. Ugotovimo sklepčnost! (47 prisotnih.)</p>
               <p>Kdo je za? (38 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Na glasovanje dajem drugi amandma k 50. členu. Ugotovimo sklepčnost! (49 prisotnih.)</p>
               <p>Kdo je za? (37 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem 50. člen. Ugotovimo sklepčnost! (35 prisotnih.) Ugotovimo sklepčnost! (48 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da smo člen sprejeli.</p>
               <p>V razpravo dajem 51. člen. Imamo amandma. Predlagatelj je Vlada. Odbor podpira. Amandma k 51. členu dajem na glasovanje. Ugotovimo sklepčnost! (50 prisotnih.)</p>
               <p>Kdo je za? (39 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem 51. člen. Ugotovimo sklepčnost! (42 prisotnih.) Prosim vse, da potrdite in zagotovite svojo prisotnost v dvorani. Ugotovimo sklepčnost! (56 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da smo 51. člen sprejeli.</p>
               <p>Smo na strani 13. Imamo 53. člen. Amandma predlaga Vlada. Odbor podpira. Amandma dajem na glasovanje. Ugotovimo sklepčnost! (52 prisotnih.)</p>
               <p>Kdo je za? (35 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>Na glasovanje dajem 53. člen. Ugotovimo sklepčnost! (46 prisotnih.)</p>
               <p>Kdo je za? (35 poslancev.) Je kdo proti? (1 poslanec.)</p>
               <p>Ugotavljam, da smo člen sprejeli.</p>
               <p>V razpravo dajem 60. člen. Amandma pod točko 1 je brezpredmeten zato, ker nismo sprejeli amandmaja k 13. členu. Pod točko 2 pa imamo amandma. Predlagatelj je Slovenska nacionalna desnica. Vlada ne podpira, odbor ne podpira. Dajem amandma Slovenske nacionalne desnice na glasovanje. Ugotovimo sklepčnost! (52 prisotnih.)</p>
               <p>Kdo je za? (14 poslancev.) Je kdo proti? (27 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem 60. člen. Ugotovimo sklepčnost! (51 prisotnih.)</p>
               <p>Kdo je za? (30 poslancev.) Je kdo proti? (2 poslanca.)</p>
               <p>Ugotavljam, da je 60. člen sprejet.</p>
               <p>K 67. členu imamo amandma Vlade. Odbor podpira in ga dajem na glasovanje. Ugotovimo sklepčnost! (53 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem 67. člen. Ugotovimo sklepčnost! (51 prisotnih.)</p>
               <p>Kdo je za? (30 poslancev.) Je kdo proti? (3 poslanci.)</p>
               <p>Ugotavljam, da je člen sprejet.</p>
               <p>V razpravo dajem 68. člen in amandma Vlade. Odbor ga podpira. Amandma dajem na glasovanje. Ugotovimo sklepčnost! (50 prisotnih.)</p>
               <p>Kdo je za? (33 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Na glasovanje dajem 68. člen. Ugotovimo sklepčnost! (46 prisotnih.)</p>
               <p>Kdo je za? (32 poslancev.) Je kdo proti? (2 poslanca.)</p>
               <p>Ugotavljam, da je člen sprejet.</p>
               <p>Smo na strani 14 pregleda. Amandma k 75. členu je brezpredmeten, ker ni bil sprejet amandma k 24. členu.</p>
               <p>Smo pri 84. členu. Predlagatelj amandmaja je Vlada, odbor ga podpira. Dajem amandma na glasovanje. Ugotovimo sklepčnost! (46 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem 84. člen. Ugotovimo sklepčnost! (52 prisotnih.)</p>
               <p>Kdo je za? (29 poslancev.) Je kdo proti? (1 poslanec.)</p>
               <p>Ugotavljam, da je člen sprejet.</p>
               <p>V razpravo dajem 87. člen. Amandma predlaga odbor, Vlada ga podpira in ga dajem na glasovanje. Ugotovimo sklepčnost! (46 prisotnih.)</p>
               <p>Kdo je za? (35 poslancev.) Je kdo proti? (1 poslanec.)</p>
               <p>Ugotavljam, da smo amandma sprejeli.</p>
               <p>Na glasovanje dajem 87. člen. Ugotovimo sklepčnost! (51 prisotnih.)</p>
               <p>Kdo je za? (32 poslancev.) Je kdo proti? (1 poslanec.)</p>
               <p>Ugotavljam, da smo člen sprejeli.</p>
               <p>V razpravo dajem zadnji spremenjeni člen, to je 88. člen. Odbor predlaga amandma, Vlada amandma podpira. Ugotovimo sklepčnost! (48 prisotnih.)</p>
               <p>Kdo je za? (37 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem 88. člen. Ugotovimo sklepčnost! (47 prisotnih.)</p>
               <p>Kdo je za? (30 poslancev.) Je kdo proti? (Nihče.)</p>
               <p>Ugotavljam, da je člen sprejet.</p>
               <p>V razpravo dajem vse preostale člene. Vse preostale člene dajem na glasovanje. Ugotovimo sklepčnost! (55 prisotnih.)</p>
               <p>Kdo je za? (44 poslancev.) Je kdo proti? (2 poslanca.)</p>
               <p>Ugotavljam, da so členi sprejeti.</p>
               <p>V razpravo dajem naslov zakona. Naslov zakona dajem na glasovanje. Ugotovimo sklepčnost! (56 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da je naslov sprejet.</p>
               <p>Na glasovanje dajem še sklep proceduralne narave, da zakon za tretjo obravnavo pripravi predlagatelj. Ugotovimo sklepčnost! (55 prisotnih.)</p>
               <p>Kdo je za? (44 poslancev.) Je kdo proti? (1 poslanec.)</p>
               <p>Ugotavljam, da je sklep sprejet.</p>
               <p>Imamo še predlog dodatnega sklepa, ki ga imate v pregledu. Predlagatelj je odbor in ga dajem na glasovanje. Ugotovimo sklepčnost! (51 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da smo tudi predlog dodatnega sklepa sprejeli.</p>
               <p>S tem zaključujem to točko dnevnega reda.</p>
               <p>Skladno s poslovnikom prehajamo na naslednjo točko dnevnega reda, to je na <title>8.A TOČKO DNEVNEGA REDA - PRVO OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O USTANOVITVI OBČIN TER O DOLOČITVI NJIHOVIH OBMOČIJ</title>.</p>
               <p>Predlog zakona je v obravnavo zboru predložila poslanka Irena Oman. Ali želi predlagateljica zakona besedo? Prosim, gospa Omanova.</p>
            </sp>
            <sp xml:id="SDZ1-Redna-31-1995-05-16.sp88">
               <speaker>IRENA OMAN:</speaker>
               <p>Hvala. Spoštovane kolegice in kolegi! Mnogo besed je bilo že rečenih in spregovorjenih v zvezi s tem zakonom, zato se bom potrudila, da ne bom dolga, kljub vsemu bi pa rada nekatere stvari povedala. Zakon o ustanovitvi občin in določitvi njihovih območij, torej osnovni zakon je Državni zbor sprejel oktobra lani in ta zakon je določil, da naselji Spodnje in Zgornje Jezersko sodita v območje občine Preddvor. Izhodišče Vlade ob pripravi območij je bilo drugačno. Vlada je takrat določila območje občine Jezersko, vendar Državni zbor tega predloga ni sprejel. Parlament je referendumsko voljo prebivalcev - za občino Preddvor je glasovalo 2,1% prebivalcev Jezerskega, torej voljo prebivalcev smo obšli in tako vsilili Jezerjanom svojo voljo in seveda tudi prebivalcem sosednjega Preddvora, kamor zdaj sodi občina Jezersko oziroma krajevna skupnost Jezersko. Posledice tega so bile, kakršne ste lahko spremljali tudi v medijih, namreč številni protesti s strani prizadetih, bojkot lokalnih volitev, prizadevanja krajanov, da dobijo svojo občino, izpolnili so pa tudi vse naloge, ki jim jih je med drugim naložila tudi Vlada. Sem sodi tudi priprava elaborata, ki ste ga prejele vse poslanske skupine, Komisija za lokalno samoupravo in ostali.</p>
               <p>Kar se tiče Jezerskega, menim, da je potrebno ponovno poudariti, da je Jezersko geografsko zaključena celota, ki zajema območja, torej naselji Spodnje in Zgornje Jezersko, da šteje 638 prebivalcev - to je popis iz leta 1991 - in da skozi Jezersko teče pomembna cestna povezava z Avstrijo. Zakonsko opredeljene kriterije za ustanovitev občine Jezersko v celoti izpolnjuje, razen osemletne osnovne šole, imajo pa štiriletno osnovno šolo, osemletno so pa imeli, pa jim jo je država vzela.</p>
               <p>Kar se tiče števila prebivalcev, sem že povedala, vendar 13.a člen zakona o lokalni samoupravi določa, da sme zaradi geografskih, obmejnih in drugih razlogov kraj izjemoma imeti manj kot 5 tisoč prebivalcev, Jezersko pa je nedvoumno obmejna občina. Ko je Vlada Republike Slovenije lani pri pripravi predloga zakona, ki je bil potem sprejet, vendar brez Jezerskega, torej marca 1994, predvidela področje zgornje in spodnje Jezerske kot samostojno občino oziroma kot samostojno občino, je bil predlog ugotovljen z zgodovinskimi dejstvo. Namreč Jezersko je bila občina 118 let in s specifičnostjo samega področja, gre za geografsko in prometno odmaknjenost, za samostojno komunalno celoto in dovolj veliko obmejno področje. V statutu občine Preddvor, kamor sedaj sodita naselji Zgornje in Spodnje Jezersko, je opredeljeno, da je občina Preddvor razdeljena na krajevne skupnosti, da se jim zagotavlja finančna sredstva na njihove žiro račune in da je možna izločitev iz občine. Občina Preddvor kljub izločitvi Jezerskega še vedno izpolnjuje pogoje za samostojno občino. Prepričana sem tudi, da ste poslanske skupine prejele dopis Občinskega sveta občine Preddvor, in sicer v podporo ustanoviti samostojne občine Jezersko. Dovolite, da ga preberem. V zvezi s predlogom zakona o ustanovitvi samostojne občine Jezersko, ki je v proceduri Državnega zbora, vas obveščamo, da je Občinski svet občine Preddvor na svoji 6. seji, dne 5.5. soglasno sprejel sklep, da podpira ustanovitev samostojne občine Jezersko. Krajani krajevne skupnosti Jezersko so na referendumu nedvoumno izrazili voljo, da si želijo samostojno občino. To odločitev so potrdili tudi z bojkotom na volitvah za župana in občinski svet njim vsiljene občine Preddvor, utemeljili pa so v elaboratu, ki vam je bil dostavljen. Obe občini, ki bi nastali po razdružitvi sedanje občine Preddvor, bi izpolnjevali pogoje za samostojno občino.</p>
               <p>Krajevna skupnost Jezersko ima do občine Preddvor sicer korekten, vendar pasiven odnos, saj se krajani Jezerskega zaradi trdne odločenosti za svojo občino nočejo vključevati v organe in delovna telesa občine. To ovira normalno funkcioniranje občine Preddvor. Zato vas prosimo, da si po svojih močeh prizadevate za čimprejšen sprejem zakona o ustanovitvi občine Jezersko. Mudi se nam tudi zaradi tega, ker je pred nami delitev premoženja bivše občine Kranj in bi nam odlašanje s sprejemom tega zakona po nepotrebnem podvojilo obsežno in naporno delo. V imenu krajanov Jezerskega vas tudi sama prosim za podporo. Hvala.</p>
            </sp>
            <sp xml:id="SDZ1-Redna-31-1995-05-16.sp89">
               <speaker>PODPREDSEDNIK VLADIMIR TOPLER:</speaker>
               <p>Hvala lepa predlagateljici zakona. Predlog zakona je obravnavala Komisija za lokalno samoupravo kot matično delovno telo. Prosim gospo Bredo Pečan, da predstavi mnenje.</p>
            </sp>
            <sp xml:id="SDZ1-Redna-31-1995-05-16.sp90">
               <speaker>BREDA PEČAN:</speaker>
               <p>Hvala lepa. Komisija za lokalno samoupravo je na svoji 68. seji obravnavala predlog zakona o spremembah in dopolnitvah zakona o ustanovitvi občin ter o določitvi njihovih območij. V razpravi, ki je bila obsežna in zelo poglobljena, je bilo predstavljeno mnenje Vlade in Sekretariata Državnega zbora in v razpravi je bilo poudarjenih, odprtih kar nekaj načelnih vprašanj, zlasti v zvezi s tem, ali je referendum iz lanskega maja meseca še lahko podlaga za ustanavljanje novih občin ali ne. Poleg tega je bilo tudi ugotovljeno, da je Državni zbor s sprejemom zadnjih sprememb zakona o lokalni samoupravi sebe in Vlado zavezal, da bo s posebnim zakonom o postopku spreminjanja in ustanavljanja novih občin določil način, kako bo prihajalo do novih občin. Pa tudi to smo v razpravi ugotovili, da ne glede na to, da obstajajo tehtni razlogi in močni argumenti za to, da imajo nekatera območja veliko pogojev, da bi postali samostojna občina, da pa ne izpolnjujejo vseh pogojev zakona o lokalni samoupravi, da bi bilo potrebno z določitvijo jasnih kriterijev za določanje izjem od 13. in 13.a člena zakona o lokalni samoupravi, dati možnost občinam, ki bi jih Državni zbor na osnovi postopka, ki ga bo predpisal z novim zakonom in na osnovi elaboratov, kot ga je izdelalo tudi Jezersko, in podobnega tudi Solčava, da bi lahko omogočili nastanek takih novih občin, ki ne bodo več predmet sporov pred Ustavnim sodiščem in pri katerih bo Ustavno sodišče lahko brez kakršnegakoli omahovanja ugotovilo, da je Državni zbor postavil pogoje, da te občine take pogoje izpolnjujejo in da zato ni razloga, da bi njihovemu obstoju lahko oporekali.</p>
               <p>Iz vseh teh razlogov je razprava bila, kot sem že rekla, zelo obsežna. Na koncu pa smo sprejeli sklep, da komisija predlaga Državnemu zboru, da je predlog zakona o spremembah in dopolnitvah zakona o ustanovitvi občin in določitvi njihovih območij primerna podlaga za pripravo zakona za drugo obravnavo, da pa naj Državni zbor odloči o sprejemu tega zakona na osnovi kriterijev, ki jih imate zapisane v poročilu, ki nosi datum 12.5. in jih ne bi brala. Hvala.</p>
            </sp>
            <sp xml:id="SDZ1-Redna-31-1995-05-16.sp91">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Bredi Pečan. Želi besedo predstavnik sekretariata. (Ne želi.) Želi besedo predstavnik Vlade? Gospod minister Boštjan Kovačič ima besedo.</p>
            </sp>
            <sp xml:id="SDZ1-Redna-31-1995-05-16.sp92">
               <speaker>MAG. BOŠTJAN KOVAČIČ:</speaker>
               <p>Spoštovani predsedujoči, cenjeni visoki Državni zbor. V zvezi s tem predlogom vam je bilo posredovano stališče Vlade. Moram reči, da v zvezi s tem projektom preobrazbe lokalne samouprave mi dobivamo celo vrsto pobud za ustanovitev novih občin. Če bi potegnil zadnjo od današnjega dne, je teh pobud 16. Za ustanovitev novih občin, za priključitev oziroma za združitev različnih naselij v povsem novo občino so te pobude 3, za različne priključitve posameznih naselij različnim drugim občinam je pa teh pobud 17. Govorim za tiste pobude, za katere bi lahko rekel, da imajo do neke mere strokovno elaboracijo. Ob tem bi želel povedati, da če gremo iz zadnje novele zakona o lokalni samoupravi, kjer v 14. členu govori oziroma v 15. členu govori o vseh možnih teritorialnih spremembah, predvsem v smislu postopkov kvalificirane večine v zvezi s tem postopkom, v enem členu pred tem pa govori, da je za ustanovitev posameznih občin potreben poseben zakon, kjer bi se točno opredelil ta postopek. Mi vemo, da prva členitev občin je šla iz naslova zakona o referendumu za ustanovitev novih občin, da je bil ta zakon v bistvu prirejen za to prvo členitev občin. Vemo, da je med tem časom prišlo tudi do posega Ustavnega sodišča, nov 13.a člen, ki na neki način dosti precizira, precizira pogoje za ustanovitev posamičnih občin, skratka, ta zakon je v pripravi in bo dan v normalno vladno proceduro na naslednjo sejo, na naslednjo sejo Vlade. Izjemno rešpektiram to legitimno oziroma legalno obudo Jezerskega, samo teh pobud je, kot sem naštel, kar nekaj. Tako da tisto, kar pa se mi zdi, da je izjemno pomembno, poznamo poseg Ustavnega sodišča, vemo tudi to, da je po naši oceni cirka 1/3 občin v Sloveniji, ki takrat nekako niso, niso v kontekstu pogojev zakona 13., 13.a člena in 16. člena. Skratka, vladna služba v tem trenutku tudi po sklepu Komisije za lokalno samoupravo resno razmišlja, kako priti do nekih kvalitetnih kriterijev, ki bi determinirale izjeme v tem postopku ponovnega teritorialnega preverjanja posameznih občin in pobud od katerih prihaja. To je eden izmed razlogov, da nasprotujemo temu. Ne nasprotujemo Jezerskemu ampak naša ocena je, da ta pristop bi moral biti v celovitem paketu z vsemi pobudami, ki so prihajale tudi drugje v Sloveniji. Hvala lepa.</p>
            </sp>
            <sp xml:id="SDZ1-Redna-31-1995-05-16.sp93">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Boštjanu Kovačiču. Preden dam besedo predstavniku poslanskih skupin, pisno se je javil gospod Zagožen, vas obvestim, da ste na klop prejeli tudi predlog za preložitev odločanja o predlogu zakona o spremembah in dopolnitvah zakona o ustanovitvi občin in določitvi njihovih območij. Predlagata ga poslanska skupina Združene liste in poslanska skupina LDS tako, da bomo najprej opravili predstavitev mnenj poslanskih skupin, nato splošno razpravo, nato pa bomo skladno s poslovnikom o tem proceduralnem predlogu tudi sklepali. Besedo dajem gospodu Zagožnu, predstavniku Ljudske stranke. Mnenje o zakonskem predlogu imamo sedaj.</p>
            </sp>
            <sp xml:id="SDZ1-Redna-31-1995-05-16.sp94">
               <speaker>DR. FRANC ZAGOŽEN:</speaker>
               <p>Spoštovani zbor! V poslanski skupini Slovenske ljudske stranke podpiramo sprejem tega zakona in seveda bomo glasovali za predlog sklepa, ki ga je pripravila Komisija za lokalno samoupravo. Menimo, da gre za izjemen primer v primeru Jezerskega in tudi Solčave. Obžalujemo, da zakon ni bil sprejet na dnevni red po hitrem postopku, v sprejemanje po hitrem postopku, ker bi v tem primeru lahko že na tej seji opravili to delo in da je bil žal predlagan redni postopek. Prav Jezersko in Solčava sta izjemna po dveh kriterijih v primerjavi z drugimi predlogi, o katerih je govoril gospod minister, in sicer po tem, da sta tako Krajevna skupnost Jezersko, kot Krajevna skupnost Solčava bili volilni enoti in zaradi popolnega bojkota volitev na teh območjih niso niti kandidirali za občinski svet v Preddvoru in Lučah in tako ta dva občinska sveta niti nista popolna in nadomestnih volitev, kot kaže, ni mogoče zakonito izvesti. Že zaradi tega se ti dve občini ločita od vseh drugih primerov.</p>
               <p>Mi smo predlagali k temu zakonu tako tudi dva amandmaja, torej za Solčavsko in tudi za Hajdino, ki se od vseh drugih primerov loči tudi še po drugem kriteriju, ki je pa skupen vsem trem, Jezerskemu, Solčavi in Hajdini, to je bojkot volitev. V Hajdini ni bil 100% in razlika je v tem, da občina Ptuj sicer ima popolno sestavo občinskega sveta, Preddvor in Jezersko pa nimata. Menimo pa, da je v vseh treh primerih in morda še v kakšnem in v tem smislu se strinjamo s predlogom sklepov, ki jih daje Komisija za lokalno samoupravo, da je Vlada pogledala še, če so še kakšni takšni upravičeni razlogi. Jaz mislim, da bi, recimo, podoben status lahko ugotovili za Ribnico na Pohorju, morda še za katero občino, kjer bi bil upravičen hitrejši postopek ustanavljanja novih občin tako, da bi ujeli še ta vlak. Tudi delitve občinskega premoženja na nove občine. Veliko komplikacij in problemov bi se s tem prihranili v teh primerih in pa odpravili vsaj v dveh primerih, do Jezerskega in Solčavskega tudi nezakonito stanje. Po mojem je nezakonito, če ena volilna enota zaradi popolnega bojkota volitev ni zastopana niti v občinskem svetu in praktično njegove legitimnosti na svojem območju ne priznava. Mislim, da je tu neposredno kršena ustavna pravica Jezerjanov in Soljčavanov, ker praktično nimajo lokalne samouprave v smislu našega zakona o lokalni samoupravi. Kar tam še funkcionira, so samostojne krajevne skupnosti, ki pa imajo po tem zakonu veljavo kvečjemu do konca leta, zakonsko pa to ni več urejeno. Menim, da odločba Ustavnega sodišča nikakor ni ovira. Gre za tisto odločbo 9.11.1994, v kateri Ustavno sodišče ugotavlja, da člena 2 in 3 zakona o ustanovitvi občin nista skladna z ustavo in da potem v 2. točki določa, da Državni zbor, torej je odločilo, da Državni zbor mora neskladnosti s prejšnje točke odpraviti najkasneje 6 mesecev pred razpisom naslednjih lokalnih volitev. Postavlja torej skrajni rok, lahko pa tudi prej, vsaj v dovolj jasnih primerih, in jaz mislim, da pod točko 3.b te odločbe Ustavnega sodišča najdemo formulacije, ki pravzaprav izrazito podpirajo predlagani zakon tudi z amandmaji, ki sicer zdaj niso aktualni, ker je to zdaj pač prva obravnava. Ustavno sodišče namreč ugotavlja, da bi moral Državni zbor ravnati dosledno in enako obravnavati zahteve prebivalcev vseh območij, da na svojem območju oblikujejo občine. Ta ugotovitev velja zlasti za zahteve po ustanovitvi samostojnih občin na območjih, ki ne odstopajo od ustavne zasnove občine, ki so sposobne zadovoljevati potrebe in interese svojih prebivalcev, izpolnjevati druge naloge v skladu z zakonom, ki sicer ne dosegajo števila 5 tisoč prebivalcev, vendar pa so glede na to merilo izenačena s povprečno velikostjo tistih, z zakonom že ustanovljenih občin, ki tudi ne izpolnjujejo številčnega kriterija, kar se mi zdi tukaj najbolj pomembno in pri katerih obstoji kateri od zakonitih razlogov, ki opravičujejo ustanovitev občine z manj kot 5 tisoč prebivalci. Gre vsaj v primeru Jezerskega in Solčavskega za taka dva kriterija, gre za gorski in obmejni občini. Govorim o obeh, ker sta praktično kot enojajčna dvojčka podobna druga drugi. Teritorij Solčavskega je sicer še nekaj večji in poseljenost je še bolj redka, okrog 600 prebivalcev. Površina Jezerskega je nekaj čez 6.000 hektarov, površina Solčavskega pa je celo čez 10.000 hektarov. Torej izrazito gorsko, obmejno, zaključeno, zaprto območje, ki nima skupnih lokalnih interesov z nobenim drugim območjem, tudi ne s kraji, s katerimi naj bi po sedanjem zakonu bilo v isti občini. Torej ni argumentov, češ da je ta predlog zakona prenagljen in da je prej treba urediti 13. in 13.a člen oziroma  posebej določiti kriterije kdaj lahko posamezno območje odstopa od teh kriterijev in kljub temu določiti izjeme, po katerih je na takem območju mogoče ustanoviti občino. Mislim, da izhaja iz ustave, iz veljavnega zakona in hkrati iz odločbe Ustavnega sodišča popolnoma enoten sklep, da so taka območja upravičena do svojih občin in da ker jim ustava, zakon, evropska listina o lokalni samoupravi zagotavlja pravico do nje, potem jim je to pravico treba dati s sprejemom tega zakona.</p>
               <p>Predlagam, da torej sprejmemo. Poslanska skupina bo podprla sprejem tega zakona in kar se da hiter postopek, tudi upravičene amandmaje, ki bodo vloženi za drugo obravnavo in upamo, da bo Državni zbor ravnal tako, da bodo pač tudi tisti Slovenci, ki jim je zaenkrat bolj kot mnogim drugim, ne glede na to odločbo Ustavnega sodišča kršena pravica do lokalne samouprave, do nje prišli po najkrajšem možnem postopku. Hvala lepa.</p>
            </sp>
            <sp xml:id="SDZ1-Redna-31-1995-05-16.sp95">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Zagožnu. Predstavnik Liberalne demokracije Slovenije gospod Sušek ima besedo.</p>
            </sp>
            <sp xml:id="SDZ1-Redna-31-1995-05-16.sp96">
               <speaker>MAKS SUŠEK:</speaker>
               <p>Cenjene kolegice in kolegi. Kar uvodoma bi povedal, da klub Liberalne demokracije Slovenije ni proti cilju občanov Jezerskega, pa tudi mnogih drugih, da dobijo svojo občino in lahko rečem, da nimamo ničesar proti temu. Prepričani smo pač, da obstajajo določeni interese tudi države kot celote, da se v nekaterih okoljih glede na izjemne pogoje njihovega razvoja organizira ustrezna lokalna samouprava. Te interese smo seveda tudi izrazili pri sprejemanju zakona o lokalni samoupravi v svojem 13. in 13.a členu, ki pa je žal bil delno pomanjkljiv in smo dejansko zaradi tega doživeli pač odločbo Ustavnega sodišča, ki nam je dokazalo, da smo v gotovih zadevah ravnali napačno in da to moramo popraviti. Ob obravnavi tega predloga sprememb zakona s ciljem ustanoviti to občino Jezersko, smo zaradi tega seveda postavljeni pred dejstvo, da pričnemo z realizacijo popravkov, ne samo na tem področju, ampak v vseh primerih, ki so bili sproženi v tem ustavnem sporu. Zato seveda mislimo, da je osnovno izhodišče za naš pristop k reševanju pobud za spremembo in dopolnitev zakona o ustanovitvi občin in določitev njihovih območij prav odločba Ustavnega sodišča. Zato mi dovolite da iz nje citiram nekaj pomembnih navedb, in to vse zato, da bi se odločili za čimbolj racionalno, to je zakonito pot.</p>
               <p>Že gospod Zagožen je tudi pravzaprav izhajal iz te odločbe kot take, seveda, gledano z njegovega stališča. Naše stališče je ravno obratno v tem smislu, da le odločba Ustavnega sodišča ima tako vsebino in takšno naravo, da bi zgrešili, če bi šli v parcialno reševanje posameznih zahtevkov, kajti ta odločba je resnično, recimo, dejansko navaja, da sta 2. in 3. člen zakona o ustanovitvi občin ter odločitvi njihovih območij iz razlogov, navedenih v tej njihovi obrazložitvi, pač v neskladju z ustavo.</p>
               <p>Sedaj pa mi dovolite tudi, da citiram tisti del, ki se dejansko nanaša na utemeljevanje teh pobudnikov, ki se pač opirajo na referendume kot take. Konkretno, poglejte, je Ustavno sodišče z odločbo zavzelo stališče, da z odlokom o določitvi referendumskih območij za ustanovitev občin določena referendumska območja še ne pomenijo dokončne odločitve območij novih občin, ki jih bo določil šele zakon, ki bo sprejet na podlagi izvedenih referendumov.</p>
               <p>Mi smo to zadevo referendumske vsebine večkrat obravnavali. Celo naš Državni zbor se je v prvotnem 13. členu v zakonu o lokalni samoupravi zavzel, ne da bi ga k temu zavezovala ustava, da bo območje občin določil v skladu z izraženo voljo prebivalcev, smo to najprej hoteli, ki so glasovali na referendumu, pa je bila potem pozneje zaradi najrazličnejših polemik, ta odločba razveljavljena tako, da je bil Državni zbor pri sprejemanju zakona glede upoštevanja referendumsko izražene volje vezan samo na ustavo. Izvedeni referendumi na določenih območjih torej ne predstavljajo obveze Državnemu zboru, da ne bi mogel določiti drugačne zakonske členitve državnega teritorija, kot je bila izražena volja na posameznih referendumskih območjih. Referendumi v smislu 139. člena ustave namreč izražajo voljo prebivalstva na določenem teritoriju, ki ni nujno skladna z interesi sosednjih območij in s širšimi javnimi koristmi, ki jih mora upoštevati zakonodajalec pri določitvi teritorialne členitve države, ki bo omogočala ne le izvajanje lokalne samouprave, pač pa tudi izvajanje tistih oblastnih nalog države, ki jih bo ta izvajala preko občin oziroma nanje prenesenih pristojnosti države. Zato je ustava predvidela poizvedovalni referendum, končno določitev območja občine pa je prepustila zakonodajalcu. Zato referendumsko izražena volja ne veže zakonodajalca pri določanju območij občine absolutno oziroma brezpogojno. Torej toliko, mislim, to je bil citat iz te odločbe, kar se tiče pojmovanja pač vezanosti na referendum kot tak, ki je potem pozneje tudi povzročil, recimo, da smo morali spremeniti tudi 14. in 15. člen zakona o lokalni samoupravi, ker smo se tam zavezali oziroma smo sprejeli popravek v tem smislu, da moramo predhodno sprejeti poseben zakon za to proceduro sprejemanja.</p>
               <p>V 6.b poglavju te odločbe pa je, recimo, slediti, da smo nekako vezani na en kompleksnejši pristop, da ne bi ponovno naredili iste napake, ki smo jo naredili pri sprejemanju prvega zakona. Torej citiram: "Ustavno sodišče kot protiustavnih ni ocenilo le posameznih, z ustavo izrecno in nesporno neskladnih točk 2. in 3. člena zakona, ampak oba izpodbijana člena v celoti, ker bi odprava protiustavnosti posameznih točk izpodbijanih členov ali celo le posameznih delov točk vplivala tudi na območja drugih občin in mestnih občin, katerih ustanovitev ustavno ni sporna. Zato do dokončne in celovite uvedbe z ustavo skladnih občin in mestnih občin sedanje tako oblikovane mreže občin ni mogoče šteti za v celoti skladno z ustavo. Po konstituiranju novo ustanovljenih občin - navaja spet pri obrazložitvi - bodo posamezna naselja ali več naselij v eni ali več občinah, v kolikor bodo izpolnjevala pogoje za ustanovitev svoje lastne občine, ali če se bodo želela izločiti iz občine in priključiti k drugi občini, lahko začela postopek po 14. in 15. členu zakona o lokalni samoupravi, ki omogočata izločitev dela občine in priključitev k drugi občini ali ustanovitev lastne občine. Takšno odločitev, ki se izglasuje na referendumu, bo po navedenem členu Državni zbor potrdil, v kolikor bo odločitev skladna z ustavnim konceptom in pogoji za ustanovitev občine. To pomeni, da bo Državni zbor lahko potrdil sprejeto odločitev, na primer o izločitvi naselja iz ene občine in o njegovi priključitvi k drugi občini samo, če bo takšna sprememba z vidika ostanka občine in razširjene občine še v okvirih, ki jih za ustanovitev občine določa ustava in zakon.</p>
               <p>Iz vsega tega izhaja, da je diskusija o Jezerskem enakovredna in vezana, enakovredna in verna ponovitev obravnave vseh amandmajev že pri sprejemanju osnovnega zakona, katerega epilog je bil ta odločba Ustavnega sodišča. Torej, Državni zbor mora pred odločanjem o tem predlogu in vseh drugih zavrnjenih in novih pobudah, ponovno preveriti o zakonitosti njegovega odločanja in temu primerno sprejeti dodatno zakonodajo, ter popravke. Zato predlagamo, da bi dejansko v juniju mesecu prišlo do sprejema tega zakona, ki ga moramo po 14. členu zakona o lokalni samoupravi tudi sprejeti, da bi ga sprejeli. S tem bi imeli dejansko zakonito proceduro in tukaj ne bi bilo napake in bi dejansko enakopravno lahko obravnavali čisto vse nove pobude kot take in tudi do takrat bi morali istočasno, ali pa sočasno sprejeti tudi dopolnitve zakona o lokalni samoupravi, predvsem glede tega, da definiramo tudi to izjemnost, izjemnost posameznih pristopov.</p>
               <p>Glede na vse to, kar sem pač nekje navedel in na ta navedena dejstva predlagamo, da se odločanje o predlogu zakona o ustanovitvi občin in določitvi njihovih območij v prvi obravnavi odloži do sprejema zakona o ureditvi postopka spreminjanja območij občin, ter določitvi kriterijev za določitev izjem s popravkom 13. in 13.a člena zakona o lokalni samoupravi. Torej, smo mišljenja, da parcialni pristop, da bi bilo pač neko prehitevanje, ki bi nas spet spravilo v nek nezakonit položaj. Še enkrat poudarjam, da smo za to, da se čimprej dejansko tudi začnejo obravnavati te pobude in tudi ta zakon, tudi sprejem tega zakona, vendar pa na osnovi teh dejstev, ki sem jih navedel.</p>
            </sp>
            <sp xml:id="SDZ1-Redna-31-1995-05-16.sp97">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Sušku. Predstavnica slovenskih Krščanskih demokratov, gospa Jana Primožič. Prosim.</p>
            </sp>
            <sp xml:id="SDZ1-Redna-31-1995-05-16.sp98">
               <speaker>JANA PRIMOŽIČ:</speaker>
               <p>Spoštovani predsedujoči! Drage poslanke in poslanci, predstavniki Vlade. Slovenski krščanski demokrati bomo seveda podprli ta predlog, kajti dobro smo seznanjeni z razmerami, zlasti v tistih občinah, ki si zelo želijo svojo občino in kjer je referendum v tej občini tudi uspel. Nikakor ni to samo občina Jezersko, katero tudi sama zelo dobro poznam, ampak je pred nami tudi odločitev o občini Hajdina, Žetale, Braslovče, Povzela, Vransko, Tabor, Jezersko, Velika Polana, Grad, Solčava, Hodoš, Prosenjakovci, Dobrovnik, Horjul, Ribnica na Pohorju in še marsikatera. Poslanci Državnega zbora stojimo pred veliko odločitvijo oziroma nalogami, ki nam jih je po eni strani dala odločba Ustavnega sodišča in po drugi strani tudi obljube, tako vladne službe, kot tudi nekaterih poslancev, ki smo to mnenje vladne službe povzemali, in sicer to, da po 1.1.1995 lahko občine že začnejo s preoblikovanjem območja svojih občin. Mislim, da obljuba ministra, ki je neki občini oziroma delu občine obljubil, da bo v enem letu že ustanovljena, lahko jemljemo resno in upam tudi, da bo minister na tem področju zavzel svoje stališče oziroma svojo obljubo skušal čimprej izpolniti.</p>
               <p>Hkrati se zavedamo vseh težav, ki povzročajo uresničitev teh dveh obljub, in sicer, če pogledamo samo mnenje Vlade. Teritorialne spremembe občin bo možno obravnavati šele po sprejemu posebnega zakona. To smo v spremembah tega zakona tudi sprejeli.</p>
               <p>Potem druga postavka. Potrebno bo upoštevati zakonske pogoje za ustanovitev teh občin. Tretja, četrta postavka, nekatere teh občin ne izpolnjujejo vseh pogojev 13. člena, in kako naj se potem ustanovijo? Problem je zlasti popolna osnovna šola in pa število prebivalcev in pa glede na odločbo Ustavnega sodišča bi vsaj Vlada želela celovito pristopiti k tem teritorialnim spremembam. Vendar mnoge pobude in želje ljudi, menimo, da so upravičene in sama oziroma naša poslanska skupina se ne zavzema za tak kompleksen pristop, ki bi ga mogoče prinesel tak zakon o postopku za ustanovitev občin, kajti zakon lahko opredeli samo te nujne spremembe, ki veljajo za vse te nove občine oziroma preoblikovanje le-teh. Nekatere občine pa po odločbi Ustavnega sodišča imajo popolno pravico, da Državni zbor že v teku tega leta oziroma prej, kot v roku treh let nekaj stori za njihovo ustanovitvijo.</p>
               <p>Priznati je seveda treba, da je bilo storjenih pri sprejemanju zakona o ustanovitvi občin nekaj napak, zlasti nas prizadevajo tiste napake, kjer so se občani na referendumu odločili za ustanovitev svoje lastne občine, vendar je ta Državni zbor ni dopustil ustanoviti. Tako da smo krščanski demokrati predlagali tri kriterije za to prvo fazo ustanavljanja oziroma preoblikovanja teh občin. Te sklepe oziroma predloge je Komisija za lokalno samoupravo tudi povzela. In sicer predlagamo, da se po hitrem postopku, seveda ob predpogoju spremembe zakona o lokalni samoupravi, spremembe 13. in 13.a člena ustanovijo tiste občine, ki izpolnjujejo tri pogoje: da so izvedle referendum pozitivno, da je dan pristanek stare občine in pa da gre za ustanavljanje tistih občin, ki obsegajo veliko površino oziroma so gorske, višinske, obmejne in narodnostno mešane občine.</p>
               <p>Menimo, da kompleksnost ali parcialnost pristopa ni prava odločitev za sedanjo fazo, ampak je prav, ko je že zakon v rednem postopku, da pripravimo vse zakonske pravne podlage za možnost ustanovitve teh najbolj nujno potrebnih občin in da se potem v drugi fazi lotimo še izvajanja odločitve oziroma odločbe Ustavnega sodišča in omogočimo vsem tistim občinam, ki so tako ali drugače potegnile kratko pri našem sprejemanju zakona o določitvi območij občin, vendar nekaj kasneje.</p>
               <p>Slovenski krščanski demokrati bomo ta zakon seveda podprli in tudi sklepe Komisije za lokalno samoupravo, vendar bi rada poudarila, da v točki c) sklep ni pravilno zapisan in bi rada, da se upošteva popravek, zato bi prosila tudi predsednico komisije gospo Bredo Pečanovo, da pomaga pri oblikovanju oziroma pri popravku tega sklepa, in sicer bi se glasil: "V primerih, ko se nahaja del občine, ki se želi izločiti iz sedanje občine na obmejnem, gorskem, višinskem ali narodnostno mešanem območju, je pri ustanavljanju nove občine potrebno upoštevati z noveliranjem zakona spremenjene oziroma dopolnjene kriterije iz člena 13 in 13.a zakona o lokalni samoupravi, tako da se že s tem zakonom pride do nekaterih novih občin, z nadaljnjim preoblikovanjem občin pa se nadaljuje s posebnim zakonom o postopku za ustanovitev občin in določitev njihovih območij po željah prebivalcev oziroma po odločbi Ustavnega sodišča. Mislim, da lahko od sedaj naprej upoštevamo željo po zakonu in po volji ljudi ne glede na tisto, kar je bilo storjeno prej. Hvala.</p>
            </sp>
            <sp xml:id="SDZ1-Redna-31-1995-05-16.sp99">
               <speaker>PODPREDSEDNIK VLADIMIR TOPLER:</speaker>
               <p>Hvala gospe Jani Primožič. Besedo dajem gospodu Lapu, predstavniku Slovenske nacionalne desnice. Ga ni. Gospod Lap je tule.</p>
            </sp>
            <sp xml:id="SDZ1-Redna-31-1995-05-16.sp100">
               <speaker>SAŠO LAP:</speaker>
               <p>Hvala za besedo. Spoštovani! V imenu poslanske skupine Slovenske nacionalne desnice podpiramo to spremembo oziroma dopolnitve tega zakona. Mislim, da je bilo že pri sprejemanju dnevnega reda jasno večini, kako se bo stvar v nadaljevanju dogajala, ker ni bil sprejet hitri postopek, ampak normalni. Izhajam iz vzdušja, ki smo ga bili deležni štirje poslanci ob priložnostnem obisku pred mesecem dni na Jezerskem, kjer smo obljubili Jezerjanom, da bomo pač v tem Državnem zboru storili vse, da dobijo po njihovi volji občino. Vse tako kaže, da to ne bo tako enostavno in lahko mi verjamete, da Jezerjane prav nič ne zanima, ampak prav nič drugega kot to, da bodo dobili občino, da je pa zdaj tukaj v tej igri na eni strani Vlada s svojo službo, na drugi strani poslanci, ki pa mislim, da smo tukaj zato, da rešujemo stvari na licu mesta, dajmo, za božjo voljo, enkrat že vzeti, kot se reče, stvari v svoje roke. O tem bo, jasno, odločila večina kot vedno, vendar dajmo stvari vzeti in stvari reševati. Ne se vedno sklicevati na nekoga drugega, če nekaj nismo tisti trenutek pripravljeni narediti. Poudarjam in ponavljam in zaključujem - Jezerjani čakajo, gledajo, obenem tudi druga, sosednja občina Solčava, kar je bilo že večkrat povedano, da nekaj ukrenemo in da sprejmemo in to v tem mandatu, ne v naslednjem. Hvala lepa.</p>
            </sp>
            <sp xml:id="SDZ1-Redna-31-1995-05-16.sp101">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Tonetu Peršaku, predstavniku Demokratske stranke Slovenije. Se opravičujem, gospa Danica Simšič.</p>
            </sp>
            <sp xml:id="SDZ1-Redna-31-1995-05-16.sp102">
               <speaker>ANTON PERŠAK:</speaker>
               <p>Spoštovane poslanke in poslanci. To je najbrž pač prvi primer, ki je reakcija na tisto, kar smo počeli takrat, ko smo sprejemali zakon o ustanovitvi občin, ko smo pač po različnih kriterijih obravnavali posamezne primere. Nekatere občine smo ustanovili, drugih z enakimi pogoji, ali pa celo boljšimi pa nismo ustanovili, ne glede na to, kaj so mislili ljudje na tistem območju, za katerega je pač v danem primeru šlo in kar naj bi bilo na nek način najbolj pomembno. Zato v Demokratski stranki Slovenije mislimo, če bo zbor spoštoval sklep komisije, da ga potem seveda mora spoštovati zlasti v tisti točki, ki pravi, da je treba vse tiste primere, kjer to zahtevajo, obravnavati na enak način. Ne še enkrat ponoviti tiste napake, ki je bila narejena takrat, ko ni bila ustanovljena, recimo, občina Jezersko, ali pa ni bila ustanovljena občina Hajdina ali katerakoli, ker pač ni imela takega lobija za seboj v tem Državnem zboru, kot so ga imele nekatere druge in zato mislim, da je treba vseh tistih 15 oziroma 16, kot je prej rekel minister, baje, obravnavati na enak način in pač vključiti vse v zakon ali pa res narediti tisto, kar je bilo prej rečeno, dati takoj zakon v postopek in potem to obravnavati. Mi mislimo, da ljudje na Jezerskem imajo pravico do občine, imajo pa enako pravico ljudje v Ribnici na Pohorju, v Solčavi, v Prosenjakovcih, kot pravi gospa Pozsončeva in še katerem izmed teh primerov. V tej smeri bomo mi podprli, drugače pa mislimo, da ne, da bi storili enako napako kot smo jo enkrat že naredili. Hvala.</p>
            </sp>
            <sp xml:id="SDZ1-Redna-31-1995-05-16.sp103">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Tonetu Peršaku. Želi še kdo kot predstavnik poslanske skupine besedo? Besedo dajem gospodu Cirilu Pucku in s tem tudi odpiram splošno razpravo.</p>
            </sp>
            <sp xml:id="SDZ1-Redna-31-1995-05-16.sp104">
               <speaker>CIRIL PUCKO:</speaker>
               <p>Hvala lepa gospod predsedujoči. Spoštovani predstavniki Vlade, spoštovane kolegice in kolegi! Podpiram predlagano spremembo tega zakona in seveda tudi predlagane sklepe matičnega delovnega telesa s tem, da bi bilo verjetno potrebno te kriterije res zelo natančno opredeliti. Spremembo zakona bom podprl tudi v primeru, če bo sprejet sklep, ki predlaga, da bi se odločali o vsebini oziroma o zakonu v prvi obravnavi malo pozneje. Hkrati predlagava z gospodom Kocuvanom predlog dodatnega sklepa predvsem iz razloga, da Vlada pri pripravi zakona za drugo obravnavo ne bi pozabila na referendumska območja, kjer so bili pozitivno izglasovani referendumi lanskega maja, in sicer referendumsko območje Dobrovnik, ki je sedaj del občine Lendava, potem Krivževci pri Ljutomeru ter Veržej, ki sta sedaj v sestavi ljutomerske občine ter referendumsko območje Velika Polana, ker vsa ta štiri območja referendumsko izpolnjujejo kriterije, ki jih predlaga v točki 2, sklepa številka 2 tudi matično delovno telo. Hvala lepa.</p>
            </sp>
            <sp xml:id="SDZ1-Redna-31-1995-05-16.sp105">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pucko. Besedo ima gospod Sušek.</p>
            </sp>
            <sp xml:id="SDZ1-Redna-31-1995-05-16.sp106">
               <speaker>MAKS SUŠEK:</speaker>
               <p>Hvala za besedo. Cenjene kolegice in kolegi! Morda sem bil v mojem prvem nastopu v gotovih smereh nejasen, kar sem videl iz razprave. Predvsem bi hotel pojasniti pojem kompleksnosti. Mi ne mislimo in tudi jaz osebno si ne predstavljam s to kompleksnostjo, da bomo mi pristopili k hkratnemu reševanju kompletno vseh problemov, vseh pobud hkrati, recimo, sproženih pri Ustavnem sodišču kot takem, pa novih itn. Ampak ta kompleksen pristop v tem primeru, pri obravnavi sedaj tega vloženega zakona, si zamišljam predvsem v kompleksu teh pobud izjemnih občin. Večkrat je bilo že danes, recimo, poudarjeno, da tu ne gre samo za Jezersko, ampak še nekaj. Torej smatramo pač, da bi morali v tem kontekstu kompleksno, recimo, nastopiti zaradi tega, da ne bi bili krivični do teh drugih sredin, ki imajo iste pogoje, najmanj take pogoje tudi kot Jezersko, po drugi strani pa, da dejansko definiramo, da zadeva ne gre spet v nedogled in da pridemo v isto situacijo, kot smo že enkrat bili. Torej sploh ne gre za to, recimo, da ne bi bili za to, da ima občino Jezersko, pa Ribnica na Pohorju, pa ne vem kaj in kdo še, ampak gre za to, da imamo zakonito osnovo kot tako. Torej mi imamo danes pred sabo, kot vidim, pravzaprav tri scenarije za sprejemanje oziroma odločanje do pobude, ki je bila vložena nekje. En scenarij je ta direktni, enostavno, da je čisto parcialni pristop kot tak, ki se že nagiba v komisiji in pa tudi v razpravi, kot se je videlo, bolj v to, da dejansko pridemo do nekih osnovnih kriterijev in tu se zdaj odpirata pač dva scenarija. En scenarij, ali gremo, recimo, s to obravnavo naprej, to pomeni, opravimo prvo obravnavo, se zaustavi ta prva potem ob prvi obravnavi, sprejmemo medtem ta naša osnovna merila kot taka, ta zakon tudi o ponovni proceduri in potem nadaljujemo z drugo obravnavo tega zakona.</p>
               <p>Drugi primer je pa ta, ki smo ga pač predlagali, da pride do odložitve do tistega roka, dokler ne sprejmemo dejansko zakona o proceduri in spremembe glede izjemnosti v 13. in 13.a členu. Moje osebno mnenje je to, da je ta predlog racionalnejši na nek način. Zakaj bi mi zdaj opravljali, recimo, splošno razpravo nekje, ker tako ali tako vemo, da so potrebni neki kriteriji. Vsi smo za to, pa tudi ta zakon o proceduri, recimo, da bomo do vseh enako nastopali potem, kar nas tudi obvezuje zakon, 14. člen. Zaradi tega sem bolj za to, recimo, za dosego istega cilja. Mislim, da tu se mi v Državnem zboru bistveno ne razhajamo. Gre samo za postopek kot tak. Torej še enkrat predlagam, da je racionalnejši. Osebno mislim, da je racionalnejši ta prijem, da mi odložimo zdaj to razpravo, sprejmemo, pa res damo vso voljo, da čimprej sprejmemo ta dva akta in potem nadaljujemo dejansko s sprejemanjem zakona.</p>
            </sp>
            <sp xml:id="SDZ1-Redna-31-1995-05-16.sp107">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospodu Maksu Sušku besedo dajem, gospodu Berliču in vas hkrati prosim, da nobena razprava ne presega 5 minut, ker je bil samo gospod Ciril Pucko pisno prijavljen in nihče drug in ker ste že na začetku dejali, da je treba zelo spoštovati poslovniško proceduro, vas prosim, da to tudi vsi upoštevate. Izvolite gospod Berlič.</p>
            </sp>
            <sp xml:id="SDZ1-Redna-31-1995-05-16.sp108">
               <speaker>GABRIJEL BERLIČ:</speaker>
               <p>Hvala za besedo. Dvakrat, trikrat je bila danes omenjena Hajdina, in bi se rad oglasil, ker pač sem poslanec iz tistega konca. Omenjala sta jo dr. Zagožen in pa gospodična Jana Primožič z neko trditvijo, ki mi je posebej šla v ušesa in to, da so dobro seznanjeni z razmerami v Hajdini. Zato bi rad opozoril na nekaj zadev in za ilustracijo povedal, recimo, kakšni so bili rezultati referenduma na tem hajdinskemu območju, da bomo malo seznanjeni, o čem govorimo. Ne bom govoril toliko o procentih ampak, recimo, o vaseh, o naseljih. Tam je 7 naselij oziroma vasi. Od tega so proti, recimo, glasovala 4 naselja, 3 so bila za. Obstaja skupina, ki se ji reče ljudska iniciativa občanov v naselju Spodnja Hajdina, ki je zbrala približno 300 podpisov za to, da ne želijo biti v občini Hajdina ampak da želijo biti v občini Ptuj. In seveda opozarjam na problem parcialnih pristopov, ki se zdaj s tem zakonom tukaj kažejo. Za, jaz imamo dosti teh podatkov, če bo potrebno bom prihajal z njimi ven, v bistvu bi pa samo rad na hitrico prečital časopisni članek iz tistega časa, da boste videli, kaj vse se v bistvu lahko skriva za nekim referendumom, ki smo mu tudi sicer rekli posvetovalni referendum. Poskušal bom sicer tudi članek malo skrajšati, da bom zadostil tistim petim minutam, ampak gre približno tako: "Kot je znano je vodstvo Krajevne skupnosti Hajdina sokrajane in sokrajanke nagovorile, naj se ne udeležijo lokalnih volitev v Ptujski mestni svet. Nekaj krajanov je hotelo voliti, a so jih ostali pri tem ovirali, saj je bilo takrat volišč za polovico manj kot običajno. Gasilci in krajevna skupnost namreč niso hoteli dati na razpolago prostorov za delo volilnih odborov. Zato so bili nekateri volivci in volivke oddaljeni od volišč tudi po 5 kilometrov. Člani volilnega odbora 3. volišča, ki je bilo v osnovni šoli na Hajdini in je obsegalo območje Gereč in Slovenske vasi ter Hajdoš, Zgornje in Spodnje Hajdine, zdaj opozarjajo na težave, ki so nastale pri njihovem delu. Na osnovi nedeljskih izkušenj menijo, da krajevna skupnost ni pravilno ravnala, ko občinski volilni komisiji ni dovolila organizirati volišč na običajnih mestih, še posebno v Domu krajanov in gasilskih domovih, ki so last vseh občanov. Trdijo, da so s tem nekaterim občanom povzročili ovire in preglavice, ki niso potrebne. Menijo tudi, da je volilna udeležba na tem volišču pomenila, da Hajdinčani volitev niso v celoti bojkotirali, in tako naprej. Hočem opozoriti na to, da v teh naših pogovorih ne bi neke referendume jemali kot absolutne, ampak relativne in zato so mu tudi rekli posvetovalni in seveda, je zelo vprašljiva neka taka iniciativa, jaz pa bi bil takoj za to, če bi referendum na hajdinskem območju ponovili, če bi se rezultati upoštevali za vsako naselje posebej, in če se ljudje potem tako odločijo, se vsekakor s tem strinjam. Težko pa bi pristal na to, da bi kar nekdo prišel z nekim zakonom in v imenu neke skupine tam potem to zahteval. Torej, mislim, da je ta problem teh parcialnih pristopov, ki ga vidim tudi v tem zakonu, za mene vprašljiv in bom glasoval proti njemu, čeprav bi v primeru, da bi pa bil tam izveden referendum in da bi se ljudje tako odločili, glasoval za. To pa povem naprej.</p>
            </sp>
            <sp xml:id="SDZ1-Redna-31-1995-05-16.sp109">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Nacetu Polajnarju.</p>
            </sp>
            <sp xml:id="SDZ1-Redna-31-1995-05-16.sp110">
               <speaker>IGNAC POLAJNAR:</speaker>
               <p>Hvala lepa. Težav v zvezi s tem zakonom ali pa z občino Jezersko verjetno ne bi bilo, ko bi mi pred volitvami to občino, ki je v drugem branju že bila na nek način postavljena, potem sprejeli tudi v tretjem branju. Na žalost se to ni zgodilo in zaradi tega smo sedaj nekoliko v škripcih. Pri občini Jezersko se nič ne sklicujem na referendum, sklicujem se pa na njihovo resnost prizadevanj, da hočejo imeti občino. To je zame več, kot pa sam referendum. Namreč, ta njihova resnost prizadevanj je tako velika, da bi tistim, ki morda niso prepričani, da Jezerjani mislijo resno, priporočil, naj jih še kdaj poslušajo in naj natančno ugotovijo, kaj ti ljudje tam gor mislijo. Povedal bi pa še tole. Upam si seveda takoj glasovati za to občino Jezersko tudi zato, ker gre za dialoško nastajanje dveh novih občin. Se pravi, občine Preddvor in občine Jezersko. Zakaj govorim o dialoškem nastajanju novih občin? Zaradi tega, ker je tudi občinski svet v Preddvoru jasno skupaj z županom povedal, da se povsem strinja z novo občino Jezersko, in da jih bo podpiral v vsakem njihovem koraku.</p>
               <p>Povedal bom tukaj tudi stvar, za katero bi morda kdo rekel, saj to pa govori proti občini Jezersko. Zagotovo občina Jezersko izpolnjuje večino pogojev. Res je, da nima osnovne šole, da ima samo štiri razredno šolo. Res je tudi, da je vezana, ker se tiče popolne osnovne šole na občino ali na sedanjo občino Preddvor, ampak prav zaradi tega, ker je vezana na Preddvor, sem prepričan, da bi se občina Jezersko kot občina bistveno lažje dogovarjala s Preddvorom tudi, ko gre za vprašanje osnovnega šolanja otrok z Jezerskega, ker sedaj morda tudi nastaja kakšen problem in prav je, da so ti odnosi jasni in čisti, in jasni in čisti bodo tedaj, ko bomo imeli na eni strani občino Preddvor in na drugi strani občino Jezersko. Tukaj so stvari popolnoma jasne in zaradi tega mislim, da je prav, da Državni zbor tehtno, ali pa bom rekel, resno razmisli o tej želji Jezerjanov. To je zares njihova želja. Oni natančno vedo, kaj hočejo. Oni se tudi natančno zavedajo, kaj pomeni imeti svojo občino, da ni to zgolj nekaj lepega, da so to nove obveznosti ali nove dolžnosti njih samih, ampak oni so jasno povedali, da vse te dolžnosti in obveznosti sprejemajo. To so navsezadnje potrdili tudi s tem elaboratom, ki so ga izdelali.</p>
               <p>Rekel bi tudi tole. Sedaj je zakon v normalnem postopku. Morda je to prav. Za občino Jezersko to sicer ni najboljše, ampak če je tako, upam, da bo v tem Državnem zboru tekom zorenja tega zakona prevladalo spoznanje, da je prav, da občino Jezersko in pa tudi občino Solčavo obravnavamo na nekoliko drugačen način, ker gre res za dve obmejni območji, ki imata bistveno drugačen značaj v vseh pogledih, kot pa, recimo, njihove sedanje matične občine. Zavedam se tudi, da vseh stvari ne bomo mogli rešiti hkrati, rešimo pa res lahko tiste, ki so po mojem prepričanju tudi po naši neprevidnosti ali premajhnem posluhu padle skozi tedaj, ko smo se odločali za prvo določanje novih območij občin ne glede na kriterije in zato bom glasoval za ta zakon in vsi pomisleki strokovne narave, ali kakršnekoli druge narave lahko v tem zboru tudi stojijo, zame seveda pa stoji v tem primeru želja in resno prizadevanje občine Jezersko in pa občine Solčava, da končno zaživita kot občini. Hvala.</p>
            </sp>
            <sp xml:id="SDZ1-Redna-31-1995-05-16.sp111">
               <speaker>PODPREDSEDNIK VLADIMIR TOPLER:</speaker>
               <p>Hvala. Besedo dajem gospe Jani Primožič.</p>
            </sp>
            <sp xml:id="SDZ1-Redna-31-1995-05-16.sp112">
               <speaker>JANA PRIMOŽIČ:</speaker>
               <p>Hvala za besedo. Gospodu Berliču se zahvaljujem za kakršnekoli oziroma te podatke v občini Hajdina. To, kar je bilo povedano prej, je bilo samo našteto, katere so pobude, se pa strinjam, da nikakor ne smemo govoriti o tej in oni občini, ampak o občinah na podlagi kriterijev. Kot sem že prej omenila, na podlagi volje ljudi in na podlagi zakona, zato bi rada samo podala eno primerjavo kompleksnega in parcialnega pristopa, ki se pojavlja tudi v predlogu poslanske skupine Združene liste in pa LDS.</p>
               <p>Ta predlog zame pomeni, da se ta predlog zakona zavrne oziroma odloži do sprejema zakona o posebnem postopku. Naš predlog je drugačen, tak, da se ta postopek pelje naprej, da pa se vmes med prvo in drugo obravnavo spremeni 13. in 13.a člen zakona o lokalni samoupravi in mogoče še kakšen drug zakon na to temo. Kompleksen in parcialen pristop, kompleksen pristop, kot si ga, recimo, predstavljam jaz, je tak, da se po odločbi Ustavnega sodišča, se pravi po nalogu le-tega nekatere občine čez 3, 4 leta ustanovijo, nekatere pa ukinejo, vendar tak revolucionarni pristop nikakor ne zagovarjam, kajti vprašujem se, kdo si bo upal čez 3 leta neko občino, ki, recimo, ne izpolnjuje vseh pogojev iz sedanjega 13. in 13.a člena, ukiniti. To mislim, da je še večja napaka, kot pa so bile, recimo, napake do sedaj, zato se zavzemam za ta parcialni pristop, to je odpravljanje najhujših napak in to na vsak način v občinah Jezersko in pa še kakšna druga po teh posebnih kriterijih je. Hvala.</p>
            </sp>
            <sp xml:id="SDZ1-Redna-31-1995-05-16.sp113">
               <speaker>PODPREDSEDNIK VLADIMIR TOPLER:</speaker>
               <p>Hvala. Ali želi še kdo besedo? Gospod Lipoglavšek.</p>
            </sp>
            <sp xml:id="SDZ1-Redna-31-1995-05-16.sp114">
               <speaker>FRANC LIPOGLAVŠEK:</speaker>
               <p>Hvala za besedo. Kolegice in kolegi, opozoril bi še na eno razsežnost, ker vidim, da gre dejansko razprava v širino in da bo zakon zajel vendarle več občin, kot pa je bilo prvotno načrtovano. Opozoril bi na zadevo, na katero so me opozorili v občini Laško in v občini Radeče. Namreč v tisti nočni seji smo delali tudi administrativne napake. Takrat sem vas poskušal animirati za to, da bi katastrsko občino, ki se razteza na sedmih kilometrih in v kateri je vsaj dva kilometra, kjer ni nobene hiše, sta pa na enem koncu in na drugem koncu dejansko naselji, ampak ker je to katastrska občina in se je preimenovala v naselje, je prišlo do tega, da je zaradi administrativne napake poimenovanje prišlo samo v eno občino, čeprav so bila vsa opravila prej, tako referendum, tako volitve, tako zbori so bili dejansko načrtovani tako, da se to naselje oziroma katastrska občina razdeli oziroma je že bila razdeljena med dve krajevni skupnosti, ki pa sta se po spletu amandmajev ali okoliščin znašli v dveh občinah. In takrat bi morali dejansko storiti to, da bi en del tega naselja pripisali k eni občini in drugi del k drugi občini. Tega nismo storili in sedaj je ena občina brez dela tega naselja, ki pa predstavlja v bistvu vitalno področje mesta, je na nek način kvart mesta Radeče, tako da bi vendarle morali pri Radečah dopisati Obrežje pri Zidanem mostu, gre za Obrežje pri Zidanem mostu, čeprav je dejansko pri Radečah, in stara občina Laško je na svoji skupščini že v postopku sprejela odlok o preimenovanju. Ta del, ki gre k občini Radeče, se imenuje Obrežje, del ki pa je ostal v občini Laško je pa Obrežje pri Zidanem mostu. In dejansko je bila narejena administrativna napaka. Zdaj ne bom govoril o tem kdo je kriv za to administrativno napako, verjetno vsak po malem. Res je bilo, da smo z amandmaji zadeve reševali, res je bilo, da smo do jutranjih ur zadeve na nek način usklajevali, res je bilo, da je bilo veliko političnih pritiskov in da ni bilo mogoče kar prestavljati meje levo - desno. Vendar menim, da bi kazalo v sedanji fazi to stvar popraviti, in sicer tako, da bi za 2. točko sklepov dodali 3. točko, mislim na sklepe matičnega delovnega telesa, ki bi glasila: "V primerih, ko so bile storjene očitne administrativne napake, se le-te odpravijo z ustrezno dopolnitvijo zakona v drugi in tretji obravnavi". In tak predlog dodatnega sklepa tudi vlagam kot amandma na sklepe matičnega delovnega telesa. Hvala lepa.</p>
            </sp>
            <sp xml:id="SDZ1-Redna-31-1995-05-16.sp115">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, da ga vložite pismeno. Gospod Šiftar ima besedo.</p>
            </sp>
            <sp xml:id="SDZ1-Redna-31-1995-05-16.sp116">
               <speaker>DRAGO ŠIFTAR:</speaker>
               <p>Spoštovani! Že precej je bilo povedanega,</p>
               <p>nekateri v prid tem spremembam, nekateri tudi opozarjajo na probleme, ki bi lahko iz tega nastali. Kar precej pozorno sem kolega Berliča poslušal. Sigurno, da take stvari tudi so na terenu, na katere je on opozoril. Rad bi pa povedal. Večina, ko sem se tu menil s kolegi, ki smo pač vlagali amandmaje na ta zakon, ali smo pa samo predlagali sklepe, da naj Vlada to amandmajsko uredi za drugo branje, smo pa v glavnem vlagali za tista področja, kjer je prišlo do takšnih ali drugačnih materialnih ali pa vsaj moralnih nepravilnosti. Pa še ena stvar je. Verjetno, da je tu malo vloženih zdaj nekih predlogov takšne narave, na katere je kolega Berlič opozarjal, več je pa, recimo, takšnih stvari, kjer so stvari čiste. Ne nazadnje to, tisti predlogi, ki so vloženi s strani različnih poslancev, večina je nas iz Prekmurja oziroma s tega pomurskega konca, so stvari, s katerimi je Vlada že seznanjena. Minister se je osebno seznanil z vsemi problemi, imajo tukaj tudi papirje. Vsa ta področja, ki so zapisana v teh predlogih, tu so bili referendumi izvedeni in z veliko večino, ki je presegala celo 70% udeležbo in 70% odločitev "za", je bila izražena volja po samostojnih občinah. Zaradi tega bi zelo rad, da zdaj tu ne polemiziramo, ampak da Vlada, ki vse te podatke ima - s tem tudi, ko smo vlagali te predloge, smo izrazili še dodatno voljo ljudi - da še enkrat premisli in nam jih potem, če ne zdaj, rajši bi zdaj, če ne pa za drugo branje, dejansko prinese konkretna stališča. Recimo samo, če opozorim na en takšen primer, recimo, tukaj sem z mojimi kolegi vložil, recimo, za občino Grad. To je specifična obmejna občina, ki ima večstoletno tradicijo. Ne nazadnje tisti, ki vas arhitektura zanima, veste, da je ta največji grad na slovenskem. V tej občini, ki se imenuje Kuzma, sta praktično dva krajevni skupnosti. Ena je Krajevna skupnost Kuzma, ena je Grad in hočeš nočeš, prišlo je do tega, da imata obe središči krajevnih skupnosti vse pogoje. Imajo čisto vse pogoje, razen tega cenzusa 5000 in zato mislim, da če rešujemo problem Jezerskega, ki je sigurno specifičen, ki ga je potrebno rešiti, da ob tem ne pozabimo na vse te pereče probleme, ki so tukaj nastajali. Hvala.</p>
            </sp>
            <sp xml:id="SDZ1-Redna-31-1995-05-16.sp117">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Geza Džuban.</p>
            </sp>
            <sp xml:id="SDZ1-Redna-31-1995-05-16.sp118">
               <speaker>GEZA DŽUBAN:</speaker>
               <p>Hvala lepa predsedujoči. Spoštovani zbor, v ničemer ne mislim nasprotovati hotenju, da se ustanovi nova občina Jezersko, ali katerakoli druga občina, ki bi na neki način izpolnjevala pogoje, po katerih bi občani prišli do občine takšne kot si jo želijo. Vendar način, s katerim odpiramo sedanji zakon se mi zdi zelo nevaren, ker bomo takrat, ko bomo na eni strani imeli vloge, ki imajo eno strokovno zakonsko osnovo, poslanci prisiljeni vlagati tudi tiste, ki bodo rodili občine, katere ne bodo imele nobenih pogojev preživetja, to kar se že danes kaže. Najbližja mi je varianta, v kateri je govora, da dobimo zakon o postopku oziroma mogoče neka prilagojena varianta, ki jo je predlagala gospa Primožičeva, s katero bi precizirale pogoje, pod katerimi bi ustanavljali te nove občine. Lahko se nam zgodi, da bomo ponovno prišli na razne pobude pod ustavno presojo, ko bomo ugotovili oziroma nas bodo opozorili, da te naše občine, ki jih bomo ustanovili, nimajo ustreznih pogojev oziroma to, kar nas že opozarjajo, da nas pač čaka. Referendumski izidi, ki smo jih imeli, se bojim, da bi se močno spremenili, če bi šli ponovno na referendum na nekaterih lokacijah. Ljudje, ki so se takrat odločali, niso vedeli o čem se odločajo, in danes, ko vidijo, kaj občina je oziroma v nekaterim primerih, mi smo včeraj določali nove pristojnosti oziroma razporeditev delite pristojnosti, ljudje še dolgo časa ne bodo vedeli, kaj je njihovo in kaj ni. In novi referendumski oziroma novi referendumi bi dali nove izide, ki bi bistveno spremenili takratno hotenje, ki je bilo na prvem referendumu. Mi še zmeraj imamo prisotnost tega, da kandidati za župana, sekretarja so tisti, ki delajo vzdušje, mnenje določene lokalne bodoče skupnosti in da zaradi njih ustanavljamo občino. Mi imamo danes primere, ko zelo male občine profesionalizirajo ljudi, ki ne vedo, kaj bodo počeli in koliko denarja bo potem ostalo, ko se bodo oni sfinancirali posebej pa njihova draga oprema, avtomobili, ki ne smejo biti pod 1800 kubikov in tako dalje in so na osebno razpolago in vse mogoče dogodivščine, ki jih pač tukaj doživljamo. Že danes imamo na terenu probleme, ko občine, ki so premale, ne morejo zagotoviti deležev za investicije, ki jih vodi država oziroma tiste, ki jih sofinancira država, recimo, investicija v šolstvo; za telovadnice, ko je potrebno deleža 30 milijonov, mi denarja nimamo, država je dolžna. To so odgovori. In mi bomo ponovno na tak način prišli do teh problemov. Ljudje sami ne vedo, kaj naj bi. Mi bi morali nekaj več vedeti o tem in bi si morali nastaviti kriterije, da ne bi delali istih napak, kot smo jih že naredili. Jaz, recimo, bom tudi podpisal nek predlog sklepa, če bo tok dogodkov takšen. Vendar sem prej vseeno za nek red, za zakon o postopku ali za postopek, ki bo preciziral pogoje, sortiral. Mi na tak način ne bomo v stanju sortirati teh občin. Za Jezersko ne poznam pogojev, čeprav verjamem vsem tistim, in isto se bo zgodilo na drugi strani, ko bom predlagal neko drugo občino, ne boste vedeli, za kaj glasujete in bomo spet ustanovili občine, ki za to nimajo pogojev. Hvala.</p>
            </sp>
            <sp xml:id="SDZ1-Redna-31-1995-05-16.sp119">
               <speaker>PODPREDSEDNIK VLADIMIR TOPLER:</speaker>
               <p>Hvala. Besedo dajem gospodu Preglju.</p>
            </sp>
            <sp xml:id="SDZ1-Redna-31-1995-05-16.sp120">
               <speaker>ŽARKO PREGELJ:</speaker>
               <p>Spoštovani! Pri obravnavi tega predloga zakona prihaja do zanimive situacije. Dovolite mi, da polemiziram pobudo dveh poslanskih skupin, da se preloži odločanje o predlogu zakona, in sicer, da se preloži za nedoločen čas. Poslovnik tukaj predvideva v 30. členu, da zbor lahko odloži odločanje, kadar ne konča razprave, ali če ni pogojev za odločanje, jasno pa daje možnost, da lahko poslanska skupina, predsedujoči itd.  predlaga odložitev odločanja ne glede na razlog. Tukaj je sicer razlog podan, je pa v resnici take narave, da je v nasprotju z osnovnim stališčem matičnega odbora. Matični odbor namreč predvideva, da je zakon primeren za pripravo drugega branja. Stvar je dovolj dobra osnova in predlaga zelo določena stališča za pripravo drugega branja, tako da v kolikor sprejmemo potem ta proceduralni predlog in odložimo odločanje o tej prvi odločitvi, ki sledi vsaki obravnavi, potem pomeni, da smo zakon v resnici zavrnili za nek nedoločen čas. To je nekoliko blažja oblika zavračanja tega zakona, kajti zakon, ki naj bi urejal oblikovanje novih občin glede na mnenje sekretariata, da sedanji veljavni zakoni ne omogočajo korektno izvajanja oblikovanja novih občin iz sedanjih občin, potem je jasno, da ni nobene osnove oziroma nobenega zagotovila, da bomo lahko sploh tako spremembo obravnavali. V nekaterih primerih je to nedvomno točno, kadar gre za izredno zapletene probleme, kadar tudi referendumska volja ni čisto jasna itd. V teh primerih, ki so bili pa danes predlagani predvsem za Jezersko in tudi za Solčavo, gre pa le za zelo znano voljo tam živečih prebivalcev in dejansko gre zgolj za popravek zakona v okvirih tistega, kar je takrat sprejeta zakonodaja omogočala. Menim, da je smiselno, da zbor zavrne ta predlog za preložitev odločanja, da odloča tako, kot predlaga matični odbor, da se pa v nadaljnjih postopkih jasno ta zakon omeji zgolj na tiste občine, ki zadoščajo kriterijem, ki jih predlaga matični odbor. V kolikor pa odložimo za ta nedoločen čas, potem pomeni, da smo odložili to obravnavo skorajda za več kot pol leta. To je, prav gotovo in mislim, da zaenkrat bi taka odločitev zbora bila nekoliko neodgovorna do teh, ki na teh spornih področjih živijo. Hvala lepa.</p>
            </sp>
            <sp xml:id="SDZ1-Redna-31-1995-05-16.sp121">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova in potem gospod Potrč.</p>
            </sp>
            <sp xml:id="SDZ1-Redna-31-1995-05-16.sp122">
               <speaker>BREDA PEČAN:</speaker>
               <p>Hvala za besedo. Jaz bi pravzaprav rada replicirala kolegu Žaretu Preglju, zlasti na zadnjo njegovo trditev, da bi bilo zelo, ali pa nekoliko neodgovorno s strani Državnega zbora, če bi odložil odločanje o predlogu za prvo obravnavo. Jaz temu nasprotujem ravno iz razloga, ker sem prepričana, da je neodgovorno do občin, ki bi nastale s sprejemom takega zakona, ker bi bile to občine, ki ne bi imele trdne podlage za svoj obstoj. Še enkrat povem. Ustavno sodišče je</p>
               <p>odločilo, da je velika večina občin, ki smo jih ustanovili oktobra meseca lani z zakonom o ustanovitvi občin in določitvi njihovih območij, neustavnih. To pomeni, da bi k družbi teh občin, ki je Ustavno sodišče sicer nepopolnoma jasno poimensko definiralo, vendar je dalo razumeti v svoji odločbi in obrazložitvi odločbe, da je velika večina občin takih, tako premajhnih, kot prevelikih, da ne odgovarja zahtevam, ki jih postavlja ustava, da bi k tej družbi pridružili še nekaj dodatnih takih nezakonitih občin.</p>
               <p>Bistvena razlika med odločitvijo oktobra lani in letošnjo, sedanjo odločitvijo bi bila pa v tem, da bi se Državni zbor danes ali pa v tem sprejemanju teh sprememb zakona odločal zavestno, kljub temu, da je že seznanjen z odločbo Ustavnega sodišča, protizakonito in protiustavno. Se pravi, ustanavljal bi občine, ki niso v skladu z zakonom o lokalni samoupravi, ustanavljali bi občine kljub temu, da je dobil mnenje, tako Vlade, kot sekretariata, pa tudi posredno že pravzaprav v obrazložitvi odločbe Ustavnega sodišča tudi mnenje Ustavnega sodišča, da je referendum maja meseca lansko leto konzumiran in da ga je treba ponoviti, ko se ponovno ustanavljajo ali spreminjajo območja občin. Se pravi, ob vsem teh opozorilih, ob vedenju, da bi bila odločitev neustavna, bi se mi odločali za tak poseg. Mislim, da je nepošteno do občanov, do krajanov teh območij, da bi se Državni zbor odločal kljub temu, da bi v naprej vedel, da se odloča nezakonito in neustavno. Mislim, da tako Jezerjani, kot Solčevani, kot še marsikateri drugi, ki se najavljajo v amandmajih nekaterih poslancev, ne bi bili zadovoljni z odločitvijo, za katero bi lahko dvomili, ali bo tudi obstala taka, kot je bila sprejeta. Tu vas sprašujem, ali ni bolj smotrno, da najprej določimo, kakšen mora biti postopek za spreminjanje območja občin in da določimo, zlasti v interesu krajanov sedanje Krajevne skupnosti Jezerskega, zlasti v interesu krajanov Krajevne skupnosti Solčava, da določimo kriterije, ki določajo izjeme od 13. in 13.a člena. Lepo vas prosim, poglejte, jaz dobro vem, da Jezerjani živijo na območju, ki po mojem občutku, vendar je to samo moj občutek, to ni v zakonu napisano pravilo, in mislim da ne moremo občutkov prelivati v spremembe zakona. Bodimo resni, imejmo odgovornost do svojih sodržavljanov in sprejemajmo take odločitve, ki bodo stale, ki bodo stale tudi za naslednjih 20 ali 30 let, ker občine se vendarle ne spreminjajo vsaki dve leti. To vas prosim, da razmišljate o odgovornosti do občanov, ne pa da zdaj rečete, da je neodgovorno, če bi odložili odločanje o taki stvari kot je ustanovitev nove občine, odložili zato, da ustvarimo pogoje za to, da bo ta občina obstala, živela in trajala nekaj desetletij, ali pa morda celo za vedno, dokler bodo pač ti ljudje občino tam imeti. Hvala.</p>
            </sp>
            <sp xml:id="SDZ1-Redna-31-1995-05-16.sp123">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej replika, gospod Potrč.</p>
            </sp>
            <sp xml:id="SDZ1-Redna-31-1995-05-16.sp124">
               <speaker>MIRAN POTRČ:</speaker>
               <p>Hvala lepa. Najprej dve formalni pojasnili, ker sem eden od podpisnikov tega predloga za odložitev v imenu poslanske skupine Združene liste, kar smo skupaj s poslansko skupino LDS zložili. Torej predlog je korekten. Nikjer ne piše, da mora biti naveden razlog, nikjer ne piše, do kdaj je treba odložiti. Mi smo pač predlagali tudi neko vezavo na ureditev kriterijev in na ureditev postopka. Ni zavrnitev, ni zaradi tega, ker potem, ko bodo ti zakoni sprejeti, bomo odločanje ob prvi obravnavi opravili in moje pričakovanje je, da zakon ne bomo zavrnili ampak potrdili. Zdaj pa glede par stavkov o razlogih. Jaz po današnji razpravi vidim tri alternative. Ena je da občino, pol občino kakor dozoreva in prihajajo konkretne ideje, z zakonom o spremembah na novo oblikujemo in dopolnimo zakon. Tudi če danes stališče dopolnimo in še kakšno občino vključimo, se nam bo v naslednjem času po mojem poznavanju stvari to skoraj gotovo zgodilo. To bo pač pomenilo, da bomo teritorialno občine oblikovali vsakih nekaj mesec po eno, dve, tri ali pa pet brez da bi dali vsem enake možnosti, enake pogoje in določili kriterije in postopek.</p>
               <p>Druga pot, ki se danes nakazuje in ki bo verjetno do nje prišlo, če bo stališče sprejeto, da naj se zakon sprejme ali pa če bo naš proceduralni predlog zavrnjen, da bodo vložili nekaj dodatnih predlogov kaj vse naj se še v drugi obravnavi kot občina vključi. Verjetno bomo dobršen del zrelih stvari vključili, lahko tudi kakšno, ki ni zrela, lahko, lahko pa ne bomo vključili kakšne, ki bi bila zrela in bomo potem imeli v drugi obravnavi amandmaje in v tretji obravnavi amandmaje, ker pri takem zakonu so amandmaji možni do konca in bomo ponovno tako kot na tistih nočnih sejah brez kriterijev glasovali. Mi smo predlagali tretjo varianto, da se najbrž ta moment nič tako zelo ne mudi, da bi tri mesece, priznam, tudi pol leta, tudi pol leta je možno, je. Nočem zdaj govoriti, prepričan sem, da bo Vlada s kriteriji in postopkom prišla in da ga bomo mi po hitrem postopku v 14 dneh sprejeli in da bodo že junija imeli na Jezerskem občino. (Ne.) Lahko se zgodi, da bo tudi konec leta. Ampak moje mnenje, da najbrž to ni takšna tragedija, vis-ŕ-vis celega sistema občin, ki jih moramo v državi postaviti, da ne bi bilo pametneje vsaj zdaj, ko delamo popravni izpit, premisliti, kaj bomo naredili. Sicer me res skrbi, da bomo ponovno delali krivično do interesov ljudi, do pogojev in preko tega tudi do interesov države in da bo lahko prišlo do primerov, kjer bodo novo oblikovane občine zadovoljne s tem, da so oblikovane, kakšna tudi ne, ker bomo tudi kaj takšnega lahko odločili, to se nam je konec koncev tudi pri prvem določanju zgodilo, da smo oblikovali nekatere, ki posebej srečne, da so občine, niso. Mnoge od teh bodo postale pod vprašajem, ali bodo pri tisti dokončni reviziji, ki jo pač v roku zdaj že treh let po odločbi Ustavnega sodišča moramo opraviti, obstale neobstale. Ali je to revolucionaren pristop ali ne, jaz to ne vem, ampak Ustavno sodišče ga je takšnega določilo in mi moramo pač preveriti, to bomo morali narediti ali bomo ob tej preverki kaj spreminjali ali ne, pa to ta moment ni mogoče reči. Zato se meni osebno zdi absolutno pametno, da ravnamo v skladu z našim predlogom. To ni odnos do občine Jezersko, ampak je odnos do problema organizacije, teritorialne organizacije lokalne samouprave v Sloveniji do nujnosti, da smo vsaj v tej, v tem drugem krogu nekoliko bolj skrbni, kot smo bili v prvem, če pa se bo Državni zbor drugače odločil, bomo pač sledili napakam, ki smo jih prvič delali in celotno reformo lokalne samouprave pripeljali po mojem prej v težji kot pa v boljši položaj. Hvala.</p>
            </sp>
            <sp xml:id="SDZ1-Redna-31-1995-05-16.sp125">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko gospod Žarko Pregelj. Potem še gospod Podobnik.</p>
            </sp>
            <sp xml:id="SDZ1-Redna-31-1995-05-16.sp126">
               <speaker>ŽARKO PREGELJ:</speaker>
               <p>Spoštovani, repliciram tako gospe Pečanovi kot gospodu Potrču. Poglejte, zelo natančno sem razumel vaš instrument, ki ste ga uporabili. Ne trdim, da ni korektno uporabljen, korektno je uporabljen, tudi v resnici ste ga obrazložili in ste pojasnili, zakaj predlagate odložitev odločanja, toda v resnici, kaj ste naredili. Uporabili ste instrument, ki se ga običajno uporablja takrat, kadar ni tehničnih pogojev za odločanje, npr. kadar manjkajo mnenja ali matičnega odbora, ali sekretariata ali karkoli podobnega. Ali kadar gre, recimo, za neki hujši spor, ki ga mora še matični odbor obravnavati in  se potem jasno zaradi racionalnosti preloži odločanje na naslednjo sejo. Vi ste odložili na tisto naslednjo sejo, ko bomo imeli nov zakon, in sicer zakon, ki bo določal kriterije oziroma, ki bo na  novo urejal postopek združevanja in delitve občin ter izločanje njihovih delov v nove občine oziroma njihovo priključevanje k sosednjim občinam. To je na podlagi mnenja sekretariata. Zdaj vas pa prosim, bi rad opozoril na sledeče, kaj boste dejansko s tem dosegli? Dosegli boste, da bo za nedoločen čas zaprta procedura. Oziroma, na to temo ne bo možno vložiti več nobenega zakona. In bodo lahko še tako nevzdržne razmere v določenih lokalnih skupnostih, ne bo se dalo nič spremeniti, dokler ne bo Vlada predložila in zbor sprejel tega novega zakona, ki naj bi nadomestil zakon o referendumu za ustanovitev občin, to, kdaj pa bo to, ne vemo.</p>
               <p>Torej, po mojem mnenju najmanj za 6 mesecev, verjetno pa še za dlje, boste zaprli postopek vlaganja zakonov o spremembi območja novih občin. In to je dejanski rezultat tega instrumenta, ki ga tukaj uporabljate. Kakorkoli ste ga korektno ali nekorektno, dejansko bo tako. Izgovor, da ni možno oblikovati novih občin, ker niso znani kriteriji, ne zdrži. Zakonodaja, ki je bila sprejeta in na podlagi katere smo ustanovili 147 novih občin, še vedno velja. In če je veljala za 147 občin, lahko velja tudi za ti dve novi, ki jih predlagajo poslanci oziroma, mogoče bo kakšna več, toda ob upoštevanju kriterijev, ki jih predlaga matični odbor, menim, da ne bo število tako, da bi postalo nepregledno, in da bo res šlo za tiste spremembe, kjer so spremembe nujne, ker dejansko tam lokalne samouprave ni in je kršena ustavna pravica. Zato vas še enkrat opozarjam. Instrument, ki ste ga uporabili, je nevaren in bo v resnici zaprl za nedoločen čas postopek spreminjanja območij novih občin. Hvala lepa.</p>
            </sp>
            <sp xml:id="SDZ1-Redna-31-1995-05-16.sp127">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika najprej gospod Podobnik, potem gospod Potrč. Tudi replika. Razprava.</p>
            </sp>
            <sp xml:id="SDZ1-Redna-31-1995-05-16.sp128">
               <speaker>JANEZ PODOBNIK:</speaker>
               <p>Spoštovani! Poslanski kolega gospod Pregelj je že povedal glavno misel, ki sem jo sam želel povedati v odgovoru na nastop gospe Pečanove in gospoda Potrča. S tem predlogom oziroma s tem sklepom se zabetonira in zapre vsaka možnost, da bi pač v Sloveniji naredili kakšno potrebno spremembo. Lahko se bo pokazalo, da je morda še bolj potrebna, kot sta ta dva predloga, in se preprosto zapre pot, da se lahko oblikuje v skladu z že obstoječimi načini je nova občina. Lahko se oblikuje nova, lahko se pa tudi dve združita, dve manjši v večjo. Oba procesa pustimo odprta, ne samo oblikovanje manjših občin. Gospa Pečanova je prej nekako opozarjala, da bomo, če ne bomo tega sklepa podprli, da bomo sprejeli nekaj neustavnega proti zakonu in tako naprej. Ta ocena je lahko sporna, da je to nezakonito, bi pa opozoril, da smo včeraj popoldne evidentno sprejeli zakon o nasprotju s 94. členom zakona o lokalni samoupravi. Državni zbor mora pri izdaji zakonov in drugih predpisov, ki se v skladu z ustavo tičejo koristi občin in pokrajin, pridobiti njihovo mnenje. Mi jih nismo pridobili. Danes je na terenu veliko razočaranje med župani in napovedanih je vrsta ustavnih sporov. To je Državni zbor včeraj sprejel kljub temu, da je eden od poslancev samo povedal, kaj mora Državni zbor storiti. Torej, zavestno smo včeraj to naredili. Prav zanima me, kako ste včeraj glasovali na ta predlog. Prav zanima me.</p>
               <p>Prav tako bi še rad poudaril, da gre tukaj za zelo občutljivo vprašanje, kako Državni zbor odreagira na nek problem, za katerim stoji celotna skupnost. Dejstvo je, da Jezersko kot en mož želi in pričakuje, da bi Državni zbor sprejel odločitev in jim v skladu z zakonom dodelil občino. Kako jim bomo lahko povedali - z nekimi našimi internimi težavami in opravičili - da tega nismo naredili. V 14. členu zakona o lokalni samoupravi, mislim, da je bila to četrta sprememba zakona, smo zapisali tisto dikcijo, ki je bila očitno zelo dobro premišljena in se sedaj kaže enostavno zapreti vse. Namreč, tam piše: "Občina se ustanovi in njeno območje določi z zakonom po prej opravljenem referendumu, s katerim se ugotovi volja prebivalcev na določenem območju". Drugi odstavek - postopek za ustanovitev občin in določitev njihovih območij ureja poseben zakon. V tem stavku je skrito vse. S tem stavkom se zapira možnost, da se po obstoječem postopku lahko ustanavljajo nove občine, ali pa tudi manjše občine združujejo večje občine. Namen oziroma tisti, ki smo glasovali za tak zakon, nikakor nismo mislili, da se s tem zapira možnost za postopke. To je bil zelo prefinjen način, s katerim ste nas tokrat prinesli okrog. Hvala.</p>
            </sp>
            <sp xml:id="SDZ1-Redna-31-1995-05-16.sp129">
               <speaker>PODPREDSEDNIK VLADIMIR TOPLER:</speaker>
               <p>Hvala. Najprej dajem besedo gospodu Potrču.</p>
            </sp>
            <sp xml:id="SDZ1-Redna-31-1995-05-16.sp130">
               <speaker>MIRAN POTRČ:</speaker>
               <p>Hvala. S temi zadnjimi opozorili gospoda Podobnika, kdo je kako včeraj glasoval, ne bi polemiziral zaradi tega, ker tudi ta trenutek nimam pri sebi spiska. Jaz zase vem, da sem glasoval za, tako kot mnogi drugi z opozorilom, da se zavedam, da to ni kompleksna rešitev. Kolikor vem, včeraj z gospodom Podobnikom v tem pogledu nisva govorila zelo različno, ampak zelo podobno. Če on misli, da je boljše, da ni nobene rešitve, kot da je slaba, potem imava lahko različen pristop, kar zadeva pa reforme lokalne samouprave, sva pa res z gospodom Podobnikom pred letom dni imela zelo različen pristop. Jaz sem se ves čas zavzemal, da če ne bo celovito pripravljena, bo zašla v slepo ulico, v kateri danes je. On in še nekatere druge stranke so mislile, da je treba "na horuk" delati mnoge korake, ki so bili storjeni in zdaj smo, kjer smo.</p>
               <p>Glede teh konkretnih predlogov pa naslednje - kar mene zadeva, povem najbolj iskreno. Za to, da se odloži, obstojajo argumenti, ki sem jih povedal in za to, da se odloži, je dejstvo v tem, da ta trenutek pri meni in v naši poslanski skupini ali pa vsaj pri večini ne obstoja politična volja za odločanje o eni stvari, ker menimo, da bi bilo prav in pošteno imeti kriterije, pogoje, postopek, da bi se lahko odločili. Če to ni legitimna pravica poslanca za predlagati odločitev, potem ne vem, o čem lahko poslanec odloča, ali pa ne sme odločati. Pri tem, ali bo to začasno pomenilo zaustavitev vsega ali ne, je pa drugo vprašanje. Tukaj gre za dva različna postopka. Enkrat gre za postopek sprememb preko predloga poslancev, drugič gre pa za postopek, ki bi ga v skladu s spremenjenim zakonom o lokalni samoupravi - to je menda 13. in 13.a člen, izvedli občani preko opravljenega referenduma in v takem primeru bi mi morali po opravljenem referendumu, ki bi pomenil združitev, odcepitev, kakorkoli že, se odločiti, ali sprejmemo takšno odločitev, ali je ne sprejmemo v skladu z zakonom in na ta drugi del mi s to odložitvijo nismo mislili, na prvi del pa smo absolutno mislili - da bi to za Jezersko, za Solčavo, o kateri govorite in o mnogih drugih. Po moji evidenci je 16 zdaj evidentiranih takšnih predlogov, lahko jih bo pa v 14 dneh še nekaj, da bi o teh stvareh pa res na podlagi kriterijev odločali. Hvala.</p>
            </sp>
            <sp xml:id="SDZ1-Redna-31-1995-05-16.sp131">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Mozetič, potem gospa Pečanova.</p>
            </sp>
            <sp xml:id="SDZ1-Redna-31-1995-05-16.sp132">
               <speaker>MIROSLAV MOZETIČ:</speaker>
               <p>Hvala lepa za besedo. Drage kolegice, dragi kolegi! Čeprav je res, da je govorjenje okoli občin zelo problematično, ampak ne glede na to, bom jaz pač svoje stališče povedal. Mislim, da je glede na odločbo Ustavnega sodišča praktično stališče, da je tak, jaz mu bom rekel licitacijski pristop, kakor je zdaj gledan, da je bil v tem primeru začet, da je napačen, da je neustrezen in celo napačen, po moje in celo osebno mislim, da sploh ni možno, čeprav poslanec, dobro, ustava piše, da poslanec lahko vloži kakršenkoli zakon, vendar osebno mislim, da v tem primeru poslanec sploh ne bi mogel vložiti takega zakona, ker to je dejansko licitacija in tudi vidimo, zdaj smo prejeli že deset, petnajst in bo najbrž še petnajst raznih predlogov, vsak želi nekje nekaj narediti. Zato v tem smislu, da bi bilo boljše, da k zadevi le kompleksnejše, pristopi, predvsem glede na odločbo Ustavnega sodišča, mislim, da je tak pristop pravilnejši, čeprav mislim, da je nemogoče, da bi v celoti, recimo, zajeli z enim zamahom vse zadeve, kar pomeni, da bi morali pripraviti neka izhodišča, dovolj jasna, potem pa gotovo določene občine, zlasti te občine, ki se omenjajo, kjer so ljudje najbolj že izrazili svojo voljo, bi lahko šli tudi hitreje naprej, kot pa z ostalimi zadevami. Vendar, dobro, to je moje stališče, bi pa želel glede na sklep, ki je bil vložen, da se ta zadeva odloži.</p>
               <p>Ne mislim o tem sklepu polemizirati, ampak glede na ta sklep se mi postavljata dve vprašanji in bi želel dejansko, čeprav so bila delno v pisnih stališčih, že obrazložena, ampak bi želel jasne odgovore, ker mislim, da je od tega tudi odvisno to, da se potem izognemo tudi določenim očitkom, kdo je za, kdo je proti. In me zanima, zelo jasno in zelo resno sprašujem, ali je nujno, glede na spremembo zakona o lokalni samoupravi, da imamo, preden sploh začnemo te postopke, sprejeti tisti zakon, ki ga predvideva, da je pač, kako bo prišlo do novih občin, ureja poseben postopek? Ali je to nujno? Ali se brez tega ne da iti v spremembo oziroma v akcijo oziroma v te postopke za ustanovitev novih občin? Če je to tako, potem dodatno vprašanje, zakaj Vlada s tem zakonom, ki bi te postopke urejal, še ni prišla? S tega vidika je sporen ta sklep za mene, ker dejansko odlaga zadevo lahko v neskončnost. Torej ponavljam vprašanje, ali je nujno, da je ta zakon, ki ga predvideva zakon o spremembi zakona o lokalni samoupravi, da je nujno treba najprej sprejeti zakon o postopku? Če je to tako, potem je ta zakon treba čim hitreje sprejeti, ker sicer mi s tem, da tega zakona ne sprejmemo, zaviramo in onemogočamo ustavno pravico občanov, da si oblikujejo svoje občine, tako kot je določeno po ustavi in po zakonu in če je to - še enkrat pravim - tako, potem dejansko pozivam Vlado, da s tem zakonom pride tako, kot je takrat, ko smo o tej spremembi razpravljali, ker je bilo opozorjeno, kjer sem tudi sam takrat opozoril, da bo ta zakon gotovo nujen in je bilo rečeno, da ga imajo že napisanega in da bo prišel v parlament, vendar do zdaj ga v parlament še nismo dobili. Tako da sam način, kakor je pa zdaj iz tega postopka, ki je nastal, neka vrsta licitacije, kdo bo kaj lepega prinesel v svoj kraj, se mi zdi pa nekoliko neresen in tudi z vidika organiziranosti območne lokalne samouprave mislim, da lahko prinese samo več škode, kot koristi. Želim pa, v resnici želim in hočem, da se odgovori na tisto vprašanje, ki sem ga postavil.</p>
            </sp>
            <sp xml:id="SDZ1-Redna-31-1995-05-16.sp133">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova.</p>
            </sp>
            <sp xml:id="SDZ1-Redna-31-1995-05-16.sp134">
               <speaker>BREDA PEČAN:</speaker>
               <p>Hvala lepa. Ponovno bi rada odgovorila, da najmanj kar je, lahko eksplicitno dokažem, da gre za nezakonito odločitev tega Državnega zbora, v kolikor se bo odločil za ustanovitev občine, katerekoli občine na kateremkoli območju v Sloveniji, ki ne bo odgovarjala pogojem iz 13. in 13.a člena zakona o lokalni samoupravi. Zaradi tega poudarjam, da je treba najprej za tista območja, ki sicer ne izpolnjujejo pogojev iz teh dveh členov zakona o lokalni samoupravi, določiti kriterije, na osnovi katerih bomo lahko rekli: to območje pa je tako, da izpolnjuje pogoje za izjemen položaj in je zaradi tega možno, da na tem območju ustanovimo občino. To je prvo.</p>
               <p>Drugo glede vprašanja, ki ga je gospod Mozetič postavil, je logično, da bo odgovoril predstavnik sekretariata, ker je bistveno bolj podkovan, vendar menim, če sta ta dva pogoja izpolnjena, ga ni tistega v tej državi, ki bi lahko oporekal</p>
               <p>Državnemu zboru, če bo ustanovil občino, ki bo imela samo 5 tisoč ali kolikor koli samo prebivalcev in ki ne bo izpolnjevala vseh pogojev iz 13. člena. To je bistvo stvari in zaradi tega menim, da bi moral Državni zbor vsaj enkrat reči, da zdaj pa kljub temu, da je želja krajanov velika, jaz se popolnoma strinjam in jih razumem, da hočejo imeti svojo občino, vendar bodimo toliko fair do njih, da jim omogočimo, da bodo imeli občino, ki bo občina tudi ostala. Ali bomo znova polnili pisalne mize ustavnim sodnikom, da bodo imeli znova razloge za to, da bodo izglasovali odločbo, ki bo tisto, kar smo mi ravnokar odločili, odpravila.</p>
               <p>V zvezi z včerajšnjim sprejemanjem zakona bi samo to povedala, kolikor imam v spominu, moram pa reči, da pri takem tempu, ki ga imamo, mislim, da nisem glasovala za ta zakon, moram pa povedati predvsem zaradi tega, ker je ta zakon takšen, kakršen pač je. Komentirala ga ne bi kaj preveč zaradi tega, ker je pač izhod v sili zaradi tega, ker je pač Ustavno sodišče tako odločilo. Hvala.</p>
            </sp>
            <sp xml:id="SDZ1-Redna-31-1995-05-16.sp135">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Redna-31-1995-05-16.sp136">
               <speaker>DR. FRANC ZAGOŽEN:</speaker>
               <p>Spoštovani zbor! Vem, da bo večino problemov teh novih občin spreminjanja meja treba reševati kasneje, pred prihodnjimi lokalnimi volitvami. Ko bo marsikakšen problem tudi dozorel, se bodo lahko ljudje tudi na podlagi novega zakona, ki še ni pripravljen, ponovno odločali o tem na novih referendumih in bo Državni zbor potem sprejel neko celovito rešitev, ki bo, upam, bolj skladna z ustavo kot je sedanja. Vendar vsaj v dveh primerih, v primeru Jezerskega in Solčavskega zares ne gre za nobeno licitacijo. Če Državni zbor tak predlog spremeni v licitacijo, je to problem Državnega zbora, ne pa neka objektivna ovira, ki bi onemogočala sprejem zakona o občini Solčava in Jezersko. Mislim, da gre pri tem predlogu, da se vse skupaj odloži in pri utemeljitvah češ, odločba Ustavnega sodišča, potreben nam je prej nek nov zakon, dopolnitve zakona o lokalni samoupravi, da gre za sprenevedanje. Kdor je skrbno prebral odločbo Ustavnega sodišča, potem je pravzaprav jasno, da iz nje skoraj da eksplicitno seveda ne, inplicitno pa. Ne vem, kako boste vi eksplicitno dokazali, da je bilo početje Državnega zbora nezakonito, če ta zakon sprejme. Mislim, da inplicitno izhaja iz odločbe Ustavnega sodišča, da je Državni zbor kršil ustavo, ker je sprejel ravno tak zakon o ustanovitvi občin in določitvi njihovih območij, ki je takim krajem in občanom, kot sta primer Jezerskega in Solčavskega, vzel pravico do lokalne samouprave. Sploh pa ne vem, kako bi Državni zbor sprejel nek zakon, ki je nezakonit. Lahko je, recimo, v nasprotju z ustavo, ampak to ne pomeni, da je nezakonit, če pa je zakon. Dokler ni razveljavljanja, je tudi veljaven, če je izglasovan. Tako, da mislim, da gre za sprenevedanje in načrtno odlaganje. Zato bi pa rad vprašal predstavnika Vlade, če lahko odgovori, kaj naj Državni zbor stori ali kaj bo storila Vlada ali kdorkoli ima možnost karkoli storiti. Mislim, da ima možnost samo Državni zbor z zakonom, da uredi nezakonito stanje na jezerskem in solčavskem, ker to ni zakonito. Res, zakon je v nasprotju z ustavo, kot je določilo Ustavno sodišče, vendar je dalo določen rok. S tem je omogočilo te volitve in pravzaprav priznalo zakonitost do naslednjih volitev in določilo tudi rok, da mora šest mesecev prej sprejeti nov zakon. V tem smislu je ta stvar zakonita, ampak za Jezersko in za Solčavo seveda takrat novembra, ko je Ustavno sodišče odločalo, ni moglo vedeti, da se bosta obe krajevni skupnosti odločili za popoln bojkot, za nepriznanje občinskih oblasti v Preddvoru in Lučah in o tem seveda takrat ni moralo sklepati. Vendar ne glede na to kot pravim, kdor je skrbno prebral to in upošteva tudi veljavne zakone o lokalni samoupravi, recimo, njegov 13.a člen zaradi geografskih, obmejnih, narodnostnih, zgodovinskih ali gospodarskih razlogov sme imeti občina izjemoma tudi manj kot 5 tisoč prebivalcev.</p>
            </sp>
            <sp xml:id="SDZ1-Redna-31-1995-05-16.sp137">
               <speaker>PODPREDSEDNIK VLADIMIR TOPLER:</speaker>
               <p>Gospod Zagožen, 5 minut je, boste končali.</p>
            </sp>
            <sp xml:id="SDZ1-Redna-31-1995-05-16.sp138">
               <speaker>DR. FRANC ZAGOŽEN:</speaker>
               <p>Takoj bom zaključil, se opravičujem. Vsi ti razlogi v obeh primerih v celoti obstajajo. In to bo zanesljivo ostalo in to je seveda tudi v skladu z ustavo. Temu Ustavno sodišče v nobenem primeru ni oporekalo. Hvala lepa.</p>
            </sp>
            <sp xml:id="SDZ1-Redna-31-1995-05-16.sp139">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj, želite vi kljub temu še vašo repliko. Umika, hvala lepa. Gospod Baškovič, imate repliko, gospod Sušek, izvolite.</p>
            </sp>
            <sp xml:id="SDZ1-Redna-31-1995-05-16.sp140">
               <speaker>MAKS SUŠEK:</speaker>
               <p>Hvala. Je replika, in hkrati z repliko en predlog pač o resni nameri tudi za sprejem pač tega odloga kot takega. Bilo je danes ravnokar izrečeno dosti besed pri sedanjem govorniku in pri nekaterih predhodnih, da enostavno v tem predlogu, ki smo ga dali, da bi odložili, enostavno ni točno definiran čas, kot takim, to se potem lahko tudi razvleče leto pa še več,  pa ne vem koliko dolgo in s tem bi praktično nekdo pač, ki ni naklonjen temu, lahko dosegel na posreden način svoj namen. V tej zvezi, da bi, kako bi rekel, ovrgel takšna razmišljanja, predlagam, da se k temu predlogu za preložitev odločanja o predlogu zakona o spremembah in dopolnitvah zakona o ustanovitvi občin in določitvi njihovih območij, ki smo ga dali, doda še novi odstavek; "Vlada mora predlog o spremembah zakona o lokalni samoupravi ter predlog zakona o postopku za ustanovitev občin in odločitvi njihovih območij vložiti v proceduro sprejemanja Državnega zbora na 33. sejo Državnega zbora." S tem  smo enostavno zadevo sprožili in mislim, da je potem ta pomislek, da je zadaj še kaj, nekaj, zaradi česar bi se to moralo odlagati, s tem odklonjen.</p>
            </sp>
            <sp xml:id="SDZ1-Redna-31-1995-05-16.sp141">
               <speaker>PODPREDSEDNIK VLADIMIR TOPLER:</speaker>
               <p>Gospod Sušek, opozoriti vas moram na to, da je to, kar je bilo predlagano od poslanske skupine proceduralni sklep, o katerem sploh ni razprave, ampak poslanske skupine podajo svoje mnenje in proceduralni sklep tudi ni možno z amandmaji spreminjati. To bi se morali prej v vaši poslanski skupini dogovoriti, preden ste dali takšen sklep.</p>
            </sp>
            <sp xml:id="SDZ1-Redna-31-1995-05-16.sp142">
               <speaker>MAKS SUŠEK:</speaker>
               <p>Hvala za to proceduralno opozorilo. Če je to tako, potem bi po tistem, če bomo izglasovali odlok, bom dal predlog kot nov sklep, kot samostojen sklep za tistim.</p>
            </sp>
            <sp xml:id="SDZ1-Redna-31-1995-05-16.sp143">
               <speaker>PODPREDSEDNIK VLADIMIR TOPLER:</speaker>
               <p>Ampak ga morajo dati zato kvalificirani predlagatelji, kot so poslanske skupine in tako naprej.  Prosim, da si preberete poslovnik. Besedo pa dajem gospodu Baškoviču, prosim. In prosim, da zdaj ne razpravljamo o tem sklepu, ampak o zakonu, ki ga je vložila gospa Irena Oman.</p>
            </sp>
            <sp xml:id="SDZ1-Redna-31-1995-05-16.sp144">
               <speaker>MILAN BAŠKOVIČ:</speaker>
               <p>Hvala lepa. Najprej bi rad, ker sem bil na nek način smiselno izzvan, da tudi jaz sodelujem v tej  razpravi. Nekaj misli direktno o tem vprašanju, ali je potreben nov zakon o postopkih, da lahko gremo v teritorialne spremembe občin ali ne in na kakšni podlagi se pojavlja ta teza. Rad bi vas spomnil na to, da smo mi letos v marcu sprejeli zadnji zakon o dopolnitvah in spremembah zakona o lokalni samoupravi, kjer smo precizirali in nekatere stvari tudi podrobneje uredili, tiste določbe zakona, to je zlasti 15. člen, ki govori, kako se opravlja sedaj, se pravi "post festum", ko smo že uredili prvo fazo občin, kar je bil smisel tega zakona, združevanje občin v nove občine, razdeljevanje na dvoje ali več novih občin, izločitev in iz tega potem ustanavljanje občin, ali pa priključitev drugi občini. To so ti štirje primeri, ki so bili na novo urejeni. Prej smo imeli v zakonu samo nekaj precej površnih določb, ki pa niso več ustrezale tem fazam, ki so bile medtem že presežene in če se spomnite, takrat je bilo rečeno v vseh primerih, da se obdrži forma referenduma. V vseh primerih imamo referendum kot pogoj za take nove procese, s tem da so na novo definirali referendumsko večino. Tukaj gre za večino volivcev, ki so glasovali. To je bilo olajšanje v primerjavi s prejšnjo ureditvijo, ki je imela večino volivcev sploh. S tem smo zelo olajšali te možne nove spremembe, vendar povsod je ta referendum ostal kot predpogoj izražanja ljudske volje, Državni zbor pa po logiki zakona, ki sicer ostaja, s svojim zakonom, s svojo odločitvijo potem te stvari upošteva tako ali drugače, upoštevajoč tudi zakonske pogoje, ki so posebej opredeljeni. Hkrati s tem zakonom je bila sprejeta določba, ki pravi takole - postopek za ustanovitev občin in določitev njihovih območij ureja poseben zakon. Na to je pripeta ta norma in vse te spremembe in je mišljena ta norma, ta novi zakon na to novo fazo ustanavljanja občin, preoblikovanja občin itd. V obrazložitvi tega - sem šel nalašč pogledat, piše, da je prejšnji zakon o referendumu za ustanovitev občin, ki smo ga uporabljali v prvi fazi, neuporaben za te nove procese in zato se je potem pojavil ta novi zakon. Seveda ugotavljam, da tega zakona sedaj še ni, je pa v programih Vlade in tudi parlamenta. Moral bi biti do junija, kot sem bil informiran v parlamentu, se pravi, čez mesec dni. To je ta prva zadeva, na katero sem hotel dati pojasnilo.</p>
               <p>Okrog našega mnenja in sklepov, ki se na naše mnenje nekje navezujejo, se tudi razpravlja globlje, bi o nekaterih pravnih dilemah vendarle povedal še nekaj besed, če dovolite. Mi smo postavili v našem mnenju dvoje načelnih dilem. Prvič, ali parcialni pristopi v taki situaciji, ki je pravno še nedokončana</p>
               <p>in tudi dejansko so ti procesi sedaj drugačni, kot so bili poprej, ali po poti parcialnih sprememb iti v realizacijo odločbe Ustavnega sodišča, ki terja temeljito, premišljeno revizijo, ali ustvariti poprej vse potrebne podlage in potem z nekim enotnim, doslednim pristopom iti v tako resno proceduro, ki bi potem te hibe na novih osnovah in ob novih spoznanjih reševala.</p>
               <p>Drugi so postavili pa vprašanje tudi teh pravnih predpostavk, za katere menimo, da jih ti novi predlogi ne upoštevajo, gredo mimo njih. V zvezi s tem, kar zadeva odločbo Ustavnega sodišča, ki se tukaj citira na različne načine, bi samo nekaj značilnosti rad predstavil, ki so po mojem pomembne za naše odločitve. Namreč Ustavno sodišče v obrazložitvah te svoje odločbe na več mestih in to popolnoma jasno obstoja arbitrarno - oni pravijo arbitrarno - obnašanje Državnega zbora, se pravi samovoljno odločanje, neodvisno od ustavnih in zakonskih pogojev. Tukaj je značilen stavek Ustavnega sodišča, na katerega mislim, da je treba biti pozoren, pa ga tudi jaz v celoti podpiram, da načelo pravne države terja, da se zakonodajalec ravna po pravilih, ki si jih je sam določil. To je na 20. strani te odločbe rečeno in nekajkrat je rečeno, da je Državni zbor v številnih primerih ravnal mimo pogojev, mimo meril, ki si jih je postavil z zakonom o lokalni samoupravi. Vlada pravi, danes smo ponovno slišali, da je ena tretjina občin, ki nima zakonskih pogojev, ki smo jih tukaj postavili. To so dejstva, ki jih tudi sodišče vidi. Zdaj, kakšni so ti pogoji? Poglejte, če gremo samo na te, v zakonu, v 13. členu, pa 13.a, samo na to bi opozoril. Mi smo imeli v prvotni verziji takrat, ko smo začeli oblikovati referendumska območja in prve procese v tej smeri, določbo, ki je imela v 13. členu zelo pavšalne in nedoločene pogoje. Bolj neke opisne, kot pa oprijemljive. Pa še zraven določbo, ki izpolnjuje večino pogojev. Se spomnite? Večino. In to se je potem seveda gladko arbitriralo v teh prvih pristopih, ki je določen raven občinskih območij kot prve faze pristopa k nastajanju občin. Mi smo potem sprejeli 29. septembra 1994, se pravi že v teku končnih priprav organizacije občin nove pogoje, tudi pod vtisom še tiste prve davne odločbe Ustavnega sodišča, da so pogoji nedoločeni, kjer smo bolj definirali pogoje, na primer osemletno osnovno šolo itn. in ni več večine, ampak smo dodali potem v 13.a členu glede pogojev še številčni, se pravi 5000 prebivalcev, s tem da se lahko od tega tudi izjemno odstopi. Vendar ni pa odstopanja od kriterijev po 13. členu, se pravi pošta oziroma tiste poštne storitve, šola, prostori itn. Še celo, po moje, smo pojasnili kriterije s tem, da je tam napisano, da se kriteriji iz 13. in 13.a člena, se pravi vsebinski kriteriji in prebivalstveni, številčni, upoštevajo kot celota. To je v zakonu izrecno napisano. Se pravi, ne moremo delati izjem pri materialnih pogojih glede števila, 5000 je pa potem rečeno, kdaj se lahko samo glede števila prebivalstva odstopi. In tudi Ustavno sodišče v tej svoji določbi nekajkrat te pogoje kot celovito kategorijo podčrtuje. Na primer na strani 18 govori Ustavno sodišče o celoti pogojev in zakonska merila parkrat podčrtava. Opozarjam samo na ta dejstva, mimo katerih ne moremo. In če tukaj samo praktično primerjam današnji primer Jezerskega, nimam nič vsebinskega proti temu, ampak če vzamemo zakonske pogoje, je očitno, da vsaj dveh</p>
               <p>ne izpolnjuje. Sami priznavajo, da osemletne šole ni, potem glede neke pošte, zdravstva in tako naprej. Se pravi, da se takoj postavi spet vprašanje, ali bomo po svoji politični volji arbitrirali tudi v tem primeru in taki občini dodali še tretjino občin, ki ne izpolnjujejo pogojev še novo in še 15 takih. Mislim, to je za mene vprašanje, ki ga moram čisto jasno tukaj postaviti, da se tega zavedamo. Tudi če je skupnost obmejna in tako naprej, če ima manj kot 5.000, ni pa še v zakonu pogojev, ki bi take izjeme dovoljevale. Poslušam poročila, razprave na odboru, berem poročilo odbora, razprave in razumem predpostavko, da bi sedaj šele ustvarili take izjemne pogoje, ki bi take izjeme potem dovoljevala tudi glede teh materialnih pogojev, vendar jih še ni. Se pravi, da gremo v proceduro sprejemanja zakona, ne da bi te predpostavke bile v zakonu že ustvarjene. Spet smo v situaciji arbitriranja mimo zakona, kar je Ustavno sodišče nekajkrat obsodilo. To je moj pogled na stvar.</p>
               <p>Če upoštevam to, kar se predlaga kot izhodišče za to, da se vendarle sprejme prva faza in da se potem v naslednjih fazah skuša nadoknaditi, opravičiti pravzaprav ta prvi pristop, se postavlja tudi čisto načelno vprašanje z vidika pravne države in sploh spoštovanja svojih pravil, ki jih sami postavljamo. Ali je prav, da že nekako gremo v zakonsko proceduro v prvi fazi, prva obravnava naj bi že sprejela zakon, ko pa je vendarle razumevajoč do sedanje postopke in tudi te, ki se predvidevajo po novem zakonu, razumeti, da bo treba najprej predpostavke imeti. Se pravi oceno meril, analizo meril in pogojev, neko strokovno, ne vem kakšno ekspertizo, ki bo to nedvoumno prikazala, da je potrebno pri vseh teh predpostavkah, novih in starih, imeti referendum. Se pravi, da je potrebno, da poprej Državni zbor razpiše referendum, da rok, ker se ne more samovoljno to izvajati. To vse manjka, to se vse preskoči. Potem bo potrebno v Državnem zboru tudi določiti rok za volitve in tako naprej. Državni zbor ima tu še veliko odgovornosti pred in potem. Prej smo imeli to, da je Državni zbor določal referendumska območja. Zdaj tega v takih primerih verjetno nov zakon ne bo terjal, ker so ozemeljski teritorialni deli po krajevnih skupnostih največkrat znani, če se en del skuša izločiti in ne bomo potem samo za tisto občino določali območje, ali ga pa bomo, ne vem, tega zakona še ni.</p>
               <p>Po dosedanjem zakonu bi moralo to biti - območje najprej, referendum z vprašanjem, ki ga celo določi itd. Tukaj se potem vse to postavi na glavo in se ves ta predhodni postopek preskoči in gre v zaključno fazo, namesto obratno. To so stvari, ki jih objektivno moram predstaviti, čeprav vem, da to ni sedaj popularno, ampak jaz sem svojo dolžnost opravil. Hvala.</p>
            </sp>
            <sp xml:id="SDZ1-Redna-31-1995-05-16.sp145">
               <speaker>PODPREDSEDNIK VLADIMIR TOPLER:</speaker>
               <p>Hvala. Najprej gospod Mozetič in potem še gospod Pregelj. Prosim, da so replike čim krajše, da bomo lahko opravili glasovanje.</p>
            </sp>
            <sp xml:id="SDZ1-Redna-31-1995-05-16.sp146">
               <speaker>MIROSLAV MOZETIČ:</speaker>
               <p>Ne bo replika. V bistvu bo vprašanje, da bo zadeva še bolj jasna. Škoda je, da je bilo toliko hrupa v dvorani, ker bi bilo dobro, če bi zelo natančno poslušali. Jaz sem precej natančno poslušal, vendar, da bo še bolj jasno, postavljam še bolj konkretno vprašanje, ali obstoja, če govorim proceduralno, procesna predpostavka, da je sploh možno odločati o takem zakonu? Ali je res - ponovno ponavljam, bi želel res čisto kratek odgovor da ali ne. Ali je ta zakon, ki je omenjen v tistem13. členu, predpogoj, da se sploh lahko začne ta postopek in če je to tako, potem pa dejansko sprašujem Vlado, zakaj ni s tem zakonom, ker je takrat rekla, se dobro spomnim, rekla, da ga praktično že ima, zakaj ni prišla, ker s tem onemogoča vsaj teoretično, če že ne praktično, ampak tudi praktično ljudem uresničevanje ustavne pravice. Ponavljam - vprašanje je predvsem to, ali je taka predpostavka ta zakon, da sploh ne moremo o tem odločati?</p>
            </sp>
            <sp xml:id="SDZ1-Redna-31-1995-05-16.sp147">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Pregelj. Sprašujem, če želi še kdo besedo? Razpravo zaključujem in prehajamo na odločanje o proceduralnem predlogu. Najprej je potrebno o enem proceduralnem predlogu glasovati, potem šele lahko preidemo na drug proceduralni predlog. Mislim, da je to dovolj jasno, skladno s poslovnikom.</p>
            </sp>
            <sp xml:id="SDZ1-Redna-31-1995-05-16.sp148">
               <speaker>MAKS SUŠEK:</speaker>
               <p>Naša poslanska skupina bi se morala še posvetovati pred glasovanjem in predlagamo pol ure odmora.</p>
            </sp>
            <sp xml:id="SDZ1-Redna-31-1995-05-16.sp149">
               <speaker>PODPREDSEDNIK VLADIMIR TOPLER:</speaker>
               <p>V imenu poslanske skupine Liberalne demokracije odrejam odmor. S tem prekinjam to točko. Sejo nadaljujemo jutri ob 10.00 uri. Za 3. točko dnevnega reda mi dovolite še obvestilo - ker je prišlo danes priporočilo kolegija predsednika Državnega zbora, bo jutri, dne 17. maja 1995 zasedal Odbor za mednarodne odnose le z dvema neodložljivima točkama. Ostalega zasedanja pa ne bo. Ti dve točki sta pa neodložljivi. To je obvestilo, ki mi ga je posredoval podpredsednik gospod Pahor. Sejo nadaljujemo jutri ob 10.00 uri. Gospod Anderlič pa sporoča, kljub priporočilom kolegija, da je danes Komisija za volitve, imenovanja in administrativne zadeve ob 17.00 uri tudi zaradi neodložljivih zadev. Na svidenje!</p>
            </sp>
            <stage type="time">(SEJA JE BILA PREKINJENA 16. MAJA 1995 OB 16.53 URI IN</stage>
         </div>
      </body>
   </text>
</TEI>
