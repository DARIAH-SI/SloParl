<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-36-1995-11-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">00E93AFF49FBEC31C1257832004838F8</idno>
               <idno type="URI">00E93AFF49FBEC31C1257832004838F8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-36-1995-11-24.DZ" n="36">
               <name>Redna</name>
               <date when="1995-11-24"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-36-1995-11-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 24. NOVEMBRA 1995 OB 10.09 URI.)</stage>
            <sp xml:id="SDZ1-Redna-36-1995-11-24.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam nadaljevanje 36. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: Vitodrag Pukl, Jurij Malovrh, Franc Černelič, mag. Dragan Černetič, mag. Marjan Šetinc, dr. Franc Zagožen, Janez Vindiš, Vika Potočnik za popoldanski del seje, Marjan Podobnik, Jože Lenič od 12.30 ure naprej, mag. Janez Kocijančič, Vladimir Topler, Janez Podobnik, Branko Janc, Lojze Peterle, dr. Peter Tancig in dr. Mateja Kožuh-Novak.</p>
               <p>Prosim vas, da ugotovimo prisotnost v dvorani! Da o miru, ki bi moral zavladati sploh ne govorim. Ugotavljam prisotnost v dvorani! Prosim, da tiho pritisnete na sivo tipko. Ugotavljamo prisotnost! Ugotavljam, da je v dvorani 60 poslank in poslancev. Državni zbor je sklepčen in lahko odloča.</p>
               <p>Na to sejo so bili posebej lepo povabljeni predstavniki Vlade Republike Slovenije, ki jih tudi pozdravljam. Hkrati pa vas obveščam, da so zaradi zadržanosti Ministra za finance, gospoda Mitje Gasparija, navzoči pri obravnavi vprašanj in pobud državni sekretarji ministrstva, tako kot pri odsotnosti ministra Jelka Kacina, kjer z Ministrstva za obrambo sodeluje pri tej točki gospod Miran Bogataj, državni sekretar, kar je tudi v skladu s 25. členom poslovnika.</p>
               <p>Današnje nadaljevanje 36. seje Državnega zbora Republike Slovenije bomo torej pričeli z 29. točko dnevnega reda - vprašanja in pobude poslank in poslancev. Zatem bomo prešli na obravnavo včeraj prekinjene 18. točke dnevnega reda - to je predlog zakona o šolski inšpekciji, da bi podal po dnevnem redu dalje, bi bilo pa že skoraj preoptimistično.</p>
               <p>Prehajamo torej na <title>29. TOČKO DNEVNEGA REDA - VPRAŠANJA IN POBUDE POSLANK IN POSLANCEV</title>.</p>
               <p>Prejeli smo pisne najave za poslanska vprašanja in pobude in naredili v skladu s poslovnikom vrstni red, ki vam ga bom prebral. Hkrati vas še vedno, ker za to vsakič obstaja potreba, opozarjam, da gre za kratko vprašanje, postavljeno, tako da je njegova vsebina jasno razvidna in da gre za vprašanje, ki se ga ustno postavlja v času treh minut, ministrov odgovor ima ne več kot deset minut in dopolnilno vprašanje ima dve minuti.</p>
               <p>Prva tri poslanska vprašanja bodo postavili: Sašo Lap, Zmago Jelinčič in Tone Peršak. Nato gospa Ljerka Bizilj, Ivan Verzolak, Nada Skuk, Maria Pozsonec, dr. Jože Pučnik, Irena Oman, Breda Pečan, Jana Primožič, Ivo Hvalica, Matjaž Peskar, Žarko Pregelj, Danica Simšič, Drago Šiftar, Janez Jančar, dr. Janez Podobnik, Miroslav Mozetič, Miroslav Geržina in Ciril Pucko.</p>
               <p>Dajem najprej besedo za poslansko vprašanje gospodu Sašu Lapu. Izvolite. Lista je objavljena. Gospa Breda Pečan je namesto gospoda dr. Vladimirja Toplerja in mislim, da je tudi dr. Janez Podobnik pod 19. točko sicer opravičen. Izvolite.</p>
            </sp>
            <sp xml:id="SDZ1-Redna-36-1995-11-24.sp2">
               <speaker>SAŠO LAP:</speaker>
               <p>Hvala za besedo! Spoštovani kolegi, spoštovani predstavniki Vlade! Sicer imam več vprašanj, vendar bom postavil samo tri, ker je čas omejen.</p>
               <p>Prvo Ministrstvu za ekonomske odnose in razvoj. Poznamo kamniško podjetje Idejo. To kamniško podjetje Ideja je prešlo iz rok dotedanjega direktorja, gospoda Lavrinca, v upravo Koržetovega sklada in je dolgovalo takrat zaposlenim večje zneske, ki so izhajali predvsem iz neizplačanih osebnih dohodkov, regresov, jubilejnih nagrad in tako naprej. Sklad je poskrbel, da je šlo podjetje kmalu v stečaj. Ob prodaji reprezentančnega objekta je sindikat sestavil seznam upnikov, vendar, tako da so bile na njega uvrščene le osebe, ki so bile člani omenjenega sindikata in pa seveda bivši direktor, gospod Lavrinc. Morda je sklad prav zaradi njegovega imena omenjenim upnikom tudi hitro izplačal zaostale terjatve. Zahtevek 25 delavk kamniškega podjetja Ideja, ki pa niso bile članice sindikata in se niso znašle na tem seznamu upnikov, pa je bil ta zahtevek zavrnjen. Po dolgotrajnem ustvarjanju so jih le vtaknili v pogodbo, kjer so s pretvezo, da bo dolg v kratkem izplačan, dobili izjavo upnic, da se odrekajo zamudnim obrestim. Torej celo tako daleč je šla stvar. Torej od Ministrstva za ekonomske odnose in razvoj pričakujem, da ustrezno ukrepa, ter da ugotovi odgovornost za diskriminacijo zaposlenih glede izplačila zaostalih terjatev. Prav tako želim vedeti, kakšne korake bo pri tem podvzelo, da bodo tem 35 delavkam nekdanje Ideje izplačani njihovi izostali dohodki.</p>
               <p>Drugo vprašanje. Izredno zanimiva tema, prosim malo posluha. V tem trikotniku stranka, davkoplačevalec, advokat ali notar in v odnosu do države, se zadnje čase pri določenih zadevah pojavljajo dokaj čudne situacije, vendar vedno na škodo stranke. Zato Vlado prosim, da pojasni, kako je z nadzorom odvetniških tarif, kajti določen advokat lahko pod budnim očesom finančne policije vedno popusti v odnosu do stranke, ko le-ta toži državo. Vlada naj mi pojasni in naj mi s tem odgovori še na naslednja vprašanja. Ali je avtonomija neodvisnih odvetnikov res zagotovljena? Ali se le ti zaradi svoje eksistence raje vdajo avtoriteti države, kar je možno, in kako je v tem primeru zaščitena stranka - davkoplačevalec?</p>
               <p>In zadnje poslansko vprašanje. Vlado sprašujem glede mojih 48 poslanskih vprašanj iz avgusta, kdaj misli odgovoriti? Vsa vprašanja so bila postavljena na temo koncesije. Vložena so bila v avgustu. Naj ponovim, 27. člen Poslovnika Državnega zbora predvideva, da mora Vlada oziroma posamezni minister odgovoriti na ta vprašanja najmanj tri dni pred naslednjo sejo. Sedaj je že tretja seja od takrat, odgovorov še vedno ni. Hvala lepa.</p>
            </sp>
            <sp xml:id="SDZ1-Redna-36-1995-11-24.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim. Izvolite, gospod Tratnik, državni sekretar bo odgovoril. Hkrati bi vas ponovno prosil, da se umirite, še preden grem brati tiste člene poslovnika, ki mi omogočajo, da koga odstranim iz dvorane. Izvolite.</p>
            </sp>
            <sp xml:id="SDZ1-Redna-36-1995-11-24.sp4">
               <speaker>JOŽE TRATNIK:</speaker>
               <p>Hvala lepa. Spoštovani! Odgovoril bi na drugo vprašanje gospoda poslanca Lapa v zvezi z odvetniško tarifo in pa kontrolo dela. V zvezi z vprašanjem glede nadzora na odvetniško tarifo pojasnjujem, da je po zakonu o odvetništvu odvetniška tarifa sprejeta s strani Odvetniške zbornice Slovenije v soglasju z ministrstvom, pristojnim za pravosodje. Odvetnik je opravičen doplačila za svoje delo in do povračila stroškov v zvezi z opravljenim delom v višini, kot je določena v odvetniški tarifi. V skladu z navedenimi določbami zakona tudi sodišča in drugi organi pri odločanju o določitvi plačila in povračila stroškov odvetniškega zastopanja uporabljajo odvetniško tarifo. Odvetnik pa je opravičen tudi do višjega plačila za svoje delo, kot mu gre po odvetniški tarifi, če se o tem dogovori in s tem dobi seveda tudi privoljenje svoje stranke. Pojasnila in obvezne razlage o uporabi tarife daje Upravni odbor Odvetniške zbornice Slovenije. Avtonomija odvetnikov je zagotovljena v zakonu o odvetništvu, ki v 1. členu določa, da je odvetništvo kot del pravosodja samostojna in neodvisna služba, ki jo opravljajo odvetniki, kot samostojni poklic. Po določilih 3. člena zakona je odvetnik pri svojem delu samostojen in neodvisen. Stranke so v odnosu do odvetnika varovane tako glede višine plačila, do katerega je upravičen odvetnik v skladu s tarifo, kot tudi glede vestnosti opravljanja poklica. Odvetnik je dolžan vestno opravljati svoj poklic in je tudi odgovoren za kršitve dolžnosti pri njegovem opravljanju. Dejanja, ki pomenijo kršitev dolžnosti pri opravljanju odvetniškega poklica ter dejanja, ki pomenijo kršitev vestnega opravljanja dela in prakse v odvetniški pisarni, so določena v statutu odvetniške zbornice. Zaradi kršitve teh določil se zoper odvetnike lahko uvede disciplinski postopek in izrečejo disciplinski ukrepi, ki so opredeljeni v zakonu o odvetništvu. Hvala lepa.</p>
            </sp>
            <sp xml:id="SDZ1-Redna-36-1995-11-24.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da imamo čas še za kakega od odgovorov. Gospod minister Gantar ima besedo.</p>
            </sp>
            <sp xml:id="SDZ1-Redna-36-1995-11-24.sp6">
               <speaker>DR. PAVLE GANTAR:</speaker>
               <p>Hvala lepa, gospod podpredsednik. Spoštovane poslanke in poslanci! Če sem prav razumel poslansko vprašanje gospoda Lapa, se njegovo vprašanje nanaša na vprašanja v zvezi s koncesijami 48, številka je zelo velika. Vprašanje v zvezi s koncesijami - ta vprašanja pripravljajo posamezna resorna ministrstva, zato zadeva teče nekoliko dlje. Je pa težava tudi v tem, da seveda ta vprašanja temeljijo na napačni podmeni, da Vlada in ministrstvo za okolje in prostor kršita zakon pri podeljevanju koncesij. No, to je pa vsebinski del, na katerega bo točno odgovorjeno. Jaz imam svoj pisni odgovor že tu in boste te pisne odgovore dobili. Toliko v zvezi s tem. Hvala.</p>
            </sp>
            <sp xml:id="SDZ1-Redna-36-1995-11-24.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite, dodatno vprašanje, gospod Sašo Lap, dve minuti.</p>
            </sp>
            <sp xml:id="SDZ1-Redna-36-1995-11-24.sp8">
               <speaker>SAŠO LAP:</speaker>
               <p>Gospod Gantar, jaz bi vam zelo rad verjel, da bodo ta vprašanja oziroma, da so odgovori celo že pripravljeni. Naj še enkrat povem. Gre za 48 vprašanj na sedem ministrov Vlade, vključno z ministrskim predsednikom. In tukaj ni nobenega sprenevedanja, ni potrebno nobeno sprenevedanje, kdaj in zakaj še ni odgovorov. Res je ta problematika koncesij zahtevna materija, zelo zahtevna in jaz ne dvomim v to, da posamezna ministrstva, na katera so bila naslovljena vprašanja, presegajo vse tisto, kar želim vedeti, in to nima direktno nikakršne zveze s tem, da posegamo v ustavno odločbo, ki jo je Ustavno sodišče sprejelo, in vemo, da se nezadržno bliža 1.12. 1. decembra 1995 morajo biti stvari urejene. In lepo prosim, ne me siliti - v poslovniku sem ga citiral - člen. Točno piše, v kakšnem roku mora Vlada odgovoriti oziroma posamezni ministri, v tem primeru tudi celo ministrski predsednik, ker v nasprotnem primeru teh grehov vseh vrst se je nabralo toliko, da je možna tudi kakšna interpelacija. Naj bo to jasno!</p>
            </sp>
            <sp xml:id="SDZ1-Redna-36-1995-11-24.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima za vprašanje gospod Zmago Jelinčič. Izvolite!</p>
            </sp>
            <sp xml:id="SDZ1-Redna-36-1995-11-24.sp10">
               <speaker>ZMAGO JELINČIČ:</speaker>
               <p>Gospod podpredsednik, hvala lepa za besedo. In vsem skupaj zbranim prav lep dober dan!</p>
               <p>Jaz bom v skladu z drugim odstavkom 29. člena Poslovnika Državnega zbora porabil tisto uro, ki mi jo ta poslovnik dovoljuje, in sicer zaradi dveh zadev, za kateri sodim, da Vlada, navkljub temu, da je poslala, oziroma Ministrstvo za zunanje zadeve, navkljub temu, da je poslalo papir z glavo, v kateri piše, da mi odgovarja na vprašanje, sodim, da to ni odgovor na moje vprašanje oziroma je eden v sklopu tistih odgovorov, kot jih je ministrstvo vedno pošiljajo nekako zavajajoče, izmikajoče se, brez tistega, na kar bi pravzaprav moralo odgovoriti. Jaz sem ministrstvu poslal dve vprašanji. Prvo v zvezi s poslansko pobudo v zvezi s slovensko manjšino na Hrvaškem, kajti dejstvo je, da imamo poleg avtohtonih manjšin na Madžarskem, v Avstriji in v Italiji, tudi slovensko avtohtono manjšino na Hrvaškem. Dejstvo je, da se je Vlada ves čas izmikala temu, da bi priznala, da ima Slovenija avtohtono manjšino na Hrvaškem, meče na slovensko Vlado zelo čudno luč. Konec koncev tudi na volitvah v hrvaški sabor slovenska avtohtona manjšina ni imela svojih predstavnikov. Nedvomno dejstvo je, da je celo v hrvaški ustavi zapisanih 16 avtohtonih manjšin, pri katerih je zapisana tudi slovenska. V "zakonu o izborima zastupnika" v Sabor Republike Hrvaške, ki so ga uporabljali za letošnje volitve v sabor, so v 7. členu napisani pripadniki nacionalnih manjšin, ki imajo pravico do svojih zastopnikov v hrvaški sabor. Naj jih preberem: "To so pripadniki italijanske nacionalne manjšine, madžarske manjšine, češke manjšine, slovaške manjšine, rusinske manjšine, ukrajinske manjšine, nemške manjšine, avstrijske manjšine in srbske manjšine." Slovenske manjšine ni nikjer. Tukaj notri v 7. členu so tudi vpisane, kot piše tukaj izborna jedinica - na primer - Buje, koja obuhvata in potem je kompletno področje, kje se nahaja ta manjšina. Avtohtona slovenska manjšina, za katero je Vlada oziroma Ministrstvo Republike Slovenije v svojem dopisu z dne 24. oktobra 1995 prvič uradno priznalo, da sploh obstoji, se nahaja predvsem v teh obmejnih občinah Čakovec, Varaždin, Ivanjec, Krapina, Pregrada, Klanjec, Zagreb, Jastrebarsko, Ozalj, Duga Resa, Vrbovsko, Delnice, Čabar, Reka, Opatija, Buzet in Buje. V vseh teh obmejnih občinah živi avtohtona slovenska manjšina. Po podatkih, ki mi jih je poslala Vlada, takole piše v tem odgovoru: "Pripadniki slovenske skupnosti so izrazito mobilna skupina, saj je od skupno 22367 Slovencev le 2625 Slovencev avtohtonih. Slovenska Vlada torej priznava 2625 avtohtonih pripadnikov slovenske manjšine, obenem pa tej slovenski manjšini noče zagotoviti nikakršnih pravic. Noče jim zagotoviti...</p>
            </sp>
            <sp xml:id="SDZ1-Redna-36-1995-11-24.sp11">
               <speaker>PODPREDSEDNIK DR. LEV KREFT:</speaker>
               <p>Prosim, da počasi končate in postavite vprašanje, ker 3 minute minevajo.</p>
            </sp>
            <sp xml:id="SDZ1-Redna-36-1995-11-24.sp12">
               <speaker>ZMAGO JELINČIČ:</speaker>
               <p>Gospod predsedujoči, citiral sem drugi odstavek 29. člena Poslovnika Državnega zbora, po katerem ima poslanska skupina pravico, da razširi poslansko vprašanje in imam zato eno uro časa.</p>
            </sp>
            <sp xml:id="SDZ1-Redna-36-1995-11-24.sp13">
               <speaker>PODPREDSEDNIK DR. LEV KREFT:</speaker>
               <p>Gospod Jelinčič, to pomeni, da ne postavljate poslanskega vprašanja, za katerega ste sicer na vrstnem redu, ampak ste že prešli na 15 minutno predstavitev. Ali je tako?</p>
            </sp>
            <sp xml:id="SDZ1-Redna-36-1995-11-24.sp14">
               <speaker>ZMAGO JELINČIČ:</speaker>
               <p>Lahko tako vzamemo.</p>
            </sp>
            <sp xml:id="SDZ1-Redna-36-1995-11-24.sp15">
               <speaker>PODPREDSEDNIK DR. LEV KREFT:</speaker>
               <p>Potem moram pa najprej ugotoviti, da je nastopila situacija iz omenjenega člena in vam dajem 15 minutno predstavitev. Izvolite.</p>
            </sp>
            <sp xml:id="SDZ1-Redna-36-1995-11-24.sp16">
               <speaker>ZMAGO JELINČIČ:</speaker>
               <p>Hvala. Vlada prvič govori o avtohtoni slovenski manjšini. S tem da bi zmanjšala težo, je število pripadnikov avtohtone slovenske manjšine zelo zreducirala. Pozablja pa na nekaj drugega, da pri avtohtonih manjšinah ni pomembno število pripadnikov, kajti sami imamo 2 avtohtoni manjšini - madžarsko in italijansko - ki bi potem, če bi slovenska Vlada zastopala to mnenje, pravzaprav tudi ne bi mogli biti pripadniki neke avtohtone manjšine. Res je, da je madžarske manjšine več kot je ta številka, ki jo navaja Vlada za slovensko, vendar bi se z določenimi izogibi dalo tudi temu izogniti, če bi hoteli oziroma, če bi naredili na enak način, kot so to naredili pri slovenski manjšini na Hrvaškem. Dejstvo je, da s tem Vlada tudi krši določene mednarodne listine, predvsem pa slovensko ustavo, ki točno govori o avtohtonosti in o teh zadevah.</p>
               <p>Predvsem pa Slovenija nikoli ni pristala na preštevanje avtohtone manjšine. Tukajle ima Vlada, kar se tiče Hrvaške, dvojna merila. Pomeni, da je v tem primeru z dvojnimi merili pripravljena v dogovoru s Hrvati zatajiti segment slovenske avtohtone manjšine in jo prodati za svoje politične interese, morda tudi v smislu bodočega konfederalizma, ki zopet dobiva neka krila v uradnih hrvaških dokumentih. Mislim, da tudi te dokumente verjetno slovenska Vlada dobiva na mizo. Če jih pa ne dobiva, bi bilo pa zelo smiselno, če bi se povezala s slovensko obveščevalno službo, ki naj bi počela tudi na tem področju kaj, ne pa, da preverja utrip med slovenskim narodom.</p>
               <p>Vladi bi morda, ker ji ni jasno, kaj pomeni "termin avtohton", prebral tisto, kar pravi o tem naša strokovna literatura. Avtohton - to je tisti, ki je po izvoru od tam, kjer živi <stage>(domač, prvoten)</stage> in navaja naprej tudi avtohtoni narodi, avtohtono prebivalstvo. In še drugo. Kdor je po izvoru od tam, kjer živi, to se pravi domačin, prebivalec in tako naprej, v pojasnilu piše naprej, avtohtoni so se umikali priseljencem. Ravno to se sedaj dogaja tudi na hrvaškem, seveda s pomočjo slovenske Vlade. Najbolj evidentno je to v Istri, ki jo slovenska država tako vehementno ponuja oziroma prodaja Hrvatom. Tukaj je zemljevid, ki kaže, žal mi je, da te aparature tukajle ne delujejo tako, kot bi morale, da bi se to videlo na steni za menoj. To, kar je potemnjeno, to so občine, v katerih leta 1945 ni bilo po štetju niti enega Hrvata. Takrat je posebna komisija napisala knjigo "Catastre nacional de Istrie" in je točno poimensko opredelila, kdo je tak prebivalec in že takrat je po političnem pritisku takorekoč vsakega prebivalca, ki se je njegov priimek končal na -i}, prištela k Hrvatom. To je bila takrat direktiva takratnega političnega vodstva oziroma partije. In navkljub temu je prišlo do tako velikega območja, kjer ni bilo niti enega Hrvata. Vsa ta dejstva slovenska Vlada oziroma Ministrstvo za zunanje zadeve negira, potiska vstran in jih noče upoštevati.</p>
               <p>Drugi del vprašanja je bil o pobudi oziroma o meji na Trdinovem vrhu. Tudi tukaj slovenska Vlada s svojo silno diplomatsko komisijo noče upoštevati ne zgodovinskih ne katerihkoli drugih dejstev. Zato niti ni čudno, da je akademik dr. Iblar pred približno tremi tedni v nekem pogovoru izjavil, da je znanje gospe Škrkove na področju mednarodnega prava na osnovnošolskem nivoju in se veselo zasmejal ob tem, kajti dejstvo je, da nepoznavanje oziroma uklanjanje avtoritetam z druge strani škoduje lastni državi, vendar tega naše ministrstvo na žalost ni doumelo. Do sedaj še ne.</p>
               <p>Dostikrat je Slovenska nacionalna stranka predlagala zamenjavo določenih članov v tej mednarodni komisiji, da bi se zamenjali s tistimi, ki jim je interes Slovenije v prvi vrsti, ne pa razni interesi in pa pritiski določenih političnih struj s te in tudi z one strani meje.</p>
               <p>Na željo sem gospodu Thalerju izdelal kompletno študijo o meji na Trdinovem vrhu, podkrepljeno z zgodovinskimi dokazi in z zemljevidi. Tukaj bom pokazal, kje je bila meja Slovenije po zadnjem veljavnem mejnem dokumentu, po banovinskih mejah, ki so veljale vse do konca druge svetovne vojne, ko so nam Hrvatje po drugi svetovni vojni odvzeli oziroma so jim slovenski komunisti poklonili kompletno občino Radatoviči z 2.956 in še nekaj malega hektarji ozemlja. To je zemljevid iz krajevnega leksikona Dravske banovine. Ves ta del, ki je obarvan z rumeno barvo, so slovenski komunisti poklonili Hrvatom. Tukaj je morda za kakšne, ki bolje vidijo črno barvo, še enkrat v črni barvi.</p>
               <p>Shematično izgleda to nekako takole. To shemo kažem zaradi tega, ker je potem evidentno, da je Trdinov vrh, za katerega Hrvatje sodijo, da je hrvaški, približno kilometer in pol globoko na slovenskem ozemlju. In zopetno ponavljanje tudi v slovenskih medijih termina Sveta Jera oziroma Sveta Gera je nepravilno pod vplivom Hrvatov, kajti profesor Ferdinand Sajdel je dal predlog o preimenovanju Svete Jere v Trdinov vrh, kar je bilo sprejeto in potrjeno tudi s strani takratne jugoslovanske vlade 15. avgusta 1923. Nedvomno je bilo to področje slovensko.</p>
               <p>Zanimivo je to, da so leta 1990 prebivalci občine Radatoviči imeli nek, skoraj bi rekel politični shod, na katerem so zahtevali ponovno priključitev k matici Sloveniji. Na tem shodu je bil tudi predsednik Kučan in o tej zahtevi so Žumberčani, to je del žumberškega področja, seznanili kompletno politično strukturo slovenske vlade in takrat je bila o tem, poleg gospoda Kučana, obveščena tudi slovenska vlada s predsednikom Peterletom na čelu, z obrambnim ministrom gospodom Janšo in z notranjim ministrom gospod Bavčarjem. Vendar so ti ljudje zatisnili oči in nič niso naredili.</p>
               <p>Danes hočejo potihoma pokimati Hrvatom in jim pokloniti ta del ozemlja. V tem vprašanju govorim samo o tem segmentu, ne govorim o drugih segmentih, ki jih je slovenska Vlada pripravljena pokloniti Hrvatom in ti segmenti se vlečejo od Medmorja preko žumberškega področja, preko čabarskega področja, vse do Istre. Izgovori, da slovenska Vlada mora spoštovati Temeljno listino o samostojnosti in neodvisnosti Slovenije, je z mednarodno pravnega stališča izvlečena za lase, in to zelo s težavo, kajti Hrvatje so vsaj štirikrat kršili ta medsebojna določila, ki v bistvu niso šla višje kot nivo nekakšnega "gentelman's agreementa", kajti, že če vzamemo samo hrvaško stališče, ki je bilo opredeljeno v "stajalište Republike Hrvatske u Piranskom zaljevu" z 28. novembra 1993 in potem naprej z zahtevami profesorja Kačiča na sestanku diplomatske komisije 23. februarja 1995 na Otočcu in kasneje z zahtevo premiera Valenti}a na Brdu junija 1994 in potem kasneje s tako imenovanimi ponudbami gospoda Valenti}a, ki - nazadnje je bila ta ponudba izrečena 10. februarja 1995 - s temi zahtevami in poseganju po slovenskem ozemlju Slovenija mednarodno pravno ni več dolžna spoštovati tistega "gentelman's agreementa", ki je bil takrat. Hrvatje so ga prekršili nič kolikokrat. Naš premier je seveda počepnil in počasi ponuja vedno večji del slovenskega ozemlja. Ko sem jaz v imenu Slovenske nacionalne stranke tukaj...</p>
            </sp>
            <sp xml:id="SDZ1-Redna-36-1995-11-24.sp17">
               <speaker>PODPREDSEDNIK DR. LEV KREFT:</speaker>
               <p>Zdaj vas moram pa kljub temu prositi, da počasi zaključite, ker je 15 minut minilo.</p>
            </sp>
            <sp xml:id="SDZ1-Redna-36-1995-11-24.sp18">
               <speaker>ZMAGO JELINČIČ:</speaker>
               <p>Bom zaključil, samo da še končam stavek. Mislim, prepuščeno je predsedniku, da odloča o tem, na žalost. Predsedujočemu, se opravičujem. Ko sem s te govornice gospodu Drnovšku povedal, da deli Piranski zaliv in to ponovil še na novinarski konferenci, je gospod Drnovšek na novinarski konferenci izjavljal, da širim laži, da podpihujem ne vem kaj vse, da širim dezinformacije, enostavno, da lažem. Danes je uradna ponudba slovenske Vlade in pa Ministrstva za zunanje zadeve ta, da se Hrvatom pokloni 278 metrov Piranskega zaliva v globino. Tukaj se samo vprašam, kdo je torej lagal. Hvala lepa.</p>
            </sp>
            <sp xml:id="SDZ1-Redna-36-1995-11-24.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Po proceduri, ki je prej nisem povedal, ker je gospod Jelinčič takoj prešel iz vprašanja na proceduro po 29. členu, ima zdaj besedo predstavnik Vlade, 15 minut, tako kot je imel gospod Jelinčič. Kdo želi besedo v imenu Vlade? Besedo ima gospod minister.</p>
            </sp>
            <sp xml:id="SDZ1-Redna-36-1995-11-24.sp20">
               <speaker>ZORAN THALER:</speaker>
               <p>Hvala lepa, gospod predsedujoči. Veseli me, da ima predstavnik Vlade na voljo samo 10 minut za razpravo...</p>
            </sp>
            <sp xml:id="SDZ1-Redna-36-1995-11-24.sp21">
               <speaker>PODPREDSEDNIK DR. LEV KREFT:</speaker>
               <p>Petnajst, petnajst, istih petnajst!</p>
            </sp>
            <sp xml:id="SDZ1-Redna-36-1995-11-24.sp22">
               <speaker>ZORAN THALER:</speaker>
               <p>Ravnokar sem pogledal 29. člen. No, ampak kakorkoli, ker se mi zdi, da je verjetno mnogim v interesu, da danes zvedo odgovore še na kakšno vprašanje, namreč, če mi dovolite v začetku eno oceno, ki naj tudi opredeli glavnino mojega odnosa do nastopov gospoda Jelinčiča. Včasih se mi zazdi, da - verjetno je tako v vseh parlamentih, da je njegov nastop glede položaja Slovencev na Hrvaškem, ki je seveda zelo pomemben, in bom kasneje o njem povedal kaj več, da pa vehementno zahtevanje gospoda Jelinčiča, da je treba Slovence na Hrvaškem priznati, seveda to lahko stori Hrvaška država, to ni odločitev Slovenije. Status manjšine, da je podobno, kot nekateri naši severni sosedje zahtevajo, da se prizna nekaterim status manjšine, čeprav to ni opredeljeno v naši ustavi. Takoj bi rad opozoril, da seveda sem sam tukaj pristaš načela konzervativnosti, se pravi, da se vedno zavedamo, ko sprožamo ta vprašanja, tudi na tako vehementen način, da seveda imajo potem drugi vso pravico, da razmišljajo na podoben način in da, v narekovaju rečeno, za svoje ljudi, ki jih je recimo dvakrat ali trikrat več, tudi zahtevajo status take manjšine. Dejstvo je, da so Slovenci na Hrvaškem narodnostna skupnost, ki živi v tej državi, in da jih je po zadnjem popisu nekaj čez 22.000, da pa so seveda velika večina državljani Hrvaške, ki so slovenskega rodu, ker jih je pač življenjska pot zanesla v to državo in so si tam organizirali življenje, družino, delo in tako naprej. Na Hrvaškem delujejo tri slovenska društva, Slomškovo prosvetno društvo, Slovenski dom v Zagrebu, Kulturno društvo Triglav v Splitu in Slovenski dom Bazovica na Reki, ki so združena v Zvezo slovenskih društev. Vsa ta društva se soočajo s problemom, da Slovenci na Hrvaškem živijo zelo razpršeno in da je seveda koncentracija na posameznih področjih manjša. Ta Zveza slovenskih društev, s katero tudi slovenska država zelo dobro sodeluje, ima predvsem kulturološki in etnični značaj. Njen cilj pa je, kot je bilo že večkrat v prejšnjih razpravah omenjeno, ohranjanje kulturne in etnične identitete Slovencev na Hrvaškem. Slovenska skupnost, to je dejstvo, na Hrvaškem se ni poskušala politično organizirati in se vključiti v hrvaški večstrankarski politični sistem. Niti ni poskušala najti oziroma organizirati ustrezne stranke, ki bi to počela v njihovem imenu. Finančna podpora, ki gre društvom s strani hrvaške države in tudi slovenske države, je precejšnja in omogoča, da njihovo delovanje poteka.</p>
               <p>To so seveda bistveni razlogi za to, da Slovenija ne postavlja zadev na način, kot jih predstavlja gospod Jelinčič. Kajti za nas je bistveni kriterij seveda tudi interes in opredelitev samih ljudi, ki jih to zadeva. Kot rečeno, takih uradnih zahtev ni. Seveda pa slovenska država podpira vsakršno dejavnost, ki prispeva k ohranjanju kulturne in etične identitete Slovencev na Hrvaškem. In kot sem omenil že na začetku, ker so stvari seveda primerljive, ker jih mnogi gledajo zrcalno, sodimo, da bi tovrstne zahteve, tovrstno postavljanje stvari verjetno še bolj vplivalo na to, da bi Hrvaška začela uradno zahtevati status manjšine za slovenske državljane, ki so hrvaške rodu in seveda predlagam, ko o tem razpravljamo, da imamo tudi to v vidu. Skratka, da zaključim glede tega vprašanja, sodim, da je potrebno nadaljevati z čim boljšimi stiki z slovenskimi društvi, Slovenci na Hrvaškem. To je bil eden od razlogov, da smo tudi odprli generalni konzulat v Splitu, ki precej pripomore k tesnejšim vezem s Slovenci v Dalmaciji; da je potrebno nadaljevati s finančno podporo društvom, ki organizirajo Slovence. O tem bo verjetno kakšna razprava v proračunu. Menim pa, da bi pri odločitvah za uradne zahteve glede statusa manjšine, bi bilo potrebno upoštevati vse okoliščine.</p>
               <p>Glede mejnih zadev mi dovolite, da najprej ponovim predlog, ki sem ga že večkrat dal ob številnih razpravah, ki jih imamo o tem vprašanju po nastopih gospoda Jelinčiča, to je predlog, da njegova poslanska skupina začne postopek za spremembo temeljne ustavne listine o samostojnosti in neodvisnosti Republike Slovenije. Predvsem seveda v tistem delu zahtev, ki se tičejo zgodovinskih razlogov za morebitne zahteve za spremembo mejne črte. Kajti temeljna ustavna listina o samostojnosti in neodvisnosti Republike Slovenije v 2. točki določa, da so mednarodno priznane državne meje bivše SFRJ z Republiko Avstrijo, Italijo in Madžarsko v delu, v katerem te države mejijo na Republiko Slovenijo, ter meja med Republiko Slovenijo in Republiko Hrvaško v okviru dosedanje SFRJ državne meje Republike Slovenije. Omenjeno določbo je torej potrebno tolmačiti kot ustavno kategorijo, ki opredeljuje mednarodno priznane meje Republike Slovenije s sosednjimi državami in ne kot administrativne meje. Želim izraziti priznanje za arhiv, ki ga je zbral gospod Jelinčič o teh vprašanj, predvsem tudi z zgodovinskega aspekta in tudi v tem smislu sem se mu že večkrat in se mu ponovno priporočam za sodelovanje z diplomatsko komisijo, ki, čeprav je to težko vedno stehtati, v svojih argumentacijah marsikdaj dodatne podatke, ve se, da je veliko tega že zbrano, s pridom uporablja. Seveda pa je po mojem prepričanju potrebno ločevati med uporabo zgodovinskih podatkov, dejstev, primerjalnih analiz in podobnega za argumentacijo glede posameznih, še vedno spornih vprašanj. To je potrebno ločevati pod metode, da se zato, ker je bila meja takrat in takrat, o teh in teh podatkih, kartah in tako naprej, tam in tam, da se iz tega avtomatično izvede, da je to sedaj zahteva Slovenije. Ne samo zaradi temeljne ustavne listine, ki je glede tega zelo jasna, in pa stališč tega parlamenta, da je relevantno stanje 25.6.1991 tudi iz preprostega dejstva, da bi tako postavljanje seveda bilo v popolnem nasprotju z evropskim pojmovanjem meja. Da ne govorim o realnosti takega pristopa, ker kot vidimo, niti tri do štiriletna morija z več 100 tisoč mrtvimi in pohabljenimi, katere glavni namen, tistih, ki so to začeli, je bilo spreminjanje meja, oni so trdili, da so nepriznane, in da so administrativne, da niti to ni prineslo, de iure spremembe meja. Tako, da se mi te okoliščine zdijo zelo pomembne pri teh razpravah. Danes ni države v svetu, kaj šele v Evropi, ki bi odstopala svoje ozemlje in to velja seveda tudi za Slovenijo. Verjetno se pa da pričakovati, da to velja tudi za Hrvaško. Seveda v Vladi, v ministrstvu, diplomatski komisiji razvoj položaja spremljamo. Važno se mi zdi povedati na tem mestu, da se bodo pogajanja o določitvi meje na morju nadaljevala. Zadnji jasno izražen namen oziroma želja po nadaljevanju dialoga z Republiko Slovenijo je podan v pismu prof. dr. Hrvoja Kači}a, predsednika hrvaškega dela mešane diplomatske komisije, z dne 3. novembra letos. Tudi naša stran se zavzema za nadaljevanje dialoga. To je prvovrstno politično vprašanje, katerega rešitev bi dosti pomenila za obe državi. Realno je v kratkem pričakovati tudi sestanek ekspertov in nato mešane diplomatske komisije.</p>
               <p>V tem trenutku bi ponovno izrazil mnenje, da je atmosfero bolje umirjati, kot pa jo razvnemati, kajti polemike in izjave, ki dvigujejo napetost, na primer izjava akademika Iblerja iz Zagreba o teritorialnih pretenzijah Slovenije do Hrvaške, kot tudi razne naše izjave o mini imperializmih ipd. - seveda, moja dolžnost je na to opozoriti - ki po našem prepričanju ne prispevajo h klimi, potrebni za dogovarjanje. Glede meje med državama, ki poteka po kopnem, se delo na terenu nadaljuje. Sprejet je bil poslovnik o delu mešane komisije 14. septembra letos, ki je podlaga za delo Komisije za obeleževanje, vzdrževanje, obnavljanje državne meje, na podlagi navodil, ki so bila tudi sprejeta zgoraj omenjenega dne, pa so mešane strokovne komisije do sedaj opravile primerjavo neusklajenosti mej katastrskih občin v petem, četrtem in tretjem sektorju, to je od mejnega območja Brežic do Središča ob Dravi, pripravljen pa je tudi predlog navodila za delo mešanih tehničnih skupin. Slovenska stališča glede celovitosti Piranskega zaliva v smislu suverenosti Republike Slovenije nad celotnim zalivom ter neposredno vzhodno odprto morje ostajajo nespremenjena in obstaja vprašanje možnosti, da pripeljejo nadaljnja pogajanja tudi do dogovora, ki bo sprejemljiv za obe strani, kajti le tak dogovor ima očitno možnost, da je ratificiran v obeh parlamentih. Na tem mestu se mi zdi nepotrebno ponovno citirati tudi stališča parlamenta, ki jih je že sprejel o meji s Hrvaško. Naj rečem samo to, da se Vlada, ministrstvo in tudi diplomatska komisija striktno držijo okvira, ki jih ta stališča še iz leta 1993 določajo. Kot vemo, je tam eden najpomembnejših kriterijev -</p>
            </sp>
            <sp xml:id="SDZ1-Redna-36-1995-11-24.sp23">
               <speaker>PODPREDSEDNIK DR. LEV KREFT:</speaker>
               <p>Zadnja minuta.</p>
            </sp>
            <sp xml:id="SDZ1-Redna-36-1995-11-24.sp24">
               <speaker>ZORAN THALER:</speaker>
               <p>Hvala - za določitev meje na kopnem določen za občinske meje oziroma meje katastrskih občin. To je zapisano v 6. točki Stališča in sklepi Državnega zbora 26.5.1993. Pri tem je potrebno pojem določitve meje tolmačiti v smislu predhodno omenjene temeljne ustavne listine.</p>
               <p>In še za konec - Trdinov vrh je gotovo primer, kjer je Slovenija tista, ki nikakor ne popušča. Večkrat se slišijo očitki, da je Slovenija tista, ki vedno popušča. Hrvaška močno očita, da je na Trdinovem vrhu naša stran presegla veljavno katastrsko mejo. Za nas je to vprašanje del vprašanja celotnega poteka meje po kopnem, kajti nesprejemljivo je to, da bi hrvaška stran na eni točki, kjer njej to odgovarja, zahtevala katastrski princip, na drugih področjih, kjer pa ji to ne odgovarja, pa ne, tako da ostaja na Trdinovem vrhu stanje nespremenjeno. Hvala.</p>
            </sp>
            <sp xml:id="SDZ1-Redna-36-1995-11-24.sp25">
               <speaker>PODPREDSEDNIK DR. LEV KREFT:</speaker>
               <p>Hvala. Besedo imajo predstavniki poslanskih skupin. Njihovi nastopi lahko trajajo 5 minut. Za besedo se je pisno prijavil gospod Peršak. Izvolite. Gospod Jelinčič, očitno ne razumete poslovnika. Vi ste imeli najprej 3 minute za vprašanje, vendar ga niste želeli postaviti, ampak ste terjali 15 minut, ki jih dobite po zahtevi, ki ste jo pisno poslali in teh 15 minut ste imeli. Potem ima po poslovniku predstavnik Vlade 15 minut za odgovor, potem imajo predstavniki poslanskih skupin pravico do 5 minut nastopa in s tem se ta, po poslovniku zahtevana razprava, zaključi. Nobenih dodatnih vprašanj v tem primeru ni, ker so bila že prej izčrpana. Besedo ima gospod Peršak v imenu svoje poslanske skupine. Sprejemam prijave govornikov v imenu poslanskih skupin. Gospod Jelinčič v imenu poslanske skupine in gospod Kopše, Borut Pahor. Bomo obrazložili, ko pride na vrsto.</p>
            </sp>
            <sp xml:id="SDZ1-Redna-36-1995-11-24.sp26">
               <speaker>ANTON PERŠAK:</speaker>
               <p>Spoštovane poslanke in poslanci! Spoštovani člani Vlade! Tema, ki je na ta način prišla na dnevni red, se zdi tudi poslancem Demokratske stranke Slovenije ena najpomembnejših zunanjepolitičnih tem in v zvezi s tem moram povedati, da smo tudi mi že zahtevali, da bi parlament razpravljal o tej temi. Nekako smo se potem sprijaznili s pojasnilom oziroma z možnostjo, da se ta tema opravi na ta način ali pa v okviru - kar se bo gotovo še morala - razprave o smernicah zunanje politike Republike Slovenije. Tema se nam zdi pomembna tudi zaradi tega, ker se v naši zunanji politiki včasih zdi, da se vse premalo upošteva zgodovina oziroma neke zgodovinske izkušnje, kar kažejo nenazadnje tudi zapleti v odnosih z Italijo.</p>
               <p>Zaradi tega, pa ne samo zaradi tega, prihaja včasih do vtisa, pa tudi dejansko najbrž do nejasnega, nekonsistentnega ravnanja naše zunanje politike oziroma Republike Slovenije v odnosu do Republike Hrvaške. Prihaja do solističnih izpadov posameznih nosilcev zunanje politike ali celo sploh državnih funkcionarjev v teh odnosih, do nenehnega spreminjanja težišč. Enkrat je v ospredju vprašanje meja, drugič je v ospredju vprašanje jedrske elektrarne, pa spet vprašanje Ljubljanske banke in varčevalcev, pa spet meja, potem slovenska manjšina, vojaško sodelovanje, vsake toliko časa izbruhne vprašanje urejanja problemov v zvezi z lastnino Slovencev na Hrvaškem. Naj samo opozorim na zadnji primer Kamenjak, ki gotovo ni slučaj, kar smo imeli priliko videti. Tako se ta težišča spreminjajo in noben problem se nekako dokončno ne uredi.</p>
               <p>Zdi se nam, da nas žal dogodki prehitevajo. Tu se ni mogoče izogniti kontekstu dogodkov v zadnjih dneh. Mir, sklenjen v Daytonu, bo gotovo postavil stvari precej drugače kot so stale doslej. Prej sprte strani bodo nedvomno nagrajevane od mednarodne skupnosti in s tem bodo razmerja v tem prostoru naenkrat postavljena drugače, celo postavljena bodo na glavo, za zahod bodo postala pomembnejša od nas določena vprašanja, ki niso povezana z nami ali pa se bo poskušalo tudi iskati izhode, dogovore, ki bi nas postavili v precej slabši položaj, kot smo bili doslej. Tu je še posebej recimo vprašanje sukcesije, vprašanje naših dogovorov s konzorcijem komercialnih bank itn. Vprašanje se postavlja, ali smo mi na to pripravljeni. Lahko se zgodi, da se bodo določene koncesije delale v mednarodni politiki tudi Hrvaški, tudi na naš račun, na račun tistih, bom rekel odstopov, ki jih bo Hrvaška morala na kakšni drugi strani narediti. Zato se po eni strani postavlja vprašanje, poleg tistih, ki jih je postavil že gospod Jelinčič in jih ne bi ponavljal, ali smo mi bili in ali smo, upam, da smo in da bomo ta zagotovila dobili tudi z nekimi dokazi, pripravljeni na položaj, ki nastaja zelo hitro s sklenitvijo tega miru. Ta mir je bil na tak ali drugačen način mogoče seveda pričakovati in ga je bilo treba pričakovati. Vprašanje, ali ima Slovenija nek prioritetni vrstni red stvari oziroma problemov, ki jih je treba urediti s Hrvaško, ali je ta selitev težišč, ki sem jih prej omenjal, bolj posledica neke stihije v teh odnosih. Ali Slovenija ima in po našem mnenju bi ga morala imeti, nek koncept, kaj pravzaprav, kako želi vzpostaviti svoja razmerja v tem prostoru in še posebej v odnosu s Hrvaško, tudi, kot pravim, zaradi zgodovine, ki jo je treba spoštovati, upoštevati in ki nas marsičesa uči. Skratka upamo, da bo ta današnja razprava spodbuda k temu, da bo do tega koncepta, do te strategije v okviru zunanje-politične strategije sploh prišlo in da ne bo dajala ta politika več takšnega vtisa, kot ga kaže zdaj, se pravi, da se na nek način kaže Slovenija kot nekakšen čolniček na nekakšni razburkani vodi, ki ga premetava zdaj v eno, zdaj v drugo čer in da bomo tudi vsi dosegli vsaj neko relativno stopnjo soglasja v zvezi s tem, kako te odnose urediti. Zdaj je jasno, da tega soglasja ni, najbrž ga pa ni tudi zato, ker pravzaprav še, vsaj zdi se, nihče ni ponudil res enega izdelanega koncepta. Hvala.</p>
            </sp>
            <sp xml:id="SDZ1-Redna-36-1995-11-24.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zmago Jelinčič ima besedo, za njim bo na vrsti gospod Jožef Kopše. Prijavili pa so se še gospodje Borut Pahor, Žarko Pregelj in Ignac Polajnar.</p>
            </sp>
            <sp xml:id="SDZ1-Redna-36-1995-11-24.sp28">
               <speaker>ZMAGO JELINČIČ:</speaker>
               <p>Hvala lepa. Gospod minister seveda zopet ni odgovoril na nobeno od mojih vprašanj, ampak je samo prebral tisto, kar sem že dobil v papirju napisano in to, da jemlje pismo gospoda Kačiča kot izhodišče za pogajanja in to, da nekako nas vleče na dan evropsko pojmovanje o reševanju sporov, ko vendar vidimo, kako so nedeljivo Bosno razdelili, kaže na nič drugega, kot na popolno nesposobnost slovenske diplomacije razumeti trenutno situacijo, ne samo v odnosu do Hrvaške, ampak v svetu nasploh in tudi popolno nesposobnost reagirati na določene trenutke. Gospod Peršak je že nakazal nekaj smeri o tem in mislim, da bi bilo to zelo smiselno, če bi si morda gospod minister nabavil kakšne svetovalce izven te silne skupine za diplomatske odnose s Hrvaško s tem, da bi jih nekaj ohranil, drugi pa naj mu gredo zlagati fascikle, morda se bodo kaj naučili.</p>
               <p>Glede avtohtonosti, o kateri je govoril gospod minister, zelo čudno je, da nam Vlada pošilja dokumente, v katerih piše, da avtohtoni Slovenci obstoje, po drugi strani pa gospod minister govori, da jih ni in da bi obstoj Slovencev kot avtohtone manjšine na Hrvaškem sprožil ne vem kakšne zaplete. Zopet, ne dvojna merila, neskončna merila in v neskončnost se lahko meri samo človekova neumnost in nič drugega, žal! Hrvatje stalno operirajo s terminom, da razpolagajo z obsežno dokumentacijo s tega področja, iz katerega je razvidno vse, kar gre njim v prid. Mi naše prave, dejanske, ne ponarejene dokumentacije ne uporabljamo, ker je v glavnem diplomatska komisija ne pozna, ali pa podlega ne vem kakšnim, čudnim zadevam. Mislim, da gospodu ministru ni poznan termin avtohtonosti in bi bilo smiselno, če ga že na FSPN-ju niso tega naučili, da bi se naučil lepo popoldne doma, kaj pomeni termin avtohtonosti, kaj je slovenska avtohtona manjšina in še kaj iz zgodovine. Mislim, da primerjati, da bi Hrvatje zahtevali svojo manjšino s tem, da mi imamo avtohtono manjšino, je nič drugega, kot velika klofuta tej slovenski avtohtoni manjšini na Hrvaškem in vsem avtohtonim slovenskim manjšinam. Zato mislim, da od enega ministra za zunanje zadeve človek tega pač ne bi pričakoval, ali pa morda, če že hoče sklepati diplomatske odnose z NSK-jem. Dejstvo je, ko se govori o listini, o temeljni ustavni listini s 25.6.1991, da tudi tam notri ni bilo izvedenih nobenih meja. Meje v okviru SFRJ so bile zgolj administrativne, kar dokazuje tudi to, da vsak novo natisnjeni zemljevid po letu 1945 premika mejo med Slovenijo in med Hrvaško v škodo Slovenije! Glede na to, da so glavni štab partizanskih odredov Slovenije, da je poslal leta 1994, 10. maja, zemljevid o razmejitvi po katastrski občini, to se pravi, že po tistem, ko sta se pijani Kardelj in Bakarič pogovarjala in je Kardelj v pijanosti poklonil Hrvatom del do reke Mirne, že po tistem smo Slovenci poklonili kompleten Istrski rt. Mislim, da zadnjič sem jaz to predložil in mislim, da je takrat diplomatska komisija prvič dobila ta dokument v roke. Žal, zelo žal! To se navezuje tudi na tisti 6. člen zahteve parlamenta oziroma stališč parlamenta iz leta 1993, ko smo mi zahtevali določitev meje po katastrskih občinah. In vendar, navkljub temu Vlada poklanja to ozemlje Hrvatom! Dejansko poklanja! Jaz bi se vprašal, kaj bo Vlada dobila na to?! Ali morda kdo računa, da bo minister potem skupne konfederacije, kaj jaz vem, Slovenije, Hrvaške, Bosanskohercegovske in ne vem koga vse?! Gospodu predsedujočemu se zahvaljujem za znak. Žal bi imel še marsikaj za povedati. Mislim, da bi bila potrebna razprava v Državnem zboru in to dolgotrajna, temeljita, kjer bi se zadeve prevetrile, ampak, žal, čas je omejen. Hvala.</p>
            </sp>
            <sp xml:id="SDZ1-Redna-36-1995-11-24.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Kopše. Izvolite! Za samostojno poslansko skupino, če slučajno kdo se vpraša. 22. novembra je bila z ugotovitvenim sklepom ustanovljena. Izvolite!</p>
            </sp>
            <sp xml:id="SDZ1-Redna-36-1995-11-24.sp30">
               <speaker>JOŽEF KOPŠE:</speaker>
               <p>Gospod predsedujoči, dovolite, da vas popravim. Gospe in gospodje! To je skupina samostojnih poslancev, uradni naziv.</p>
               <p>Želel bi odgovoriti na nekatera vprašanja, ki so se pojavljala, ali pa postavljati dodatna vprašanja, našemu tukaj prisotnemu ministru in Vladi Republike Slovenije, ki jih je sprožil gospod Zmago Jelinčič, vodja poslanske skupine Slovenske nacionalne stranke. Mi nismo dobili niti enega samega odgovora na njegova vprašanja, ne na dileme, ki jih je sprožil gospod Peršak, dodatno bom postavil še neka vprašanja in dodatno neke ugotovitve, ki so več ali manj nesporne.</p>
               <p>Poglejte, gospod minister, vi ste dejali, Slovenija je ustanovila konzulat v Splitu za slovensko manjšino na Hrvaškem. Toliko kolikor je avtohtonih Slovencev v Dalmaciji, po mojem res ni potrebno ustanavljati konzulata. Morate odkrito povedati, da je Slovenija kot država ustanovila konzulat iz poslovnih stikov in konzulat ustanovila zato, da se imajo slovenski turisti, ki bodo nosili denar na Hrvaško, kam obračati v teh ogromnih težavah, ki jih imajo v resnici na Hrvaškem. S te nuje je bil ustanovljen. Slovenski turisti imajo toliko težav, da jih smatrajo kot drugovrstne turiste ali pa turiste tretje vrste ali pa turiste zadnje vrste, če hočete. To je glavna potreba za ustanovitev konzulata.</p>
               <p>Dočim je Republika Hrvaška mnogo bolj pametno naredila, ko je ustanovila konzulat v Mariboru. Brez skrbi lahko domnevamo, da je ta ustanovljen zato, da bodo poskušali urediti stvar koridorja, ki ga na vsak način želijo imeti iz Zagreba skozi Maribor do Avstrije. Delajo načrtno z razliko od naše Vlade.</p>
               <p>Naša Vlada ni posredovala, ne sedanja, ne prejšnje, ne predprejšnja niti na eno vprašanje. Gospod Jelinčič je verjetno spustil en primer iz leta 1990, takoj po volitvah na Hrvaškem, ko so v občini Čakovec na Hrvaškem zahtevali trije občinski odborniki, da se vprašanje Štrigove in vprašanje še nekaterih naselij v tem mejnem področju reši in da se ta področja priključijo Sloveniji in da se to vprašanje postavi pred hrvaško in slovensko vlado. Ne slovenska, ne hrvaška vlada, hrvaška razumljivo, da ne, ni postavila vprašanje glede te stvari.</p>
               <p>Gospod Zvonimir Čičak, danes predsednik helsinškega komiteja na Hrvaškem, je temu bil priča, celo posameznike v Sloveniji je takrat obdolževal in obtoževal, da netijo upor na Hrvaškem, na hrvaški strani, pozneje je bilo to razloženo, celo pokazal nekatera zgodovinska dejstva in je od svojega takratnega pregona po časopisih odstopil. Od takrat dalje in do danes ni nobena Vlada v Sloveniji poskrbela za mejo, tudi danes ne.</p>
               <p>Cinično je govoriti, gospod minister, v imenu Vlade govorite seveda, da je Trdinov vrh stvar, kjer mi ne popuščamo. Mi smo pustili posekati hektare in hektare snežniških gozdov. Hrvaške patrulje so se sprehajale po Sloveniji kot po svoji deželi in še hujše.</p>
               <p>Po svoji deželi se ne bi tako prosto vozili kot ste se po nas. Mi smo mirno zraven gledali kljub množičnim protestom Slovencev, ki smo jih tukaj prebirali, tako množičnim posredovanjem poslancev, ki so bila tukaj posredovana v tem Državnem zboru, v tem mandatu kljub vsemu. Mi smo v defenzivi in ta Vlada enostavno nima ne programa, ne načina, ne informacij, gospod minister, nepotrebnega hitenja, hotenja, da bi reševala te probleme v korist tistega, čemur Vlada, to je Republike Slovenije.</p>
               <p>Do danes niti eno programsko izhodišče niti en načrt ni bilo predstavljen ne v javnosti, ne v Odboru za mednarodne odnose in ne v tem parlamentu, ki bi detajlno pokazal, po kateri poti bomo šli do reševanja problemov s Hrvaško. Govoriti o Slovencih na Hrvaškem, ki so avtohtoni v predelih, ki so bili prej opisani in prikazani tukaj na tem ekranu, pa še kakšen bi se našel in govoriti o Hrvatih v sloveniji, kjer je avtohtonih Hrvatov v Sloveniji ravno toliko, kolikor je avtohtonih Slovencev v Dalmaciji in nič več. Mi imamo pri nas priseljene Hrvate, ki so dobili slovensko državljanstvo in to ni enakomerno pravilo. Kot delegat OVSE na Hrvaškem na volitvah, osebno. Moram vam reči, da so ljudje na Hrvaškem, sploh jaz sem ta predel Istre na sam dan volitev, prevzel del Istre, da so ljudje na Hrvaškem, celo člani volilne komisije v Opatiji na italijanskem božič, to se pravi Italijani po narodnosti vsi trije, želeli z menoj govoriti slovensko, vendar jih je prisotna podpredsednica...</p>
            </sp>
            <sp xml:id="SDZ1-Redna-36-1995-11-24.sp31">
               <speaker>PODPREDSEDNIK DR. LEV KREFT:</speaker>
               <p>Ta znak je pomenil, da je vaš čas potekel.</p>
            </sp>
            <sp xml:id="SDZ1-Redna-36-1995-11-24.sp32">
               <speaker>JOŽEF KOPŠE:</speaker>
               <p>...prisotna podpredsednica volilne enote, 9 volilne enote prepričevala, da so na hrvaškem in morajo govoriti hrvaško. To hrvaški državljani italijanske narodnosti, ki so iz vljudnosti do mene poskušali govoriti slovensko. Seveda smo to vprašanje na licu mesta energično rešili. Hvala lepa.</p>
            </sp>
            <sp xml:id="SDZ1-Redna-36-1995-11-24.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Borut Pahor, za njim bo na vrsti gospod Žaro Pregelj, poleg že omenjene prijave gospoda Ignaca Polajnarja pa se je prijavil še gospod Ivo Hvalica.</p>
            </sp>
            <sp xml:id="SDZ1-Redna-36-1995-11-24.sp34">
               <speaker>BORUT PAHOR:</speaker>
               <p>Gospod predsedujoči, kolegice in kolegi! V imenu poslanske skupine Združene liste bi najprej rad načelno rekel, da tako kot mnoge druge poslanske skupine sodimo, da je ureditev odnosov s sosednjimi državami in ureditev odnosov z nekaterimi multilateralnimi organizacijami, kot je recimo Evropska Unija ali CEFTA, problem take vrste, da terja obravnavo v Državnem zboru. Po našem mnenju pa mora biti ta razprava po tem, ko so matična delovna telesa in predvsem seveda Vlada pripravile poslancem dovolj informacij in tudi v odločanje alternative, okrog katerih lahko teče kvalitetna diskusija. To pravim zato, ker mislim, da je današnja razprava v tem smislu preuranjena oziroma ne omogoča Državnemu zboru, da pride do kvalitetnih odločitev, čeprav je problem pravi. Tukaj mislim tako na poslansko vprašanje kolega Jelinčiča, ki zadeva zelo delikatno področje vprašanja avtohtonosti oziroma statusa slovenske manjšine na Hrvaškem, kot še bolj začudujoč odgovor, ki ga je dala Vlada na to vprašanje, saj se mi zdi, da je prvič v času po osamosvojitvi, da je Vlada Republike Slovenije v enem od uradnih dokumentov rekla, da imamo na hrvaškem opraviti tudi s statusom avtohtone manjšine.</p>
               <p>Vsi se strinjamo, da je to strokovno vprašanje. Definicija avtohtonosti v neki državi pa je tudi politično vprašanje. Tukaj vas bi rad opozoril na to, da sem kot predsedujoči odbora obiskal Hrvaško v času volitev. Pred tem, ko sem odšel na Hrvaško, sem opravil nekaj pogovorov z ljudmi, ki sem jih prosil za nasvet ali naj v pogovoru s predsednikom Ustavnega sodišča in državne volilne komisije načnem vprašanje statusa slovenske manjšine. Tukaj vam moram reči, da mi je precej ljudi svetovalo, naj tega vprašanja ne odprem. Na koncu sem poslušal nasvete tiste manjšine, ki mi je svetovala, naj to vendarle naredim, saj bi se lahko štelo, če uradni predstavnik slovenske države v času volitev tega vprašanja ne bi odprl, kot konkludentno dejanje, s katerim slovenska država praktično sprejema rešitve, ki jih je Hrvaška sprejela z volilno zakonodajo. Kot veste, gre za razliko v statusu, ki ga daje preambula hrvaške ustave slovenski manjšini in dikciji volilnega zakona. V prvi je slovenska manjšina omenjena, v volilnem zakonu pa ne in jaz sem v pogovoru s predsednikom Ustavnega sodišča in državne volilne komisije to vprašanje odprl, poudarjajoč, da ne želim s svojim vprašanjem prejudicirati kakršnegakoli sklepa slovenskega parlamenta, ker za to nisem pooblaščen, bi pa želel pojasnila, zakaj se je Hrvaška odločila, da naredi diskriminacijo med ustavo in volilnim zakonom in da torej slovenska manjšina ni subjekt tudi v volilni zakonodaji. Odgovore sem dobil, tako na državni volilni komisiji kot s predsednikom in člani Ustavnega sodišča in sem jih v nekem smislu tudi že posredoval Odboru za mednarodne odnose in takrat opozoril in s tem končujem, da mora Vlada Republike Slovenije do tega vprašanja zavzeti zelo temeljit odnos in ga predstaviti Odboru za mednarodne odnose tudi zato, ker v teh tednih delovna skupina za problematiko manjšin pripravlja resolucijo o položaju slovenskih manjšin v zamejstvu, v katerem moramo končno odločiti, ali bo Državni zbor stal na stališču, da je manjšina, slovenska manjšina na Hrvaškem avtohtona ali ne. Zato predlagam, da pozovemo Vlado Republike Slovenije, da v prihodnjih tednih na vprašanje o statusu slovenske manjšine na Hrvaškem temeljito odgovori in da z odgovorom seznani člane parlamenta zato, da bi lahko pripravili dva dokumenta, ki sta pred nami: resolucijo o položaju manjšin in strategijo zunanje politike na način, da bi lahko uživala oba dokumenta konsenz, ko bosta prišla pred ta visoki zbor. Hvala lepa.</p>
            </sp>
            <sp xml:id="SDZ1-Redna-36-1995-11-24.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj.</p>
            </sp>
            <sp xml:id="SDZ1-Redna-36-1995-11-24.sp36">
               <speaker>ŽARKO PREGELJ:</speaker>
               <p>Spoštovani! V imenu poslanske skupine Slovenske ljudske stranke bi zgolj izrazil protest, da Vlada postopa na tak način, ko v bistvu vodi pogajanja, podaja že zelo določene predloge za potek meje na tako delikatnem področju kot je Piranski zaliv, pri tem pa niti formalno parlamenta o tem nič ne obvesti. Izvemo iz časopisov, vidimo različne zemljevide. Vsi, ki se nekoliko spoznamo na pomorska dejstva, vemo, da so to neumnosti. Zagotoviti neko mejo 200 metrov od tuje obale, to je nevzdržno. Ob Savudrijskem polotoku je morje sorazmerno globoko. V tisto področje lahko zlahka pride tudi večja vojaška ladja.</p>
               <p>Kako bo Slovenija zagotovila suvereniteto na takem zelo kočljivem področju? Poleg tega vemo, da je v zgodovini tak odnos obstajal samo v tistih primerih, ko je neka pomorska republika, na primer Beneška, lahko izsiljevala majhne istrske mestne državice, jih obkolila s svojim ladjevjem in dejansko postavila mejo na obalo, zato ker ni osvojila utrjenih mest, oziroma veliko stoletij je tako blokirala Trst in je Trst zato zaostajal v primerjavi s Koprom. To so dejstva, ki so skregana z vso realnostjo! In edina rešitev za rešitev Piranskega zaliva je ta, da meja poteka po Savudrijskem polotoku in to mora biti zahteva Slovenije! Jasno je, da je pa potem stvar pogajanj, kakšna je ta cena za dobiti mejo na Savudrijskem polotoku, ne pa nekje na obali, nekje v morju. Sicer bo problem ostal večno nerešen. Dokaz za to so stalne kršitve, ki jih povzroča hrvaška policija v našem morju, stalno motenje plovbe ribiških ladij, slovenskih ribiških ladij na odprto, mednarodno morje, šikaniranje po nepotrebnem in podobno. Dogaja se, da prisilijo poveljnika naše ribiške ladje, da pripluje do Umaga, nakar mu dovolijo, da odpluje, ko operativni poveljnik policijskega čolna dobi neko višjo komando. Mislim, da so to dokazi, da Hrvaška niti približno ni partner, ki bi bil verodostojen v teh zadevah. Vse obljube, ki jih je do sedaj dajala, da bo dovoljevala in spoštovala mednarodno pomorsko pravo, se v bistvu izničijo na teh dejstvih. Zato mi je popolnoma nerazumljivo tako licemerstvo Vlade, ki ponuja tako slabe pogajalske pogoje. Očitno, da je s tem, ko se tudi formalna procedura krši in se nova pogajalska izhodišča ne pridejo preveriti v parlament, v bistvu tej državi dela huda škoda. Osebno sem mnenja, da v kolikor Vlada ne bo v kratkem prišla s temi problemi v parlament, bo to eden od razlogov oziroma od tistih čeri, ki utegnejo to Vlado postaviti v zelo kočljiv položaj.</p>
               <p>Kar se tiče pa Slovencev na Hrvaškem, po podatkih, ki jih imam, gre za kar nekaj 10.000 državljanov Hrvaške, ki so slovenskega izvora. Res, da mnogi med njimi ne govorijo več slovensko. Mnogi mogoče tudi zato, ker je to v tem trenutku na Hrvaškem težko. Toda nedvomno bi bilo potrebno raziskati, tako številčno stanje, kot tudi pripravljenost teh državljanov sosednje republike, da se izrazijo kot slovenska manjšina, kot slovenska narodna skupnost. Na Reki celo obstajajo še vedno neke določene kulturne institucije, ki so deklarirane kot slovenske, zato menim, da je skrajni čas, in se pridružujem tistim, ki ugotavljajo, da mora tukaj država Slovenija opraviti svojo dolžnost. Upam, da bo Vlada v kratkem pripravila ustrezne dokumente in bo prišla z njimi prej v parlament, kot pa to, kar sem bral v današnjih časopisih, da že z velikim veseljem pripravlja zakon  o sodelovanju z nekdanjim okupatorjem. Mislim, da je treba te zadeve nekoliko drugače postaviti. Hvala lepa.</p>
            </sp>
            <sp xml:id="SDZ1-Redna-36-1995-11-24.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ignac Polajnar. Izvolite! Za njim bo na vrsti gospod Ivo Hvalica.</p>
            </sp>
            <sp xml:id="SDZ1-Redna-36-1995-11-24.sp38">
               <speaker>IGNAC POLAJNAR:</speaker>
               <p>Hvala lepa. Spoštovani gospod predsedujoči, spoštovane poslanke in poslanci, predstavniki Vlade! Točka, ki je na dnevnem redu, naj bi trajala približno uro časa. To pomeni, da v tej uri res ne bomo odkrili Amerike, tudi če bi jo želeli. In zato je naše prepričanje, da seveda o tako resnih temah, kot so se tu odprle, danes ne bo mogoče izreči kakšne dovolj dobre besede, ki bi recimo lahko veljala nekaj časa. Mislim tudi, da kramarsko razglabljanje o tem seveda ni tisto, ki nas bo pripeljalo daleč in na nek način je mogoče razumeti ministra, ki zdaj stoji pred neko stojnico, pa ponuja blago, ampak tega blaga, ki ga ponuja, na tej stojnici nima. Zagotovo pa je ta trenutek, zlasti za slovensko Vlado, trenutek, ko se bo morala vprašati, kaj bo storila v zvezi s tem, kar se zadnje dni dogaja v Evropi, pa tudi v svetu po podpisu nekega sporazuma. Pravim nekega sporazuma, ker čakamo še na mirovni sporazum med partnerji oziroma, recimo zdaj že bivšimi sovražniki na balkanskih tleh. To zagotovo je velik izziv, zlasti za Vlado, pa seveda tudi potem za Državni zbor. Nekaj od tega izziva bo prav gotovo treba odgovoriti zelo hitro, na nekatera vprašanja - tako sem pa prepričan - ta Vlada in ta Državni zbor pred volitvami ne bosta odgovorila, ker bo slabo in zato seveda mislim tudi, da je vedno več argumentov, ki kažejo ali pa govorijo za to, da bi ta vprašanja lahko rešili po naslednjih volitvah in seveda moje prepričanje je, da bi tudi to bil lahko še dodatni izziv za to, da razmišljamo o tem, kdaj naj te volitve bodo.</p>
               <p>Ker se tu postavljajo vprašanja, na katera, sem prepričan, ne bo odgovora, ne v naslednjem tednu, ne v naslednjem mesecu, jih seveda lahko postavljamo v nedogled, na neki način vzbujamo pozornost v javnosti, ne bomo jih pa rešili. Človek ima včasih občutek, da vsi, da nekateri v tem Državnem zboru že vse vedo, da vedo tudi že vsa vprašanja in zanima človeka le, kako da potem, če so odgovori na ta vprašanja že dani, ti odgovori niso dani tudi tistim neposvečenim poslancem in poslankam, ki bi morda prav tako radi vedeli za te odgovore. Ali jih noče dati Vlada ali jih nočejo dati poslanci, ki jih imajo, to je seveda drugo vprašanje. Pričakujemo pa v naši poslanski skupini, da bodo vprašanja, ki so tudi tukaj danes bila izrečena in zagotovo imajo svojo težo, že kmalu resna vprašanja, pa tudi pomisleki pri obravnavanju strategije zunanje politike. Ta se bo, kot je znano, obravnavala v Odboru za mednarodne odnose in prav je, da se na tem odboru, če smo res za to, da se kaj reši, odprejo tudi ta vprašanja, ali pa se vsaj resno in pa, bom rekel temeljito vpraša in potem zahteva, da Vlada tudi resno in temeljito odgovori. Namreč, pri tem kako vprašamo tudi, bi veljalo biti potem toliko bolj resen v odgovorih. Če pa so vprašanja takole nametana sem in tja, pa morda tisti, ki odgovarja, je lahko temu primerno tudi nekoliko manj resen ali pa vsaj opravi z odgovorom na nekoliko lažji način.</p>
               <p>Ta točka pa, kakor je zamišljena, je po mojem prepričanju v Državnem zboru zaradi tega, da obravnavamo sprotno vprašanja, ki se pojavijo in bi jih bilo mogoče rešiti, recimo, v eni uri. Se pravi vprašanja morajo biti jasna in kratka in tudi odgovori na ta vprašanja morajo biti jasni in kratki. Potem imajo svoj učinek. Tako kot pa smo to stvar zastavili, pa smo zgolj ponovno vzbudili nekaj pozornosti, rešili nismo ničesar, če se pa bo kaj, kar je bilo tu odprto sedaj resneje pojavilo na tistih institucijah, ki morajo o tem najprej razpravljati, pa je tudi prav.</p>
               <p>Še enkrat pravim, zagotovo pa temeljna vprašanja, ki ostajajo v slovenski zunanji politiki, pred volitvami ne bodo našla ustreznih odgovorov. Hvala lepa.</p>
            </sp>
            <sp xml:id="SDZ1-Redna-36-1995-11-24.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Medtem sem prejel predlog sklepa v skladu z 29. členom poslovnika, da Državni zbor sprejme predlog, da se na naslednje zasedanje Državnega zbora uvrsti na dnevni red točka "Problematika meje s Hrvaško." Predlog je podala poslanska skupina Slovenske nacionalne stranke. K temu predlogu sodi tudi drugi sklep, da Državni zbor na podlagi drugega odstavka 270. člena poslovnika zahteva, da Vlada pripravi poročilo o problematiki določanja meje s Hrvaško. O obojem skupaj bomo glasovali, ko bomo končali to poslovniško, predvideno zoženo razpravo, ki ima tudi svojo minutažo. Zato vas tudi prosim, da hkrati zagotovite sklepčnost v dvorani. Besedo ima gospod Ivo Hvalica, za njim pa se je prijavil za besedo v imenu poslanske skupine še gospod Ivan Verzolak.</p>
            </sp>
            <sp xml:id="SDZ1-Redna-36-1995-11-24.sp40">
               <speaker>IVO HVALICA:</speaker>
               <p>Hvala lepa. Spoštovani! Social-demokrati ugotavljamo, da opravljamo to razpravo nepripravljeni. Osebno sem sam zvedel danes zjutraj, ko se je sestala skupina za zamejske Slovence na svoji seji, da je Vlada v nekem dokumentu oziroma v nekem odgovoru poslancu Jelinčiču zapisala taksativno, da obstoja na Hrvaškem avtohtona manjšina. Če je temu tako, nimam temu nič proti. Nasprotno, zelo sem vesel tega. Mislim pa, da smo to naredili na nek čuden način. Kot član Odbora za mednarodne odnose in skupine za zamejske Slovence nisem prej iz nobenih materialov Vlade zaznal te definicije. To je prva stvar.</p>
               <p>Razprava je sicer v skladu s poslovnikom, vendar zna biti takšna razprava, na takšen način, kot je bila danes tu podana, kontraproduktivna. Tu je bilo izrečeno marsikaj. Tudi dovolj čustvenega in verjetno se bo hrvaška vlada temu odzvala.</p>
               <p>Ko se razpravlja o takšnih in podobnih zadevah, se vedno spomnim na dejstvo, kako so potekala pogajanja pred sklenitvijo Osimskih sporazumov. Diplomacija opravlja takšne zadeve z nekim pooblastilom, vendar vedno tajno. Ne razumem, zakaj je tu, v tem primeru bilo potrebno toliko izletov, toliko detajlov plasirati v javnost. To sigurno postaja za pogajalce in tudi za vse nas, za Slovenijo kontraproduktivno.</p>
               <p>S svoje strani ugotavljam, da ne smemo kriviti samo Vlade, pa čeprav je bila ta silno neodločna pri določenih zadevah, ampak moramo tudi pogledati, kaj je Državni zbor za to naredil. Ugotavljam, da nimamo tako rekoč parlamentarnih odnosov s sosednjo Hrvaško.</p>
               <p>Tu je bila na obisku pred enim letom in pol, ko je odboru še predsednikoval gospod Zoran Thaler, parlamentarna delegacija hrvaškega sabora. Vodil jo je takratni predsednik Domjan. Sam sem se udeležil tega srečanja, potem pa "vse tiho je bilo". Od tega je približno 18 mesecev. Naj me kdo popravi, če me moj spomin vara. Ne razumem, zakaj tako. Mislim, da bi prav mi parlamentarci imeli neko prednost v tem, takorekoč parlamentarnem soočanju mnenj in da bi lahko iz teh relacij, če bi te bile, potegnili prenekateri zaključek, ki bi služil za izdelavo neke platforme, ki bi jo potem dali Vladi oziroma pogajalcem. Osebno tudi menim, čeprav sem vedno za javnost dela, da bi morala takšna razprava, s takšnim, tudi čustvenim nabojem, potekati najprej za zaprtimi vrati. Tu govorijo ljudje vse povprek, pa čeprav - ne mi zameriti, gospod Jelinčič - si bil udeleženec tako imenovane ekskurzije v Škodelin, skupaj z bivšim in sedanjim zunanjim ministrom. Ta gesta sigurno ni prispevala k razreševanju medsebojnih odnosov. To področje je nedvomno še vedno sporno območje - ne trdim drugega - še vedno sporno območje. Poleg tega se dogajajo tudi s strani Vlade čudne stvari, kako mirno pristaja na izgradnjo mejnega prehoda v Sečovljah. Nihče ne trene z očesom, kar je bilo takorekoč nakazano. S tem naj bi bilo tudi nakazano - takoj bom končal - da nam ni tako veliko do tega, da smo trdno na svojih stališčih. Nenazadnje je bilo tu govora tudi o konzulatu v Splitu. Spomnim se nečesa, da se je 5. avgusta letos slovenski konzul preko splitskega radia obrnil na slovenske turiste v Dalmaciji v polomljeni srbohrvaščini namesto v slovenščini, kar je zgražanja vredno in bi lahko ministrstvo opozorilo svojega uradnika; nato pa je bilo še nekaj govora, da bi počakali na volitve. Mi kar naprej čakamo na neke volitve. Enkrat čakamo na njihove volitve, potem naj bi čakali na naše volitve, za katere niti ne vemo, kdaj bodo. Zna se zgoditi, da bodo šele čez leto dni in bi bilo to prepozno. Hvala.</p>
            </sp>
            <sp xml:id="SDZ1-Redna-36-1995-11-24.sp41">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Ivan Verzolak. Potem bomo pa prešli h glasovanju, če ne bo novih prijav poslanskih skupin. Prosim za zagotovitev sklepčnosti.</p>
            </sp>
            <sp xml:id="SDZ1-Redna-36-1995-11-24.sp42">
               <speaker>IVAN VERZOLAK:</speaker>
               <p>Slovenska nacionalna desnica ostro protestira proti Vladi, ker do zdaj še ni storila nič konkretnega, da bi se ta primer v zapletu s hrvaško mejo in temi ozemlji rešil. Naša Vlada nekako drži "status quo", medtem ko Hrvatje stalno prihajajo z novimi zahtevami za naša ozemlja in nam vsiljujejo svoje rešitve. Vemo, da je na hrvaški strani nekaj vasi, nekaj tudi deset vasi, ki so slovenske, ki so bile nasilno priključene Hrvaški, sedaj v hrvaško državo. To se je zgodilo že takoj po vojni. Da ne bi to našteval, stvari so že bile podane, tako da na Hrvaškem obstoja, je slovenska manjšina, in to zelo velika, medtem ko hrvaška manjšina v Sloveniji ni zaznana. Zato zahtevamo od Vlade, da zaščiti oziroma da uredi, da se slovenska manjšina prizna v hrvaški državi in da dobijo vse pravice, ki ji kot takšni pripadajo. Ne strinjam se z gospodom Polajnarjem, ki pravi, da naj bi te zadeve reševali po naslednjih volitvah, ja, spomladi, vsako leto je spomladi. To mi deluje kot neka predvolilna propaganda. Zahtevamo, da se takoj pristopi k reševanju tega problema, to se pravi, še letos in dajem predlog, ki je menda tudi že bil, podoben predlog, ki je bil že podan, da Vlada naj še letos poda program, kako namerava reševati ta problem in ga tudi rešiti. Hvala lepa.</p>
            </sp>
            <sp xml:id="SDZ1-Redna-36-1995-11-24.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še katera poslanska skupina izkoristiti svojih pet minut? Ugotavljam, da ne in zaključujem razpravo ter prehajam h glasovanju.</p>
               <p>Na glasovanje dajem predlog sklepa, da se na naslednjem zasedanju Državnega zbora na dnevni red uvrsti točka Problematika meje s Hrvaško. Hkrati Državni zbor zahteva, da Vlada pripravi poročilo o problematiki določanja meje s Hrvaško kot gradivo za to točko dnevnega reda za naslednjo sejo.</p>
               <p>Dajem ta sklep na glasovanje. Brez razprave se glasuje in odloča o takih predlogih. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da ta sklep ni bil sprejet.</p>
               <p>Vračam se k vprašanjem in pobudam poslank in poslancev. Besedo ima gospod Tone Peršak. Izvolite.</p>
            </sp>
            <sp xml:id="SDZ1-Redna-36-1995-11-24.sp44">
               <speaker>ANTON PERŠAK:</speaker>
               <p>Spoštovane poslanke in poslanci, spoštovani predstavniki Vlade. Od tistega dne, ko smo najavljali svoja poslanska vprašanja, je minilo mesec in mislim, da celo več dni, zato so seveda ta vprašanja danes že v nekem drugem kontekstu kot so bila takrat mišljena. Jaz sem želel postaviti vprašanje v zvezi z urejanjem možnosti za začetek del na tako imenovani cesti M10, to je rekonstrukcija ceste M10 na relaciji Črnuče-Domžale oziroma Depala vas. Glede na to, da vem, da se nekaj stvari zdaj v zvezi s tem vendarle premika, bi to svoje vprašanje zdaj zreduciral samo na vprašanje, ali so v teh dneh bili vendarle storjeni koraki, ki omogočajo, da bodo postopki, ki so potrebni, stekli in da bodo, če smem tako reči, sredstva, ki so bila v letošnjem proračunu zagotovljena, porabljena. Sicer bi pa to vprašanje nekoliko razširil. Če se bo, in upam, da se bo drugo leto spomladi začelo tudi z deli na tem odseku ceste, bo hkrati še vedno v gradnji, vsaj po napovedih, tudi ta začetni del severne obvoznice, kar pomeni, da se bodo prometne razmere še zaostrile in sprašujem, kako namerava glede na to, da so te razmere že zdaj, zlasti ob konicah še vedno precej nevzdržne, kako nameravajo reševati te zagate pač pristojna telesa, kako jih nameravajo reševati, da ne bo to povzročalo še dodatne slabe volje, ki je je še vedno precej, že zaradi sedanje situacije ob severni obvoznici.</p>
               <p>Hkrati bi pa prosil še samo za pojasnilo s strani Ministrstva za gospodarstvo, ki je obljubilo sindikatom  tekstilne, usnjarske industrije itn., da bo menda do današnjega ali vsaj do jutrišnjega dne, da bodo znani odgovori, kaj namerava Vlada storiti, da bi se zagate, zlasti, ki so povezane s Planiko in sploh s to panogo, začele urejati in me zanima, ali bo držala obljubo in ali bodo odgovori res dani. Mislim, da je bil s strani ministrstva obljubljen jutrišnji dan kot rok za te odgovore. Hvala.</p>
            </sp>
            <sp xml:id="SDZ1-Redna-36-1995-11-24.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite, gospod minister Umek ima besedo. Zdaj pa velja pravilo 10 minut, ko smo nazaj pri tem poslovniškem sistemu. Izvolite.</p>
            </sp>
            <sp xml:id="SDZ1-Redna-36-1995-11-24.sp46">
               <speaker>IGOR UMEK:</speaker>
               <p>Spoštovane gospe poslanke in poslanci, gospod predsedujoči! Ministrstvo za promet in zveze je s predhodnimi deli na tem odseku že pričelo. Sredstva iz proračuna Slovenije za leto 1995 so porabljena v celoti, in sicer za pokrivanje stroškov izdelave dokumentacije in za plačilo stroškov spremembe namembnosti potrebnih zemljišč.</p>
               <p>Za celoten projekt je izdelana urbanistična dokumentacija, vložen je zahtevek na Ministrstvo za okolje in prostor za izdajo lokacijskega dovoljenja, v teku so še zadnja pridobivanja soglasij prizadetih lastnikov in zemljišča bodo predvidoma pridobljena v prvih dneh decembra, ko bo po zagotovilih izdano tudi lokacijsko dovoljenje.</p>
               <p>Izdelani in pridobljeni so tudi idejni projekti, takoj po sprejemu proračuna za leto 1996 bo možna izdelava projektov gradbenih del in do meseca maja 1995 pridobiti gradbeno dovoljenje. Izveden je tudi že mednarodni natečaj za ugotavljanje sposobnosti izvajalcev. To je predkvalifikacija. V nadaljevanju pričakujemo, da bodo po izvedenem mednarodnem razpisu lahko oddali dela nekje v septembru 1996, ko pričakujemo tudi začetek graditve.</p>
               <p>Kar se tiče drugega vprašanja. Tudi pri prvi zapori so sodelovale vse možne strokovne institucije in so bile zelo natančno proučene. Obravnaval jih je tudi Odbor za infrastrukturo, vršijo se nenehni sestanki z vsemi prizadetimi. Vključila se je tudi železnica. Po podatkih prometne policije so v konicah zastoji tam do 15 minut, izven konic promet teče tako gladko, da prisotnost prometne policije ni več potrebna. Ustanovljena je tudi permanentna grupa, ki nenehno proučuje, kaj se še da izboljšati in tudi, kako narediti stvari za naprej. Strinjamo pa se s tisto kritiko, da je poleg stroke potrebno veliko več narediti tudi na stikih z javnostjo in ustrezno predpripravo in tem bomo, ob vseh teh nadaljnjih zaporah, ki bodo še nujno potrebne, posvetili vso možno pozornost. Hvala.</p>
            </sp>
            <sp xml:id="SDZ1-Redna-36-1995-11-24.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod državni sekretar Vlado Dimovski ima besedo.</p>
            </sp>
            <sp xml:id="SDZ1-Redna-36-1995-11-24.sp48">
               <speaker>DR. VLADO DIMOVSKI:</speaker>
               <p>Hvala lepa, poskušal bom biti hitrejši. Gospodu Peršaku se zahvaljujem za vprašanje. Mi smo za vas pripravili pismeni odgovor, ki bi bil precej daljši kot ta, ki ste ga tukaj v parlamentu naslovili, zato bom poskušal samo v kratkih besedah odgovoriti na vprašanje, ki zadeva vprašanje zaskrbljujočega položaja Planike in pa sploh tekstilne in usnjarske predelovalne industrije.</p>
               <p>Lahko bi rekel, da mi vseskozi od začetka poskušamo spremljati ta zaskrbljujoči položaj v Planiki in smo že z vodstvom in pa tudi s sindikatom imeli precej razgovorov, na katerih smo se dogovorili o določenih ukrepih, ki jih je v tem trenutku možno glede na sistem, ki v Sloveniji za reševanje takih podjetij velja, tudi sprejeli.</p>
               <p>Moram reči, da se je glede sanacije gospodarskega položaja še posebej zaostril z odhodom Adidasa iz Planike. Ministrstvo pa  skupaj z vodstvom in pa z bankami upnicami poskuša najti načine, kako bi prišlo do rešitve takega položaja. Pri tem naj omenim, da je ob tem nastala tudi zabeležka, ki vsebuje nekje 10 različnih ukrepov, ki pa ne zadevajo samo Ministrstvo za gospodarske dejavnosti, ampak tudi druga ministrstva in tudi vodstvo Planike, kot je primer dezinvestiranja, program dezinvestiranja, ki ga morajo pripraviti.</p>
               <p>S strani bank upnic je prav tako na sestanku, ki je bil z ministrom, bila izražena pripravljenost za financiranje predvsem ekonomsko upravičene proizvodnje pod pogojem, da Republika Slovenija financira presežne delavce v cilju ohranitve 2.300 delovnih mest z mesečno subvencijo okoli milijon mark ter s poroštvi Republike Slovenije za 10 milijonov mark posojil, ki pa jih ni moč zavarovati. Problem je ta, ki je tipičen in ki ni vezan samo na podjetje Planika, to je predvsem presežnih delavcev in njihovih odpravnin, saj bi za te presežne delavce bilo potrebno zagotoviti okoli 600 milijonov SIT, ki pa jih trenutno seveda Planika nima in jih je potrebno zagotoviti ali jih je potrebno zagotavljati iz nekih drugih virov. Jaz mislim, da je to eden od centralnih problemov.</p>
               <p>Iz analize poslovanja Planike pa tudi izhaja, da ob mesečnem prilivu, ki je nekje ocenjen na 120 milijonov SIT, sedaj po odhodu Adidasa, Planika potrebuje nekje 220 milijonov SIT za plače, poleg tega pa je obremenjena tudi z odplačilom zapadlih dolgov, predvsem s strani bank upnic, kot so SKB in pa Gorenjska banka, pa tudi SIT banka, ki pa je v Planiki udeležena z zelo majhnim deležem. To bi bila ena stvar.</p>
               <p>Sedaj bi odgovoril na vaše vprašanje takole. Glede na sistem, ki velja za taka podjetja, poskušamo pravzaprav managirati to obdobje, ko mislimo, da ga mora Planika na nek način prehoditi zato, da bi z nekimi novimi programi, kjer se pa tudi dogovarjamo, da bi bilo možno iz tekočega poslovanja, iz tekočih prilivov seveda zagotavljati tudi vse tekoče odlive. To se pravi, princip je zdaj tak, da dokler bo možno, bomo v okviru tega obstoječega sistema z inštitucijami, ki so na razpolago, ki  imajo določene instrumente, poskušali zagotoviti ta mehki prehod Planike v neko moderno podjetje. Ob tem naj še omenim, da smo poskušali tudi preko USAD programa in pa "AT-Curney-a", ki je eden izmed subkontraktorjev tega programa zdaj za Slovenijo, omogočiti tudi enako strokovno podporo. Pa tudi samo vodstvo si je zagotovilo strokovno podporo nekaterih domačih konzultantov.</p>
               <p>Kar se tiče splošnega pogleda na to panogo, kar je bilo tudi vaše vprašanje, pa smo pred kratkim Vladi predložili celoten program ukrepov, ki nosijo naslov "Sanacija slovenskega gospodarstva z ukrepi industrijske politike za izboljšanje konkurenčnosti v letu 1996". To je precej dolgo gradivo, ki vsebuje analizo poslovanja posameznih panog, regij in tako naprej, pa tudi že zelo natančne ukrepe, ki jih je možno po našem mnenju, in jih je potrebno po našem mnenju sprejeti, zaradi tega, da bi se slovenskemu gospodarstvu omogočilo povečanje konkurenčnosti v letu 1996, pa tudi v nadalje. Zato je do prejšnjega petka tudi s strani predsednika Vlade bilo naloženo, da ministrstvo pripravi tako gradivo. Tako gradivo je bilo pripravljeno in poslano predsedniku Vlade oziroma Vladi in sedaj upamo, da bo to gradivo predmet razprave na eni izmed sej Vlade, na kateri je pa zelo jasno razvidno, kaj je v posameznih primerih moč narediti. Kot primer, kako je mogoče sektorsko določene stvari v okviru sistema, ki ga imamo, reševati, pa je namenjeno poglavje o vlogi države v primeru recimo reševanja tekstilne in usnjarsko predelovalne industrije. Mi imamo že pismeni odgovor pripravljen in kjer so te stvari, ki sem jih pač povzel iz tega odgovora, bolj natančno opredeljene. Hvala lepa.</p>
            </sp>
            <sp xml:id="SDZ1-Redna-36-1995-11-24.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želite postaviti dodatno vprašanje? <stage>(Ne.)</stage> Besedo ima gospa Ljerka Bizilj. Izvolite!</p>
            </sp>
            <sp xml:id="SDZ1-Redna-36-1995-11-24.sp50">
               <speaker>LJERKA BIZILJ:</speaker>
               <p>Hvala. Spoštovani! Minister za gospodarske zadeve Maks Tajnikar je izjavil, da precejšnji del slovenskega gospodarstva posluje prek posrednikov. Ali so to morebiti tista podjetja, ki so jih slovenska podjetja sama ustanovila v tujini, ali so to ostanki podjetij, morda iz 60-ih let, ali je to nekaj tretjega? Kdo so to? Kolikšen del slovenskega gospodarstva tako posluje? Kolikšen del slovenskega gospodarstva se obvladuje iz tujine? Kaj to pomeni za Slovenijo z gospodarskega, političnega in varnostnega stališča? In če imamo izjemno močne gospodarske posrednike, potem je zelo verjetno, da imamo tudi močne politične posrednike. Ne vem. Morda ve Vlada. Alibi koga smo na primer mi, poslanci? Kdo so naši prikriti posredniki ali glasni naročniki? Primerna bi bila podrobna analiza tovrstnega dogajanja, odgovor pa bi bilo zaželeno slišati od Vlade nasploh, od SOVE, od Ministrstva za notranje zadeve in morda bi bilo tudi primerno razmisliti o tem, da se provizije uzakonijo tako, kot ima to razviti svet urejeno. Morda bomo več o tem govorili na eni od prihodnjih sej ali že kar prihodnji teden, ko se bomo pogovarjali o TAM-u. Že zdaj pa apeliram na kolege, da takrat zaradi vseh teh in podobnih razmer ne pustimo na cedilu okrog 2 tisoč delavcev.</p>
               <p>In druga tema, ki jo je mogoče odpreti danes, ker je tudi Ustavno sodišče reklo svojo besedo. Ob kakšnih ekstremnih zahtevah, kot so bile na primer odvzem državljanstva, se je verjetno težko modro in pametno pogovarjati, čeprav se mi zdi včasih - oprostite - da v tem parlamentu še tisti, ki pametno govori, neumno izpade. Vlado in Ministrstvo za notranje zadeve sprašujem, zakaj na zadnji izredni seji poslance ni seznanilo z nepravilnostmi na področju pridobivanja državljanstva, kaj se dogaja na tem področju, če je minister Šter javno jasno dejal, da nima nič proti revizijam. Ali je slovensko državljanstvo res mogoče še vedno kupiti za nekaj tolarjev? Kaj je s podeljevanjem nemškega in italijanskega državljanstva Slovencem? Kaj je s podeljevanjem državljanstva nekdanjim lastnikom slovenskih nepremičnin? Koliko Slovencev ima dvojno državljanstvo? Ali bi mogoče lahko Vlada pripravila predlog, da se dvojno državljanstvo ukine? Morda je to poslansko vprašanje priložnost, da se pripravi neka analiza tudi o tem. Hvala.</p>
            </sp>
            <sp xml:id="SDZ1-Redna-36-1995-11-24.sp51">
               <speaker>PODPREDSEDNIK DR. LEV KREFT:</speaker>
               <p>Hvala. Gospod državni sekretar Dimovski ima besedo.</p>
            </sp>
            <sp xml:id="SDZ1-Redna-36-1995-11-24.sp52">
               <speaker>DR. VLADO DIMOVSKI:</speaker>
               <p>Še enkrat se zahvaljujem gospe poslanki za vprašanje. Namenjeno je pravzaprav analizi razlage oziroma interpretaciji razlage ministra Tajnikarja, zato imam pred seboj tudi odgovor, ki smo vam ga že poslali pismeno, kjer je tudi gospod Tajnikar podpisan, tako da mi dovolite, da ta odgovor tudi preberem: "Poslanka prosi za razlago izjave ministra za gospodarske dejavnosti dr. Tajnikarja o dejstvu, da precejšen del slovenskega gospodarstva posluje preko zunanjih posrednikov. Iz navedenega dejstva izvaja zaključek, da se del slovenskega gospodarstva s tem obvladuje iz tujine in da se na koncu vprašuje, kaj to pomeni za Slovenijo s političnega, gospodarskega in varnostnega vidika." Odgovor je naslednji: "Po načelu liberaliziranega ekonomskega ravnanja ima vsako podjetje in vsak podjetnik pravico samostojno sklepati posle preko posrednikov doma in - ali v tujini za svoj in - ali tuj račun, seveda le v okviru veljavnih domačih in tujih zakonov, predpisov, uzanc in dobrih poslovnih običajev. V takšno ravnanje podjetnikov se država praviloma nima pravice vmešavati. Sklepanje poslov preko posrednikov je torej povsem naraven poslovni običaj, povezan s kalkulacijo proizvoda in dosegljivostjo tega distribucijskega kanala, preko katerega mora podjetnik plasirati svoj proizvod, če želi, da bo našel svojega kupca. Gledano iz tega vidika, je jasno, da se posrednikov mora posluževati pretežen del slovenskih izvoznikov, če želi, da bo njihov proizvod našel v tujini ali doma pravega kupca. Povsem nekaj drugega pa je posredovanje finančnih transakcij in poslov iz špekulativnih razlogov, ki je sankcionirano z ustrezno zakonodajo, pri katerem gre za okoriščanje z družbenim premoženjem. Takšna dejavnost spada seveda pod drobnogled organov pregona. Hvala lepa.</p>
            </sp>
            <sp xml:id="SDZ1-Redna-36-1995-11-24.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite, še gospod Slavko Debelak, državni sekretar.</p>
            </sp>
            <sp xml:id="SDZ1-Redna-36-1995-11-24.sp54">
               <speaker>MAG. SLAVKO DEBELAK:</speaker>
               <p>Hvala. Odgovoril bi gospe poslanki na drugi del vprašanja in sicer, ki zadeva državljanstvo in pa izredno sejo. Izredna seja zadnjič ni bila posvečena tistemu, o čemur ste vi postavili vprašanje, reviziji. Moram pa reči, da se pojem revizija lahko uporablja v več pomenih. Revizija celotnih postopkov 170.000 pridobljenih državljanstev, revizija določenega postopka oziroma revizija neke zadeve, ki je iz vsebinskega pravnega vidika sporna. Zakaj je minister Šter rekel, da ne nasprotujemo reviziji? Preprosto zaradi tega, ker so poslanci Slovenske ljudske stranke predlagali dodaten sklep, da se v okviru odločitve, ki jo je sprejel Državni zbor, opravi tudi revizija 170.000 podeljenih državljanstev in rekel je, da mi temu ne nasprotujemo, moramo pa seveda opozoriti, da to zahteva seveda ljudi, kadre, prostore in da to zahteva tudi čas in pa ogromna finančna sredstva.</p>
               <p>Postavili ste vprašanje, ki je lahko tudi provokativno, ali so se dogajale nepravilnosti, zlorabe itn. Ministrstvo za notranje zadeve v petih letih, odkar se ukvarja s problemi državljanstva, ni ugotovilo nobenih nepravilnosti, ki bi bile povezane približno s takšnim sloganom, kot ste ga izjavila, da se ga da kupiti tudi za zelo nizke denarje. Ministrstvo za notranje zadeve je dolžno na vsako indikacijo, na vsak podatek reagirati, in to stalno dela, zato je vložilo že preko 200 obnov postopkov. Reagira seveda tudi na namigovanja, ki se pojavijo, bodisi po sredstvih obveščanja oziroma kako drugače. Reagira tudi seveda na pobude oziroma izzive, ki jih podajajo poslanci iz poslanskih klopi. Zagotovljeno je sodno varstvo v postopkih. Ministrstvo mora slediti odločitvam, ki jih sodišče sprejme v kontekstu nekega državljanstva in pa seveda tudi zagotovljeno je ustavno-pravno varstvo, kar ne nazadnje dokazuje tudi včerajšnja odločitev Ustavnega sodišča na temo zbiranja podpisov oziroma vsebine okrog odprave 40. člena.</p>
               <p>Ministrstvo za notranje zadeve je že leta 1993, potem leta 1994, ponudilo v obravnavo na tem Državnem zboru predlog zakona, s katerim bi se sanirali problemi v zvezi z dvojnim državljanstvom. Razprava je bila zelo burna in v tem kontekstu je predstavilo vso problematiko, ki ste jo danes vi izpostavili, tudi probleme, ki izhajajo iz tega naslova in pa tudi probleme dvojnega državljanstva v razmerju do Nemčije, v razmerju do podeljevanja nemškega državljanstva še po nacistični uredbi itd. Skratka, na te stvari so bili poslanci opozorjeni in ne nazadnje tudi skozi poročila, ki jih obravnavajo ob izteku tekočega leta, kjer se posebna pozornost namenja problematiki državljanstva.</p>
               <p>Še enkrat zatrjujemo. Razprava, ki je tekla na prejšnji seji in pa izjava, ki jo je dal minister, ni bila mišljena v tem kontekstu, kot ste si vi mogoče predstavljali v vašem poslanskem vprašanju. Hvala.</p>
            </sp>
            <sp xml:id="SDZ1-Redna-36-1995-11-24.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite, dodatno vprašanje, dve minuti.</p>
            </sp>
            <sp xml:id="SDZ1-Redna-36-1995-11-24.sp56">
               <speaker>LJERKA BIZILJ:</speaker>
               <p>Hvala lepa. Sploh ne bi postavljala dodatnega vprašanja. Rada bi samo pripomnila. To, kar je gospod Debelak rekel, sem kar zadovoljna z odgovorom, da ugotavljam, da bo parlament nosil posledice, če bo karkoli narobe v prihodnosti.</p>
               <p>Kar pa zadeva prvo vprašanje in tako imenovana posredništva, pa mislim, da to, oprostite, ni bil odgovor, samo razlaga in pričakujem, da bomo v prihodnjih dneh o tem kaj več zvedeli. Hvala lepa.</p>
            </sp>
            <sp xml:id="SDZ1-Redna-36-1995-11-24.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima, ne glede na to, da se je gospod Benjamin Henigman odpovedal vprašanju, gospodu Ivan Verzolak. Izvolite. Za njim bo na vrsti gospa Nada Skuk.</p>
            </sp>
            <sp xml:id="SDZ1-Redna-36-1995-11-24.sp58">
               <speaker>IVAN VERZOLAK:</speaker>
               <p>Hvala za besedo. Zaradi aktualnosti dogodka sem prejšnje vprašanje umaknil in dal drugo vprašanje, in sicer Ministrstvu za zunanje zadeve, in sicer da pojasni, kakšne ukrepe bo sprejelo, da bo doseglo od avstrijske strani spoštovanje veljavnih dokumentov naše države oziroma preprečilo njihovo pobalinsko uničevanje. Nedavno smo v časopisu Večer prebrali, to je bilo 16.11.1995, da so si avstrijski cariniki v Juriju z uničenjem slovenskih državnih dokumentov privoščili izpad, ki ni vreden civilizirane države. S takšnim dejanjem so do Slovenije izkazali prezirljiv odnos, kakršnega v prizadevanjih za čimboljše sosedstvo preprosto ne bi smelo biti.</p>
               <p>Od gospoda ministra pričakujem pojasnilo, kaj bo Vlada storila, da bi dosegla opravičilo za takšno, do naše države ponižujoče dejanje in kakšne ukrepe bo podvzela, da prepreči takšne nadaljnje necivilizirane izpade uradnikov sosednjih držav.</p>
               <p>Da še pojasnim. Šlo je za to, ko je naš državljan šel v Avstrijo, imel je tudi dovoljenje za začasno delo v Avstriji in mislim, da mu je delo že poteklo, ampak veljavno osebno izkaznico mu je ta carinik dobesedno preluknjal. Osebna izkaznica je bila veljavna.</p>
               <p>Imel bi pa še prejšnje čisto kratko vprašanje, ki je bilo pa prej postavljeno. To je pa ministru za notranje zadeve. Za izdajo posebnega biltena, v katerem naj bi ustrezne službe Ministrstva za notranje zadeve predstavile podatke o sprejetih v državljanstvo Republike Slovenije. Znano je namreč, da določene službe v zahodnoevropskih državah objavljajo vsako leto v posebnem biltenu podatke o novo sprejetih državljanih. V Veliki Britaniji, na primer, izdaja takšen bilten oddelek za raziskave  in statistiko. Menimo, da bi bilo to zelo smotrno tudi v naši državi. Hvala.</p>
            </sp>
            <sp xml:id="SDZ1-Redna-36-1995-11-24.sp59">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Slavko Debelak, izvolite.</p>
            </sp>
            <sp xml:id="SDZ1-Redna-36-1995-11-24.sp60">
               <speaker>MAG. SLAVKO DEBELAK:</speaker>
               <p>Če mi kolegi iz zunanjega ministrstva dovolijo, bom kar odgovoril tudi na prvi del, ker posredno zadeva tudi naše ministrstvo.</p>
               <p>Sigurno je bil postopek avstrijskega varnostnega organa na meji nepravilen in nekorekten. Namreč, Slovenija in Avstrija sta podpisali sporazum, ki je bil tudi ratificiran v tem parlamentu, da se lahko državno mejo prehaja z osebno izkaznico.  Ministrstvo za notranje zadeve je bilo obveščeno o tem primeru in obvestilo tudi zunanje ministrstvo. Kolikor nam je znano, je to že z noto posredovalo pri avstrijskih organih, da se seveda ugotovi, zakaj je do takšnega incidenta prišlo in da se seveda zadeve sanirajo in ustrezno tudi opravičijo, tako državi, kot tudi posamezniku. Ministrstvo za notranje zadeve, kar se tiče biltena, seveda ne nasprotuje temu. Vsako leto pripravimo izčrpno poročilo, kot sem že prej povedal gospe Simšičevi, o tem, koliko ljudi je bilo sprejeto v državljanstvo, po katerih členih, na kakšen način in seveda, če bomo za to dobili zagotovljena sredstva, potem bomo tudi ta bilten pripravili. Parlament naša poročila obravnava, gospod Verzolak, vi ste bili tudi sami na Odboru za notranjo politiko in pravosodje, kjer smo zelo natančno govorili o tem, koliko ljudi je pridobilo v letošnjem letu državljanstvo po 10., 12., 13., 14. členu in to bi bilo zelo enostavno spraviti v neko biltensko obliko, seveda, če boste vi tako želeli in če bodo za to zagotovljena finančna sredstva. Hvala.</p>
            </sp>
            <sp xml:id="SDZ1-Redna-36-1995-11-24.sp61">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Verzolak, izvolite. Imate dve minuti za dodatno vprašanje.</p>
            </sp>
            <sp xml:id="SDZ1-Redna-36-1995-11-24.sp62">
               <speaker>IVAN VERZOLAK:</speaker>
               <p>Ja, hvala za odgovor. Dopolnil bi samo to, da mislim, da nisem bil na tem Odboru za notranjo politiko, pač pa sem postavil poslansko vprašanje v zvezi s tem, gospod Debelak. Nisem bil na odboru, pač postavil sem poslansko vprašanje. Vsekakor pa mislim, da toliko denarja bi se že našlo za tisti bilten. Če pa boste še potrebovali dodatna sredstva, bomo pa glasovali za to.</p>
            </sp>
            <sp xml:id="SDZ1-Redna-36-1995-11-24.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Nada Skuk ima besedo. Za njo bo na vrsti gospa Maria Pozsonec.</p>
            </sp>
            <sp xml:id="SDZ1-Redna-36-1995-11-24.sp64">
               <speaker>MARIA POZSONEC:</speaker>
               <p>Hvala lepa. Lep dober dan vsem. Jaz imam tri poslanska vprašanja, dva za zunanje ministrstvo in enega za Ministrstvo za kulturo in bom kar hitro brala, ker tri minute hitro mine. In sicer Ministrstvu za zunanje zadeve, želela bi pa pisne odgovore, ker to verjetno boste sami videli, da je težko ustno odgovoriti. Ali je Vlada že zastavila in kakšno politiko na področju zunanje politike Republike Slovenije glede na novo nastali geopolitični položaj v soseščini, v regiji itd. po podpisu sporazuma v Daytonu in v zvezi s tem tudi glede na ukinjen embargo? In sicer glede na odpiranje novih možnosti za nekatere države, ki so nastale na področju bivše Jugoslavije in ublažitvi ukrepov nasproti njim, se nedvomno položaj Slovenije glede približevanja Evropi še dodatno poslabšuje in nastaja bojazen, da bo Slovenija še dlje, ker je že sedaj predolgo v čakalnici pred vrati Evropske zveze, seveda, če ne bo odločnejših potez v zunanji politiki, ki bodo zopet dvignile ugled Slovenije v svetu.</p>
               <p>Drugo vprašanje. Ali predsednik države ob obiskih v tujini, celo neuradnih, ko govori o problemih Slovenije na področju zunanje politike, o reševanju odnosov s sosedi, nastopa po dogovoru in navodilih zunanjega ministra, ki je pristojen in odgovoren za zunanjo politiko v naši državi v skladu z zakonom, z njegovo vednostjo, ali morda celo namesto njega? Naj navedem dva primera, in sicer, na primer razgovori o reševanju odnosov Slovenije z Italijo ob priliki neuradnega obiska v Italiji ali pa srečanja z državniki na proslavi v New Yorku ob 50-obletnici zmage.</p>
               <p>In vprašanje Ministrstvu za kulturo. Tu imam izrezek iz časopisa Ljubljanski dnevnik. Kaj mislijo s trditvijo, ki je bila objavljena celo na prvi strani Ljubljanskega dnevnika, ki se glasi, citiram: "Vprašanje ni verouk da ali ne, ampak v katerem jeziku." Konec citata. Čudi me taka izjava, in upam, da ne misli kulturni minister spreminjati, kar je bilo doslej uveljavljeno, in sicer, da je celo na Primorskem, kjer je on doma, verouk potekal v slovenskem jeziku, kar je celo pomagalo k ohranjanju in spodbujanju narodne zavesti in ohranjanju identitete slovenskega naroda. Seveda to samo v tem primeru, ker vemo, da bo pa pouk o religiji in etiki, in vsi vemo, da bo ta seveda v slovenskem jeziku, bi zato želela pismen odgovor, kaj je mislil pri tej trditvi. Hvala lepa.</p>
            </sp>
            <sp xml:id="SDZ1-Redna-36-1995-11-24.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim za odgovor Vlade na tri vprašanja. Vlade ni? Prosim, da Vlada zagotovi odgovor. Hvala. Če ni drugega odgovora, bi prosil gospoda Bandlja kot generalnega sekretarja Vlade, da odgovori, zakaj ni odgovora na nobeno od treh vprašanj. Drugače ne moremo preiti naprej. Moramo vedeti, za kaj gre. Lahko gre za prošnjo, da se odgovori posredujejo pisno, ne glede na ostala vprašanja, ali karkoli. Nekaj moramo vedeti, če nobenega več ni.</p>
            </sp>
            <sp xml:id="SDZ1-Redna-36-1995-11-24.sp66">
               <speaker>MIRKO BANDELJ:</speaker>
               <p>Ja, jaz se moram seveda opravičiti vodstvu in vsem poslankam in poslancem Državnega zbora. Enostavno tudi mi smo vezani na neke roke, in ker je ura pač toliko, imamo malo težav z zagotavljanjem predstavnikov vseh ministrstev. Ampak lahko ugotovim, da do konca, če se seveda tudi gospa poslanka strinja, da bi do konca te točke vendarle zagotovili kompetentne predstavnike Vlade in tudi dali odgovore. Hvala.</p>
            </sp>
            <sp xml:id="SDZ1-Redna-36-1995-11-24.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej s tem vam, poleg odgovora, rezerviram tudi pravico na dve minuti, takrat, ko boste odgovor lahko dobili in dajem besedo gospe Mariji Pozsonec.</p>
            </sp>
            <sp xml:id="SDZ1-Redna-36-1995-11-24.sp68">
               <speaker>MARIA POZSONEC:</speaker>
               <p>Hvala lepa. Vsem lep pozdrav! Sprašujem Ministrstvo za zunanje zadeve, kaj je s prekvalifikacijo mejnega prehoda Pince iz meddržavnega v mednarodni s 24-urnim delovnim časom. Ta nujna sprememba je bila predvidena za 1.1.1996, vendar na madžarski strani trdijo, da se z njimi o tem ni dogovoril nihče. Kritika še velja graditeljem mejnega prehoda Dolga vas. Kljub podpisanim programom FARA oziroma programa FAR, se ne zgodi tam nič, razen nekaj kupov zemlje. In gradbena sezona je mimo. In to je problem, ki bi ga morali urediti pred štirimi leti. Obenem bi dala Vladi Republike Sloveniji naslednjo pobudo. V proračunu za leto 1996 naj zagotovi sredstva za odprtje mejnega prehoda Prosenjakovci. Menim, da je takšen odnos do tam živečih ljudi in do njihovih problemov neprimeren. Torej, kdaj bodo dobili na Goričkem mejni prehod Prosenjakovci? Za Vlado Republike Slovenije imam še eno poslansko vprašanje. Iz dnevnih časopisov se da prebrati osupljive podatke o naraščanju števila državnih uradnikov, in sicer od leta 1991. Takrat smo imeli 9.773 uradnikov, do leta 1995 pa so števila narasla na 26.126. Poleg tega velikega števila državnih uradnikov bi ministri želeli še 3.500 ljudi. To je razvidno v proračunu, ki je sedaj v debati. So te številke sploh realne? Kako utemeljujete to preveliko naraščanje? Sprašujem vas, če to naše gospodarstvo sploh premore? In kaj se je zgodilo z moratorijem za zaposlovanje? In nenazadnje, kje je zgornja meja zaposlovanja v državnih uradih? Hvala.</p>
            </sp>
            <sp xml:id="SDZ1-Redna-36-1995-11-24.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite, gospod Bandelj. 10 minut.</p>
            </sp>
            <sp xml:id="SDZ1-Redna-36-1995-11-24.sp70">
               <speaker>MIRKO BANDELJ:</speaker>
               <p>Mogoče bi bilo treba tudi več, ampak glede na to, da tako najavljam neko bolj detaljno pisno informacijo na to temo, bi čisto na kratko komentiral zadnje vprašanje oziroma zadnji sklop vprašanje gospe poslanke, kjer bi seveda to, da je podatek, ki ga je povedala glede števila zaposlenih leta 1991 in števila zaposlenih v tem trenutku, točen. Vendar vsi vemo, kaj se je v tem času zgodilo. Leta 1991 še nismo imeli države. Seveda to pomeni, da nismo imeli vojske, da danes število zaposlenih samo v obrambnem ministrstvu znaša 7.000 ljudi; da leta 1991 nismo imeli finančnega ministrstva oziroma znotraj finančnega ministrstva nismo imeli carinske uprave, ki ima danes okrog 2.100 zaposlenih; da leta 1991 nismo imeli davčne uprave, ki ima približno 1.700 zaposlenih; da seveda leta 1991 nismo imeli vrsto drugih služb, ki jih kot država sedaj imamo. Zakaj jih imamo in kaj je tista številka, ki jo dejansko gospodarstvo premore, je seveda stvar resne diskusije, ampak diskusije Državnega zbora in tudi seveda resnih premislekov, ko Državni zbor Vladi in tej državi nalaga vrsto nalog, ki jih seveda ta država in njeni upravni delavci morajo izvajati.</p>
               <p>Tukaj bi ob tem trenutku rekel samo to. No, vprašanje, kje je zgornja meja, bi rekel, da je ni, ker ves razvoj, to so pač enostavno zakonitosti razvoja v svetu, kjerkoli boste to primerjali, gre v smer zaposlovanja delavcev v terciarnih dejavnostih. Skratka, zaposlenost se seli iz primarnega sektorja v sekundarni in že tudi v terciarni sektor in podatki kažejo, da danes v tem primarnem sektorju ni zaposlenih ponekod niti 50% delavcev več. Uprava pa je seveda zgolj ena od terciarnih dejavnosti. Upam si trditi, da je v tem trenutku mogoče celo najpomembnejša, ker tudi največ storitev nudi državljanom in seveda pravnim osebam v vsaki državi. Zato pravim, zgornje meje ni mogoče definirati, ker gredo vsi trendi v to smer. Kar je bistveno, je tukaj seveda potrebno zagotoviti, da bo gospodarstvo in da bodo državljani dobili za to, kar dejansko plačujejo skozi davke, tudi ustrezen, adekvaten odgovor oziroma učinkovite rešitve, ki jih od te države in seveda tudi od vsake druge države, povsod je to isto, pričakujejo.</p>
               <p>Glede številke 3500. To lahko tudi pokomentiram. Dejstvo je, da vse mednarodne primerjave, pa tudi dejanske primerjave našega državnega ostrojstva in števila izvajalcev, ki jih ima ta država s tujimi državami, s katerimi se radi primerjamo, kažejo, da smo seveda močno odekipirani v takorekoč vseh segmentih. Tudi Državni zbor to zmeraj znova ugotavlja, še zlasti, ko obravnava vprašanja inšpekcij, ko obravnava vprašanja pobiranja davkov, učinkovitosti davčnih služb in tako naprej in tudi števila zaposlenih recimo v lanskem letu, kar je povečanja, gre v več kot 90% primerov ravno za krepitev teh služb, ki pa sami ugotavljate, še niso zadostne. Mimogrede - ali lahko prosim gospod predsedujoči za malo, malo težko govorim namreč, če se da zagotoviti malo miru - v roku 14 dni boste dobili v parlament poročilo inšpekcije dela. Lahko povem, da recimo tamle, če bi hoteli zagotoviti, da je vsak subjekt, ki zaposluje ljudi, zaposluje delavce v tej državi, enkrat na tri leta inšpekcijsko pregledali, bi morali število inšpektorjev povečati za trikrat. To so pač, bi rekel, okvirji in naloge, ki izhajajo iz odločitev tega parlamenta, iz odločitev v zakonih in v sklepih. Zato je, pravim dejansko realna dimenzija tega podlovanja res zgolj v tem, kaj želimo in do kod in kako hitro želimo neke stvari izpeljati.</p>
               <p>Če komentiram to številko 3500. To ne drži, ne drži trditev, ki je bila sicer, kot sem razumel, prebrana iz časopisa in tudi jaz se spomnim, da sem jo bral, da bi ta številka izhajala iz proračuna. Ni res. V proračunu, v predlogu proračuna za naslednje leto ni predvidena niti ena nova zaposlitev. Res pa je, da ocene, ki so v veliki meri tudi strokovne, in ki temeljijo tudi na teh primerjalnih analizah, kažejo, da bi pa dejansko - če bi hoteli imeti, bom sedaj rekel, v tem trenutku idealno, za katero pa vemo, da je zgolj optimistična in utopistična slika - če bi hoteli imeti to idealno sliko, bi pa dejansko potrebovali v upravnih organih približno takšno število zaposlenih. Ampak 10 minut je res kratek čas za celotno to problematiko in ker sem že v začetku najavil, da bo Vlada tako prišla z vsemi temi številkami in s celotno analizo, bi predlagal, da se tudi gospa poslanka zadovolji s tistim odgovorom v doglednem roku. Hvala.</p>
            </sp>
            <sp xml:id="SDZ1-Redna-36-1995-11-24.sp71">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za motnje se vam pa opravičujem.</p>
               <p>Izvolite gospa Pozsončeva. Dve minuti.</p>
            </sp>
            <sp xml:id="SDZ1-Redna-36-1995-11-24.sp72">
               <speaker>MARIA POZSONEC:</speaker>
               <p>Hvala lepa. Ne bi govorila tako nonšalantno z levo roko o tem problemu in vprašala bi, kje je tista naša mala varčna država, kar smo obljubljali? To je eno, drugo pa, s čim bomo upravljali, če delavci ne bodo zmogli iz svojih malih plač zagotoviti za te uradnike plačo?</p>
            </sp>
            <sp xml:id="SDZ1-Redna-36-1995-11-24.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želite morda gospod - ja, izvolite!</p>
            </sp>
            <sp xml:id="SDZ1-Redna-36-1995-11-24.sp74">
               <speaker>MIRKO BANDELJ:</speaker>
               <p>Ja, zdaj so vprašanja in kdo je komu kaj kdaj obljubljal o majhni varčni državi, jaz ne morem komentirati. Tudi mislim, da ta Vlada težko komentira te ideje. Lahko pa rečem, da je država izredno varčna. In lahko s številkami dokažem, da strošek na enoto proizvoda, v tem primeru to upravno storitev, iz leta v leto drastično pada. Drastično pada! Nekatere službe so recimo danes obremenjene z delom na isto število ljudi, štirikrat in celo večkrat bolj, kot so bile recimo pred tremi leti! Konec koncev to dokazujejo podatki, recimo materialnih stroškov. Če vzamemo ta segment, materialni stroški za delovanje upravnih organov, za delovanje države, padajo od leta 1991 do leta 1995, pardon, 1994, ker za letošnje leto še nimamo podatkov, padajo ali pa so kvečjemu na istem nivoju, tako v udeležbi v družbenem proizvodu, tako v udeležbi v deležu v državnem proračunu. To so prav gotovo, ob dejstvu seveda, da ste sama povedala, da pa se je v tem času število zaposlenih povečalo za 2,5-krat, prav gotovo indikativni podatki, ki kažejo na to, kako se racionalno ta država s tem obnaša. Če ob tem povem, da razvoj informatike recimo, kjer je mogoče pričakovati v bodoče neke racionalizacijske efekte, pa tudi neko povečanje učinkovitosti uprave, da kasnimo mogoče tudi za desetletje za razvitim svetom, da praktično ti upravni organi skorajda kmalu ne bodo več domovali v državnih prostorih, da smo na tem, da se nekaterim delavcem v tej državni upravi dobesedno strehe nad glavo zrušijo, da se recimo vozni park, ki je še najbolj sporen, najbolj sporna tematika v tem parlamentu in javnosti, iz leta v leto slabša, tako številčno, kot po starosti. Mislim, da - ali pa kot že rečeno, zdaj jaz zelo težko čisto na pamet nanizam vse te podatke, ampak podatkov, ki kažejo na zmanjševanje stroškov in na racionalizacijsko obnašanje uprave, je več kot dovolj. Tudi to bomo vse predstavili.</p>
               <p>Bi samo še povedal to, prej pri teh številkah, kjer je bilo govora o teh zaposlovanjih, seveda da ne gre zgolj za zaposlovanje, ker v letošnjem letu je načrt zaposlitev predvideval, kar pa seveda ne bo realizirano niti v tej meri, približno 250 novih zaposlitev. Kot rečeno, ne bo realiziran. Vse ostalo so prenosi iz občin. Mi smo nekaj tisoč, veliko tisoč, približno 5.000 ljudi, celo malo več, dobili v državno upravo iz občin s 1.1. letošnjega leta. Že prej so bile prevzete nekatere zadeve iz občin na področju davčnih inšpekcij. Prevzeta je bila delovna inšpekcija že prej. Na področju obrambe je bilo en kup stvari prevzetih. Skratka precej sprememb v tej številki gre tudi na račun prestrukturiranja države in upravljanja javnih zadev. Hvala.</p>
            </sp>
            <sp xml:id="SDZ1-Redna-36-1995-11-24.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Jože Pučnik bo svoje vprašanje posredoval v pisni obliki. Besedo ima gospa Irena Oman, za njo pa bo dobila besedo gospa Breda Pečan.</p>
            </sp>
            <sp xml:id="SDZ1-Redna-36-1995-11-24.sp76">
               <speaker>IRENA OMAN:</speaker>
               <p>Hvala. Spoštovani! Problematika upokojencev, slovenskih državljanov s stalnim bivališčem v Sloveniji, ki so pridobili pravico do pokojnine v republikah nekdanje SFRJ po 31.9.1991, je bila obravnavana že junija na Odboru Državnega zbora za zdravstvo, delo, družino in socialno politiko in kar nekajkrat prej že na Komisiji za peticije Državnega zbora. Vsi upokojeni po tem datumu so se znašli v pravni praznini, kar je Vladi znano, tudi ministrstvu, saj niso zajeti v noben predpis. Ravno obratno pa velja za upokojence, upokojene prav tako po 31.9.1991, ki so razpolagali z odrezkom zadnje pokojnine oziroma pokojnine za september 1991. To drugo velja tako za vojaške kot civilne upokojence. Civilnim upokojencem se akontacije pokojnin izplačujejo po odloku o izplačevanju akontacij pokojnin, ki so jih osebe s stalnim prebivališčem v Republiki Sloveniji uveljavile v drugih republikah nekdanje Jugoslavije oziroma nekdanje SFRJ. Akontacije pokojnin so uveljavljali na podlagi zahtevka in ob predložitvi odrezka, kot sem že omenila, preračunane so pa bile v slovenske tolarje v razmerju 1 : 1. Upokojencem, ki jim tako preračunane pokojnine niso zadoščale za normalno življenje v Republiki Sloveniji, je bilo po zakonu o zagotavljanju socialne varnosti slovenskim državljanom, ki so upravičeni do pokojnin iz republik nekdanje SFRJ, omogočeno uveljavljati pravico do dodatka k pokojnini. Vojaške pokojnine slovenskim državljanom s stalnim bivališčem v Sloveniji pa se izplačujejo na podlagi odloka o izplačevanju akontacij vojaških pokojnin, ki so pa prav tako izračunane v razmerju 1 : 1, in sicer vsem tistim, ki so razpolagali z odrezkom za september 1991. Odlok med upravičence prišteva tudi zavarovance, ki so do 18.10.1991 izpolnili pogoje za upokojitev, in tudi tiste, ki so pristopili k teritorialni obrambi in izpolnili pogoje za upokojitev do 1.2.1992. Vsem tem so akontacije pokojnin odmerjene od zneska najnižje pokojninske osnove, pomnoženega s koeficientom glede na čin. Za civilne osebe z visoko izobrazbo, delavce v bivši JLA, znaša na primer koeficient 2,27, civilnim upokojencem pa se izplačuje le dodatek v skladu z zakonom, ki ga imajo in s stališčem Ministrstva za delo. Dodatek se izračunava povsem enako ne glede na stopnjo izobrazbe od najnižje pokojninske osnove. To pomeni, da nekdo, ki ima visokošolsko izobrazbo, prejema enako pokojnino kot civilna oseba, ki je bila zaposlena v JLA z osnovnošolsko izobrazbo. Vladi Republike Slovenije postavljam vprašanje, kako je mogoče, da kljub tolikšnim urgencam Komisije za peticije in sklepu Odbora Državnega zbora za zdravstvo, delo, družino in socialno politiko iz junija letošnjega leta, kako je mogoče, da Vlada še do danes ni reagirala oziroma vsaj do dne, ko smo prijavljali poslanska vprašanja? Kako je mogoča takšna ignoranca sklepov? Kaj konkretno je bilo storjenega na tem področju in prosim tudi za predstavitev ustreznih rešitev. Hvala lepa.</p>
            </sp>
            <sp xml:id="SDZ1-Redna-36-1995-11-24.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, izvolite, gospa Belopavlovič, državna sekretarka bo odgovorila na ta vprašanja.</p>
            </sp>
            <sp xml:id="SDZ1-Redna-36-1995-11-24.sp78">
               <speaker>NATAŠA BELOPAVLOVIČ:</speaker>
               <p>Hvala lepa. Odgovor je precej kompleksen. Gospa Omanova bo dobila te dni tudi pisni odgovor na to vprašanje. Jaz bi samo nekako povzela na kratko, kolikor se pač da na kratko odgovoriti. Gre za to, da na tem področju pravne praznine ni. Res pa so različni nivoji oziroma različne višine teh prejemkov. Treba je vedeti, da v Sloveniji lahko pridobi pravico tisti, ki je po slovenskih predpisih nazadnje zavarovan pri našem zavodu, da pa velja za slovenske državljane izjema, da se lahko upokojijo tudi, če nazadnje niso bili zavarovani pri zavodu, so pa večino zavarovalne dobe dopolnili po slovenskih predpisih pri našem nosilcu. V teh primerih se upravičencem upošteva slovenska zavarovalna doba tudi za čas od 31.3.1992 nazaj, to se pravi od sprejema našega zakona, republiškega in se ta doba šteje kot naša zavarovalna doba, tudi če je bila dopolnjena nekje drugje v nekdanji Jugoslaviji. Tistim, ki so pridobili pravice v neki drugi državi in zdaj stalno prebivajo v Sloveniji, se skladno z meddržavnimi sporazumi, ker pa večinoma teh še ni, pa na podlagi reciprocitete iz tujine izplačujejo pokojnine. Njihova višina je seveda odvisna od države, iz katere te pokojnine prejemajo. Če gre za italijanske, nemške, avstrijske, so te praviloma višje, če gre iz Češke, Poljske, Madžarske in če gre iz držav nekdanje Jugoslavije, tu mislim predvsem Hrvaško in Makedonijo, od koder se izplačujejo te pokojnine, potem so praviloma te pokojnine nižje. Glede na to dejstvo, glede na te razlike, ki so nastale med prejemniki pokojnin, je država želela zagotoviti neki nivo socialnega varstva vsem tem upokojencem. Zaradi tega je bil sprejet zakon o zagotavljanju socialne varnosti slovenskih državljanov, ki so upravičeni do pokojnin iz drugih republik. Na podlagi tega zakona se k pokojninam, ki bi jih naši državljani s stalnim prebivališčem v Sloveniji prejemali od drugod, odmeri dodatek iz sredstev državnega proračuna. Pri odmeri navedenega dodatka se izhaja iz izhodišča, po katerem naj bi upravičencu, ki se je upokojil drugje in kjer so se te pokojnine usklajevale počasneje kot pri nas, zagotovila enaka raven pokojnine, kot jo uživajo naši upokojenci, ki so do septembra 1991 prejemali enake pokojnine in se dodatek za to odmeri od osnove v višini zneska pokojnine, ki jim je šel za september 1991, nato pa se valorizira tako kot se valorizirajo slovenske pokojnine.</p>
               <p>Drugo vprašanje in tisto, kjer se pojavlja večji problem, je pa tam, kako odmeriti dodatek k pokojninam upravičencev, ki so pridobili pravico do pokojnine nekje drugje v nekdanji Jugoslaviji po denarni osamosvojitvi, to se pravi po septembru 1991 in je v bistvu bilo razrešeno z vidika intencije tega zakona, ki je bil namenjen predvsem zagotavljanju neke socialne varnosti, to pa je tisti minimum, za katerega smo se pri nas odločili, da zadošča v bistvu za vse upokojence in je torej odmerjen v višini razlike do pokojnine, ki bi jim po slovenskih predpisih šla med njihovim zneskom in pa med najnižjo pokojninsko osnovo, iz katere je zagotovljena minimalna socialna varnost tudi tistim, ki so vse življenje delali v našem zavarovanju in v naše zavarovanje tudi plačevali prispevke. Treba je povedati, da je takih, ki prejemajo tak dodatek, to se pravi tistih, ki so slovenski zavarovanci in so ves čas plačevali v slovensko zavarovanje in prejemajo na tej ravni svoje prejemke iz pokojninskega zavarovanja, 151.487. Skratka, slovenskih državljanov, ki so ves čas bili tu zavarovani in dobivajo na tej osnovi pravice kot so zagotovljene tudi tem, ki pravzaprav niso bili pri nas nikoli zavarovani, so pa naši državljani, je tako velik. V oktobru 1995 je uživalo to pravico do dodatka k pokojnini, ki jo prejemajo iz drugih držav, to se pravi teh, ki so prišli iz ozemlja nekdanje Jugoslavije, 2.061 upravičencev in za oktober letos je znašal ta dodatek 24.327 tolarjev. Poleg tega pa je v oktobru letos 613 slovenskih državljanov s stalnim prebivališčem v Sloveniji, ki bi jim nosilci zavarovanja iz drugih republik nekdanje Jugoslavije morali izplačevati pokojnine, pa jim jih sploh ne izplačujejo - tu gre pa za tiste, ki so se upokojili v Črni Gori, v Srbiji ali pa v Bosni - jih je pa dobivalo 613 pokojnine v znesku povprečno 51.140 tolarjev. Če bi želeli raven teh, o katerih sem pravkar govorila, zvišati, bi morali spremeniti zakon, in sicer ta zakon o zagotavljanju socialne varnosti tistim, ki so prejemniki iz drugih držav.</p>
               <p>Pri tem bi bilo treba rešiti vprašanje, ali se slovenskim državljanom, ki niso bili nikoli pokojninsko invalidsko zavarovani pri našem nosilcu v času, ko stalno prebivajo v Sloveniji, zagotavlja dejansko enako raven, kot bi jo imeli, če bi bili ves čas tukaj v našem zavarovanju, torej tukaj delali in tukaj plačevali prispevke, ali pa ostajamo seveda na tej ravni, ki zagotavlja nek socialni minimum, ki pa seveda ni odvisna sedaj ne ob izobrazbe, ne od nekdanje plače, ne pravzaprav od tistega, kar je nekdo plačeval v neko tujo zavarovanje, ampak samo seveda je namenjena neki osnovni zagotovitvi socialne varnosti. Hvala. Pisno in obširnejše pa bo gospa poslanka dobila odgovor.</p>
            </sp>
            <sp xml:id="SDZ1-Redna-36-1995-11-24.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Irena Oman ima dve minuti za dodatno vprašanje.</p>
            </sp>
            <sp xml:id="SDZ1-Redna-36-1995-11-24.sp80">
               <speaker>IRENA OMAN:</speaker>
               <p>Hvala lepa. Jaz se vam zahvaljujem za odgovor, predvsem v tistem delu, ki je navajal številke. Moram reči, da sem bila prvič tako podrobno seznanjena s temi številkami. Vseeno pa iz tega odgovora nisem uspela razbrati in se bojim, da tudi pisni odgovor tega ne bo vključeval. Torej, ali je Vlada predvidila, ali pripravlja možnosti urejanja pravic te kategorije upokojencev do pokojnin, tako kot je to urejeno za vojaške upokojence.</p>
            </sp>
            <sp xml:id="SDZ1-Redna-36-1995-11-24.sp81">
               <speaker>PODPREDSEDNIK DR. LEV KREFT:</speaker>
               <p>Izvolite. Dodatno ima državna sekretarka.</p>
            </sp>
            <sp xml:id="SDZ1-Redna-36-1995-11-24.sp82">
               <speaker>NATAŠA BELOPAVLOVIČ:</speaker>
               <p>Za enkrat Vlada tega ni predvidila in ni predvidila in ni predlagala nobenih sprememb zakona, o katerem sem prej govorila, to se pravi o zagotavljanju socialne varnosti. Nekaj te problematike računamo, da se bo uredila z bilateralnimi konvencijami, čeprav seveda višine ne bodo nikoli izenačene. Tega se bojimo. V kolikor bi želeli te višine izenačiti, potem bo potrebno zagotoviti in dodatna sredstva, spremeniti to zakonodajo na tem področju, skratka izenačiti vse tiste, ki so kjerkoli v nekdanji Jugoslaviji delali. Moram pa reči še nekaj. Vojaški upokojenci imajo nek drug status. Gre za to, da tega zavarovanja, tega zavarovalnega sklada, v bistvu ni več. Ostali skladi, kamor pa so ljudje plačevali, ti ljudje, ki so delali nekje drugje, ti skladi pa obstojajo. In mislim, da prvenstveno bodo te skladi dolžni pokriti v bistvu obveznosti zavarovanja do svojih nekdanjih zavarovancev.</p>
            </sp>
            <sp xml:id="SDZ1-Redna-36-1995-11-24.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Breda Pečan. Izvolite.</p>
            </sp>
            <sp xml:id="SDZ1-Redna-36-1995-11-24.sp84">
               <speaker>BREDA PEČAN:</speaker>
               <p>Hvala lepa. Gospe in gospodje, predstavnike Vlade! Glede na to, da smo trije skupaj vložili poslansko vprašanje, dr. Vladmir Topler, Danica Simšič in jaz. Pač, ker je gospod Topler odsoten, postavljam poslansko vprašanje jaz. To je naprej na nepostavljeno javno vprašanje, odgovor kolegi Hvalice, ki kot ponavadi ne pozna manire in se zaradi tega iz klopi oglaša. Drugo, pa ne glede na to, da mi sedaj trošite moje tri minute, bom začela postavljati poslansko vprašanje, in sicer se glasi tako:</p>
               <p>Vlado Republike Slovenije sprašujemo, po določbah katerega zakona je možno reklamirati tobačne in alkoholne izdelke? Dopolnila pa bom vprašanje že sedaj. In sicer, kako je v Sloveniji z obstoječo in veljavno zakonodajo ta trenutek omejeno reklamiranje tobačnih in alkoholnih izdelkov? K temu nas je navedla razprava o predlogu zakona o omejevanju uporabe tobačnih izdelkov, kjer smo ugotavljali, da je v Sloveniji popolnoma prepovedana in učinkovito preprečeno reklamiranje alkoholnih pijač. Zadnji tak konkreten primer je bil spor med Pivovarno Laško in Pivovarno Union, zaradi katerega je morala Pivovarna Laško vse izveske pred gostinskimi lokali, na katerih je pisalo, reklamne izveske, kjer je pisalo Laško Pivo, nadomestiti z napisom Laško ali Pivovarna Laško. Ne vem točno, kako imajo. Se pravi, ime alkoholne pijače je morala izbrisati. To se pravi, da je zaščita potrošnikov pred reklamiranjem alkoholnih pijač učinkovita.</p>
               <p>V nasprotju s tem pa zaščita potrošnikov pred reklamiranjem tobaka in tobačnih izdelkov nikakor ni učinkovita, kljub temu, da smo seznanjeni s tem, da obstajajo in še veljajo predpisi, ki to preprečujejo. Zato tudi sprašujemo, zakaj pristojno ministrstvo v Vladi ne poskrbi za to, da bi bili proizvajalci enih in drugih izdelkov pred zakonom enaki.</p>
               <p>Odgovor želimo ustno zaradi tega, ker je bilo tudi vprašanje na tak način postavljeno. Hvala.</p>
            </sp>
            <sp xml:id="SDZ1-Redna-36-1995-11-24.sp85">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite. Gospod minister Voljč ima besedo.</p>
            </sp>
            <sp xml:id="SDZ1-Redna-36-1995-11-24.sp86">
               <speaker>DR. BOŽIDAR VOLJČ:</speaker>
               <p>Spoštovani! Zakon, ki ureja ta vprašanja, kakor jih ureja, je še jugoslovanski, in sicer iz leta 1978. Imenuje se zakon o zdravstveni neoporečnosti živil in predmetov splošne rabe. Na podlagi tega zakona je bila v letu 1979 izdana neka odredba oziroma odlok o tem, pod kakšnimi pogoji je dovoljeno obveščati potrošnike tudi v zvezi s tobakom in tobačnimi izdelki. Ta odredba je zastavljena, tako da se lahko obvešča potrošnike o kakovosti in lastnostih posameznih vrst izdelkov, pa tudi o njihovih nagradah in priznanjih, ki jih dobijo. Kljub temu vemo, da je prišlo do nekaterih pravd v zvezi s tem, ker kljub temu, da je ta odredba bila, se pravzaprav reklamiranje ni kaj dosti spremenilo in kolikor smo obveščeni, je doslej tobačna industrija na podlagi te zakonodaje, tega odloka dobila še vse tožbe. Dovolite mi zato, da se bomo mi pozanimali, koliko je bilo tovrstnih tožb po Sloveniji, če so bile oziroma kje so bile in kako je to potekalo. V aktivnostih za sprejemanje zakona o omejevanju uporabe tobačnih izdelkov smo pač menili, da je najmanj, kar potrebujemo v fazi priprave tega zakona, ki naj bi bil čisto naš, še to, da bi kakšno tožbo na tem področju izgubili.</p>
               <p>Sedaj lahko povem samo toliko, ostalo bomo odgovorili pismeno. Hvala.</p>
            </sp>
            <sp xml:id="SDZ1-Redna-36-1995-11-24.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite. Gospa Pečanova ima dve minuti. Potem bomo pa dali besedo še gospodu ministru Thalerju, da odgovori na prejšnje vprašanje gospe Nade Skuk.</p>
            </sp>
            <sp xml:id="SDZ1-Redna-36-1995-11-24.sp88">
               <speaker>BREDA PEČAN:</speaker>
               <p>Hvala. Odgovor ni bil celovit ne samo zaradi manjkajočih podatkov, gospod minister, ampak tudi zaradi tega, ker niste odgovorili na bistvo vprašanja. Razlika med reklamiranjem oziroma dovoljenostjo reklamiranja za tobačne izdelke in izdelke iz skupine alkoholnih pijač, to je bistvo vprašanja. Če veljajo predpisi iz prazgodovine, kot ste hoteli povedati v podtonu za alkohol, veljajo ravno tako tudi za tobak in tobačne izdelke. Se pravi, da le drži trditev, da Vlada Republike Slovenije in znotraj nje Ministrstvo za zdravstvo ne skrbi za enakost pravnih oseb pred zakonom.</p>
            </sp>
            <sp xml:id="SDZ1-Redna-36-1995-11-24.sp89">
               <speaker>PODPREDSEDNIK DR. LEV KREFT:</speaker>
               <p>Hvala. Ali želite dodatno pojasniti? Izvolite.</p>
            </sp>
            <sp xml:id="SDZ1-Redna-36-1995-11-24.sp90">
               <speaker>DR. BOŽIDAR VOLJČ:</speaker>
               <p>Res je, da se pri nas alkoholni izdelki reklamirajo manj in drugače kot tobačni, vendar pa trditev, da se nič ne reklamirajo, vsekakor ne drži, saj lahko recimo določene reklamne poteze, tako za žgane kot za druge pijače, zasledite tudi kje drugje, ne samo na izveskih gostiln.</p>
            </sp>
            <sp xml:id="SDZ1-Redna-36-1995-11-24.sp91">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod minister Thaler. Za njim bo na vrsti z vprašanjem gospa Primožič.</p>
            </sp>
            <sp xml:id="SDZ1-Redna-36-1995-11-24.sp92">
               <speaker>ZORAN THALER:</speaker>
               <p>Hvala, gospod predsedujoči! Poslanka gospa Nada Skuk je postavila vprašanje, ali je Vlada že zastavila in kakšno politiko na področju zunanje politike Republike Slovenije glede na novo nastali geopolitični položaj v soseščini v regiji po podpisu sporazuma v Daytonu in v zvezi s tem tudi glede na ukinjeni embargo. Vlada je na včerajšnji seji, ki je bila dan po sprejemu resolucij Varnostnega sveta, ki so najprej suspendirale in kasneje naj bi ukinile sankcije proti Zvezni Republiki Jugoslaviji, obravnavala informacijo o tem in naložila Ministrstvu za ekonomske odnose in razvoj, da pripravi zakon, ki bo na podlagi in v skladu z resolucijami opredelil nadaljnji način oziroma sprostil poslovanje gospodarskih subjektov iz Slovenije v Srbijo in Črno Goro. Glede na to, da v Sloveniji trenutno velja zakon o sankcijah oziroma zakon, ki na podlagi prejšnjih resolucij Varnostnega sveta prepoveduje poslovanje s to državo, tako da pričakujem, da bo v kratkem času prišlo do predložitve tega zakona. Tudi sicer smo v zunanjem ministrstvu podrobno spremljali položaj pogajanja v Daytonu in tudi prej glede na vire in možnosti, ki jih imamo in seveda drži tudi to, da je Slovenija ves ta čas, v nasprotju z mnenjem nekaterih, da nima politike do tega področja, to politiko imela. Ta politika je sestavljena predvsem iz logike, da s tistimi, kjer se to da, čim bolje sodelujemo na enakopraven način in na način, ki ne pomeni političnega povezovanja s temi državami ali obnavljanjem kakšnih entitet, ki so prej obstajale. To pomeni, da ima Slovenija zelo dobro razvit odnos z Makedonijo, z Bosno in Hercegovino v okviru dosedanjih možnosti. Samo opozoril bi, da je bilo na sejmu, ki je bil pred kratkim v Zenici, tričetrt firm, ki so tam nastopale, iz Slovenije. Mimogrede, v ponedeljek pride na obisk v Slovenijo predsednik Vlade Bosne in Hercegovine, in naši odnosi s Hrvaško, ki so tudi zelo razviti in jih poznate. Osebno menim, da se položaj spreminja, da bo potrebno v Sloveniji v kratkem sprejeti določene odločitve predvsem glede odnosov z Beogradom. Znano je, da je bil za nas eden od odločujočih kriterijev našega odnosa do te države predvsem njen položaj v mednarodni skupnosti, ki se z zadnjimi sklepi Varnostnega sveta spreminja. To pomeni, da je odprta pot tako imenovani Zvezni Republiki Jugoslaviji, Srbiji in Črni gori za vrnitev v mednarodno skupnost in prepričan sem, da ni bistvenih razlogov, da bi Slovenija tukaj v popolnosti stala ob strani oziroma, če rečem poetično, da bi bila bolj papeška od papeža, vendar pa vse oblike tega vključevanja Beograda nazaj v mednarodno skupnost še niso jasne in se šele delajo, tudi v pripravah na nadaljevanje sporazumevanja v Parizu, Londonu, v Bonnu in drugih prestolnicah. Realno je pričakovati, da bodo države, kot so Bosna, Makedonija, Hrvaška to nadaljevanje procesa izkoristile, kakor tudi Beograd za navezavo diplomatskih odnosov oziroma za medsebojna priznanja. To je eden od resnih načrtov in osebno v tej fazi menim, da ni razlogov, da bi Slovenija pri tem stala ob strani. Mislim, da je pomembno, da izkoriščamo možnosti, ki se pojavijo, seveda pa bo morda to še boljša priložnost, da vzpostavimo svoja jasna stališča glede sukcesije po bivši federaciji, ki so znana in ki jih v temelju povzema tudi resolucija Varnostnega sveta ta teden, se pravi, da ponovno ugotavljajo, da je bivša SFRJ razpadla in da so države, nastale na njenem ozemlju, tudi naslednice po bivši SFRJ kar se tiče premoženja, financ in ostalega. Varnostni svet tudi izraža interes, da pride do čimprejšnjega dogovora o teh vprašanjih med državami naslednicami. Glede na prakso, ki smo jo uveljavili v Sloveniji, da parlament sprejema odločitve, sklepe o priznanju držav, recimo tak je bil primer v primeru Eritreje, pa še prej Bosne, Makedonije, Litve in podobno, bo morda potrebno, da glede na razvoj položaja, da v kratkem tako odločitev sprejmemo. Moje prizadevanje bi šlo v smeri, da sama odločitev o tem ne bi bila preveč spolitizirana. Zdi se mi pa seveda potrebno, da ob tem, ko bi navezali te osnovno komunikacijske stike, nadaljujemo potem tudi razpravo o ureditvi odnosov na vseh področjih, predvsem pa tudi o znanih sukcesijskih problemih.</p>
               <p>Drugo vprašanje gospe Skukove je bilo, ali predsednik države ob obiskih v tujini, celo neuradnih, ko govori o problemih Slovenije na področju zunanje politike, o reševanju odnosov s sosedi nastopa po dogovorih in navodilih zunanjega ministra, ki je pristojen in odgovoren za zunanjo politiko v naši državi v skladu z zakonom, z njegovo vednostjo ali morda celo namesto njega. V svojem odgovoru bi se najprej dotaknil vprašanja položaja predsednika republike oziroma odnosa do te institucije, ne gre samo za konkretno osebo. Sam stojim na stališču, da je predsednik republike institucija, ki ne glede na to, kdo to funkcijo opravlja, zasluži vse spoštovanje in pa zavedanje, da je to institucija, ki predstavlja državo, državo Slovenijo tudi v tujini in zato se mi zdijo razprave, ki na poenostavljen, včasih tudi podcenjujoč način kratijo najvišjim predstavnikom države pravico do tega ali onega, deplasirane. Mislim, da ne prispevajo k ugledu države Slovenije doma in v tujini. Zato v drugem delu svojega odgovora lahko rečem, da je komunikacija s predsednikom republike, kar se tiče zunanjega ministrstva zelo dobra, da obveščanje o stvareh, relevantnih za državo in njeno zunanjo politiko redno poteka in da sam sodim, da je prav, da najvišji predstavniki Slovenije izkoriščajo možnosti, ki jih imajo po svoji funkciji, da prispevajo k zunanjepolitičnim interesom, uveljavitvi zunanjepolitičnih interesov Slovenije. Sicer so pa pristojnosti znane in tega se najvišji predstavniki zavedajo, tako da je jasno, kdo lahko sklepa in dogovore in sporazume in pogodbe, kakšen je za to postopek, kakšna je vloga Vlade, odbora, parlamenta, tako da mislim, da glede tega do sedaj ni prihajalo do nobenih težav. Hvala lepa.</p>
            </sp>
            <sp xml:id="SDZ1-Redna-36-1995-11-24.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dodatno, gospa Nada Skuk. Izvolite!</p>
            </sp>
            <sp xml:id="SDZ1-Redna-36-1995-11-24.sp94">
               <speaker>NADA SKUK:</speaker>
               <p>Hvala lepa. Jaz bi v bistvu na prvo vprašanje želela oziroma opozorila, da je verjetno za tako pomembne odločitve glede zunanje politike potrebno, da se neka platforma in osnova tudi na Odboru za mednarodne odnose potrdi, preden Vlada kaj sklepa in bi bilo verjetno potrebno, da bi to v čimkrajšem času Vlada tudi storila. To se pravi, da pride pred odbor za mednarodne odnose s tem. In glede drugega vprašanja - sem ga postavila tudi iz teh razlogov, in bi želela opozoriti, da je bilo pač vprašanje postavljeno glede na zakonske osnove odnosov in odgovorov, in odgovarjanja organov, ker pač zunanji minister mora in je dolžan poročati Državnemu zboru na Odboru za mednarodne odnose. Torej mi ne moremo vplivati in ne spraševati ostalih predstavnikov države in bi bilo prav, da nam potem on poroča o rezultatih in razlogih razgovorov na teh obiskih. Seveda pa moram zanikati oziroma zavrniti v uvodu odgovore na drugo vprašanje, da ni bilo namenjeno niti kratenju niti nespoštovanju kakršnekoli inštitucije, ker se kot poslanka dobro zavedam pristojnosti posameznih inštitucij v državi, seveda v okviru zakonov in pristojnosti, ne pa izven tega. Zato, ker kot poslanka moram preverjati in moram odgovarjati v Državnem zboru, zato imam tudi pravico biti seznanjena. Torej, jaz lahko sprašujem samo zunanjega ministra in zato pričakujem, da bo on poročal o odgovorih in dejanjih na področju zunanje politike in zato sem postavila tako vprašanje in mislim, da je zdaj nekako bilo odgovorjeno. Če sem prav razumela torej, je to predsednik države počel zgolj iz svoje pristojnosti kot zastopnik države, ne pa, da bi prispeval k reševanju zunanjih vprašanj oziroma na področju zunanje politike.</p>
            </sp>
            <sp xml:id="SDZ1-Redna-36-1995-11-24.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite! Gospod minister bo dodatno pojasnil.</p>
            </sp>
            <sp xml:id="SDZ1-Redna-36-1995-11-24.sp96">
               <speaker>ZORAN THALER:</speaker>
               <p>No, mislim, da vsi predsedniki, ki jih imamo v tej državi, in je njihov bistven interes v delovanju predvsem v tujini, kadar so tam, interes te države. Tako da tole na koncu, kar ste rekli, nisem čisto razumel. Nikakor ni bil moj namen dvomiti v dobre namere in uveljavljanje interesov Slovenije pri najvišjih predstavnikih države. Nasprotno! Menim, da to dokaj dobro počnejo. Je pa tako, moj občutek je vsaj, da se ti ljudje, ko opravljajo te funkcije, tudi ne izogibajo pojasnjevanju oziroma pogovorov o teh aktivnostih. Včasih je bilo večkrat v navadi, da se je tudi predsednika država pa še koga povabilo, recimo v tem primeru na Odbor za mednarodne odnose. Spomnim se, da je večkrat prišel, morda bi to prakso veljalo obnoviti glede teh vprašanj. Hvala lepa.</p>
            </sp>
            <sp xml:id="SDZ1-Redna-36-1995-11-24.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Jana Primožič. Za njo bo na vrsti gospod Ivo Hvalica.</p>
            </sp>
            <sp xml:id="SDZ1-Redna-36-1995-11-24.sp98">
               <speaker>JANA PRIMOŽIČ:</speaker>
               <p>Hvala lepa za besedo. Spoštovani gospod podpredsednik, drage poslanke in poslanci, spoštovani predstavniki Vlade! Sama imam tri vprašanja. Prvega zastavljam Vladi.</p>
               <p>Slišali smo, da je bil član slovenske delegacije v forumu Alpah tudi neki Arthur. Forum Alpah je imenitno srečanje gospodarstvenikov iz vse Evrope. Sprašujem, kakšen je bil delovni program tega Arthurja in kako je pripomogel k ogledu slovenske zunanje politike, ki jo tako uspešno gradi predsednik Vlade gospod Drnovšek in njegov zunanji minister Zoran Thaler?</p>
               <p>Drugo vprašanje je namenjeno ministru za okolje in prostor, gospodu Gantarju. V Tržiču imamo vodno afero. Zgodilo se je namreč, da je OMV Istrabenz skupaj z nekim podjetnikom nelegalno začel z gradnjo bencinske črpalke na Lajbu v Podljubelju. Ob kopanju za okop cisterne se je ugotovilo, da bo bencinska črpalka stala nad vodnim zajetjem, iz katerega se oskrbuje več kot polovica prebivalcev občine Tržič in tudi občani Nakla. V dneh, ko se je vršil izkop za črpalko, se je namreč onesnažila tudi voda, zato so jo morali Tržičani prekuhavati.</p>
               <p>Sprašujem, kaj je oziroma, če bo kaj ukrenilo Ministrstvo za okolje in prostor s svojimi inšpekcijskimi službami v zvezi s to ekološko problematiko, kajti voda je osnovna dobrina ljudi na tem področju. Tretje vprašanje je Vlada dobila že pisno in se nanaša na neenotno ureditev s strani države napram občinam, in sicer se nekaterim državnim organom plačuje najemnina tako s strani Ministrstva za finance, za obrambo, za okolje in prostor, se pravi za izpostave svojih geodetskih služb, medtem ko se za prostore teh upravnih enot, novo ustanovljenih, poravnavajo samo sorazmerni deleži stroškov za vzdrževanje in obratovanje in pričakujemo od Vlade ravno tako odgovor. Hvala lepa.</p>
            </sp>
            <sp xml:id="SDZ1-Redna-36-1995-11-24.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zoran Thaler, boste vi?</p>
            </sp>
            <sp xml:id="SDZ1-Redna-36-1995-11-24.sp100">
               <speaker>ZORAN THALER:</speaker>
               <p>Hvala lepa. Prvo vprašanje bi se morda ob širši interpretaciji dalo razumeti kot vprašanje s področja zunanje politike, čeprav mislim, da je bilo naslovljeno na Vlado. Vlada ima včasih težave pri takojšnjih ustnih odgovorih, ker so v vprašanjih podatki pomanjkljivi, tako da bi zaprosil kolegico, če morda lahko pride tudi do priimka te osebe z imenom Arthur, tudi morda do podatka, ali poseduje potni list, diplomatski potni list in katere številke je. Kajti vsekakor mislim, da bi bilo glede udeležbe gospoda Arthurja na tako pomembnem srečanju potrebno intervjuirati tudi njega, da pove svoje mnenje, kaj je, kako  uspešno je zastopal naše interese. Mislim, da jih glede image države zelo uspešno zastopa, če mislimo tukaj na isto osebo. Tako, da predlagam, da Vlada odgovori pisno na to vprašanje. Hvala.</p>
            </sp>
            <sp xml:id="SDZ1-Redna-36-1995-11-24.sp101">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim. Gospod Gantar ima besedo o uvodnem delu vprašanja.</p>
            </sp>
            <sp xml:id="SDZ1-Redna-36-1995-11-24.sp102">
               <speaker>DR. PAVLE GANTAR:</speaker>
               <p>Odgovarjam, da ne bo nesporazuma, na drugo vprašanje. Zadeva je v pristojnosti inšpekcijskih služb Ministrstva za okolje in prostor. Po mojih informacijah, pisno bom natančno predložil seznam ukrepov, pa je inšpekcija to gradnjo ustavila, po informacijah, ki jih imam, bom pa vam natančno posredoval pisno. Hvala.</p>
            </sp>
            <sp xml:id="SDZ1-Redna-36-1995-11-24.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želite dodatno? Gospa Jana Primožič. Še vi, ja. Se opravičujem, še gospod Bandelj.</p>
            </sp>
            <sp xml:id="SDZ1-Redna-36-1995-11-24.sp104">
               <speaker>MIRKO BANDELJ:</speaker>
               <p>Jaz bom odgovoril na tretji del vprašanja, čeprav mislim, da sem prej v poziciji, ko bi moral jaz Državni zbor vprašati, zakaj je temu tako. Namreč Državni zbor je, kljub temu, da je Vlada predlagala drugačno rešitev 103. člena zakona o upravi, sprejel rešitev, ki govori o tem, da država plačuje občinam, da tiste prostore, v katerih delujejo upravne enote, sorazmerni del stroškov. To je seveda popolnoma neživljenjska rešitev, onemogoča praktično kakršnokoli delo na terenu, onemogoča dogovarjanje, onemogoča skratka vse, kar je v zvezi z vsemi atributi lastninsko pravnih razmerij. Vendar to je norma zakona o upravi, ki jo je sprejel Državni zbor. Hvala.</p>
            </sp>
            <sp xml:id="SDZ1-Redna-36-1995-11-24.sp105">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite, gospa Jana Primožič.</p>
            </sp>
            <sp xml:id="SDZ1-Redna-36-1995-11-24.sp106">
               <speaker>JANA PRIMOŽIČ:</speaker>
               <p>Hvala lepa za besedo. Glede odgovora gospoda Thalerja bi mogoče samo navedla, da namesto priimka bi morda zadostovala pasma te osebe ali pa ime in priimek njegovega gospodarja. Glede zadnjega vprašanja oziroma odgovora pa menim, da je odgovornost Vlade, da uskladi te rešitve, ki so po mojem mnenju zelo neenotne in jih predlaga Državnemu zboru mogoče v ponovno presojo, ali pa kot predlog novega zakona. Hvala lepa.</p>
            </sp>
            <sp xml:id="SDZ1-Redna-36-1995-11-24.sp107">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Ivo Hvalica, izvolite.</p>
            </sp>
            <sp xml:id="SDZ1-Redna-36-1995-11-24.sp108">
               <speaker>IVO HVALICA:</speaker>
               <p>Hvala lepa. Rad bi opozoril na tisto najprej, spoštovani, kar je rekel že gospod Peršak, da ta poslanska vprašanja pravzaprav so nekje izven časa, v katerem smo jih zastavili. Gre namreč za to, da naše seje, nobene še nismo izpeljali do konca in moje poslansko vprašanje sem zastavil že 26. oktobra, torej pred mesecem dni. Med tem časom se je marsikaj že zgodilo. No, ne glede na to, takrat je bilo zelo aktualno, ker so sredstva javnega obveščanja poročala o tem. Kaj so poročala? Poročala so, da ima več kot 800 Slovencev diplomatski potni list. Torej izgleda, da imamo mi to dimenzijo Združenih držav Amerike. Ministrstvu za zunanje zadeve in Ministrstvu za notranje zadeve postavljam naslednje vprašanje. Ali navedena trditev drži in če drži, kako je to mogoče? Hočem vedeti tudi natančno številko. Obenem zahtevam, da se mi omogoči vpogled v seznam lastnikov diplomatskih potnih listov, ki niso funkcionarji v Državnem zboru, Vladi in drugih državnih organih. Bojana Križaja izvzamem, njega sem slišal na televiziji, tudi všeč mi je bilo, ko je v Tedniku rekel, da je ponosen, da ga ima in prav je, da ga ima en takšen ambasador slovenskega naroda. Ga imajo pa tudi vsakršni. Po drugi strani sem prej govoril z mojim poslanskim kolegom Izidorjem Rejcem, ki je bil včasih celo minister, je rekel, da ga še ni videl. Jaz ga slučajno imam, in to zaradi tega, ker smo letos bili, parlamentarna delegacija na obisku na Kitajskem in izgleda, da tam drugače ni možno tja priti oziroma je postopek z vizo daljši in so nam zato naredili diplomatski potni list. Torej moje vprašanje je, če je ta številka točna oziroma, da mi poveste točno številko in hočem imeti na vpogled seznam tistih - ponavljam - ki niso funkcionarji Državnega zbora, Vlade ali drugih državnih organov. Hvala lepa.</p>
            </sp>
            <sp xml:id="SDZ1-Redna-36-1995-11-24.sp109">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod minister, Zoran Thaler.</p>
            </sp>
            <sp xml:id="SDZ1-Redna-36-1995-11-24.sp110">
               <speaker>ZORAN THALER:</speaker>
               <p>Hvala lepa. Številka, ki jo je navedel gospod Hvalica, je samo na prvi sluh presenetljiva. Namreč Ministrstvo za zunanje zadeve je od sprejetja zakona o potnih listinah državljanov Republike Slovenije leta 1991 do novembra 1995 izdalo skupno 785 diplomatskih potnih listov. Od tega števila je 128-im diplomatskim potnim listom potekla veljavnost in so bili uničeni oziroma razveljavljeni. Tako ima trenutno veljavne diplomatske potne liste 657 slovenskih državljanov, in sicer: 467 je uslužbencev Ministrstva za zunanje zadeve in slovenskih diplomatov v tujini, kamor so vključeni tudi družinski člani, ki živijo s temi diplomati v tujini. 190 upravičencev pa je iz drugih državnih organov, predsednik države, Državni zbor, Vlada Republike Slovenije, Ustavno sodišče in podobno. Od 190-ih je tudi 10 imetnikov diplomatskih potnih listov, ki niso državni funkcionarji, temveč predstavniki slovenske kulture in športa. Se pravi, 10 je takih, ki ne spadajo v kategorijo državnih organov, enega od njih je gospod Hvalica omenil. Vpogled v seznam vseh imetnikov diplomatskih potnih listov je možen v konzularnem sektorju zunanjega ministrstva. Hvala lepa.</p>
            </sp>
            <sp xml:id="SDZ1-Redna-36-1995-11-24.sp111">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dodatno, gospod Ivo Hvalica. Izvolite!</p>
            </sp>
            <sp xml:id="SDZ1-Redna-36-1995-11-24.sp112">
               <speaker>IVO HVALICA:</speaker>
               <p>Hvala lepa za pomoč. Spoštovani! Dodatno sprašujem, ali je običaj tudi v drugih, normalnih, demokratičnih državah, poudaril sem normalnih, da imajo družinski člani, vsi po vrsti, naših diplomatov diplomatske potne liste. Ali je to običaj in če je, v katerih državah je, ali imate kakšne podatke o tem, ker stvar postaja silno zanimiva. Da ne bi mogoče tudi, kaj jaz vem, služkinji izdali diplomatski potni list?! Hvala.</p>
            </sp>
            <sp xml:id="SDZ1-Redna-36-1995-11-24.sp113">
               <speaker>PODPREDSEDNIK DR. LEV KREFT:</speaker>
               <p>Dodatno pojasnilo bo podal minister, gospod Zoran Thaler.</p>
            </sp>
            <sp xml:id="SDZ1-Redna-36-1995-11-24.sp114">
               <speaker>ZORAN THALER:</speaker>
               <p>Kot je že z medklicem opozoril dr. Simoniti, naš veliki strokovnjak in tudi teoretik na področju diplomatskega prava - to je pravilo v diplomaciji, po konvenciji o diplomatskih odnosih in tak je običaj in pravilo v vseh državah. Hvala.</p>
            </sp>
            <sp xml:id="SDZ1-Redna-36-1995-11-24.sp115">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Matjaž Peskar je najavil pisno vprašanje. Besedo ima gospod Žarko Pregelj, za njim bo na vrsti gospa Danica Simšič. Končali bomo pa ob dveh, nepreklicno, pa če izčrpamo spisek, ali ne. Izvolite!</p>
            </sp>
            <sp xml:id="SDZ1-Redna-36-1995-11-24.sp116">
               <speaker>ŽARKO PREGELJ:</speaker>
               <p>Spoštovani! Zeleni Slovenije so me prosili, da postavim tole vprašanje. In sicer postavljam vprašanje ministru za notranje zadeve, gospodu Andreju Šteru, ki je 26.10. tega leta podpisal odločbo o izbrisu parlamentarne stranke Zelenih Slovenije iz registra političnih strank. Ugotavljamo, da je iz dostopnih dokumentov razvidno naslednje: da ni bil nikoli sprožen postopek za izbris Zelenih Slovenije, kot ga zahteva drugi odstavek 4. točke 17. člena zakona o političnih strankah. Do nadaljnje izdaje odločbe, torej 26.10., je že veljal spremenjeni statut Zelenih Slovenije, ki je bil sprejet na kongresu, dne 14.10. in 17.10. poslan registrskemu organu in je po njihovem mnenju povsem usklajen z zakonom o političnih strankah. Nadalje ministrstvo pri izdaji odločbe o izbrisu spremenjenega statuta ni upoštevalo, kar je bilo sicer po zakonu o splošnem upravnem postopku dolžno storiti. Nadalje je registrski organ Zelene Slovenije izbrisal za nazaj, in to od 28.4.1995, kar predstavlja retroaktivno dejanje, ki ga ustava prepoveduje. V preamboli odločbe ni naveden člen zakona o splošnem upravnem postopku, na podlagi katerega je odločba izdana. V odločbi ni navedena uradna oseba, ki je postopek vodila. Registrski organ je iz registra izbrisal parlamentarno stranko brez zaslišanja prič. V izreku odločbe registrski organ ni upošteval dejstva na dan izdaje odločbe, ki so v prid stranki in tako naprej. Vsekakor obstaja cela vrsta dokazov, da je minister za notranje zadeve, gospod Andrej Šter odločbo o izbrisu Zelenih Slovenije iz registra strank podpisal, ne da bi upošteval dejansko stanje in materialna dejstva. S tem je bila očitno kršena cela vrsta določb zakona o splošnem upravnem postopku, zakona o političnih strankah, predvsem pa je s tem dejanjem minister Šter Slovenijo postavil v zelo neprijeten položaj, saj je z izbrisom parlamentarne stranke ustvaril svojevrsten precedens.</p>
               <p>Glede na povedano, glede na dejstvo, ki smo ga danes lahko prebrali v časopisu, da je Ustavno sodišče na podlagi pritožbe Zelenih zadržalo izvršitev odločbe, sprašujem ministra Štera, ali bo še vedno vztrajal na tej odločbi in ali lahko pojasni tehtne razloge, zaradi katerih se je odločil za ta izredno skrajen in dokaj politično nevaren korak? Hvala lepa.</p>
            </sp>
            <sp xml:id="SDZ1-Redna-36-1995-11-24.sp117">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, izvolite, gospod Slavko Debelak bo odgovoril.</p>
            </sp>
            <sp xml:id="SDZ1-Redna-36-1995-11-24.sp118">
               <speaker>MAG. SLAVKO DEBELAK:</speaker>
               <p>Hvala. Poslanec, gospod Žare Pregelj je v bistvu v poslanskem vprašanju postavil tista vprašanja, ki jih kot problem in dilemo v tožbi, ki so jo Zeleni Slovenije vložili na odločbo Ministrstva za notranje zadeve, postavljajo kot sporne Zeleni Slovenije. Moj odgovor v imenu ministra Štera, ki je opravičeno odsoten, bi bil naslednji. Ministrstvo za notranje zadeve kot organ, ki je s 1.1. tega leta pristojen tudi za področje uprave in vodi register političnih strank, je v kontekstu zakona o političnih strankah, njegovega 32. člena in v korelaciji z 19. členom, v upravni zadevi, se pravi registracije oziroma deregistracije ugotovila dejstva, ki jih je navedlo v odločbi, katera je bila potem poslana Zelenim Slovenije. Zeleni Slovenije so zoper odločbo upravnega organa sprožili tožbo na Vrhovno sodišče in seveda Vrhovno sodišče bo odločalo o tem, ali je upravni organ ravnal v skladu z zakonom, tako v materialnem, kot v procesnem smislu in ali bo Vrhovno sodišče naložilo upravnemu organu, da korigira svojo odločbo, lahko se pa zgodi, da bo še celo Vrhovno sodišče odločalo meritorno in odločbo Ministrstva za notranje zadeve spremenilo. Ministrstvo za notranje zadeve, kjer se minister Šter pojavlja samo kot podpisnik, ker vodi pač upravni organ, ki je pristojen za to zadevo, ne bo spreminjalo svoje odločitve in prosto želi, da Vrhovno sodišče ugotovi, ali je bilo naše ravnanje pravilno oziroma ni bilo pravilno. Poudarjam, nobenih političnih tenzij, nobenih političnih pritiskov ni bilo na to, da se deregistrira stanka kot so Zeleni Slovenije, ampak preprosto 32. člen, ki je dobesedno reproduktiven člen, ne omogoča drugačnega ravnanja kot je bilo zapisano in v izreku navedeno v tej odločbi. Ministrstvo za notranje zadeve bo sledilo sklepu, ki ga je včeraj sprejelo Ustavno sodišče oziroma njen senat in zadržalo deregistracijo do dokončne odločitve in seveda je že prejšnji teden samo zaprosilo Vrhovno sodišče, da z vidika javnega interesa in posebnih okoliščin čimprej ugotovi korektnost in pa pravilnost, ali nepravilnost ravnanja našega ministrstva. Ker je vprašanje zastavljeno dobesedno v smeri, ki zadeva tudi samo odločbo in pa samo tožbo oziroma pritožbo oziroma tožbo na Vrhovnem sodišču in stvari so več ali manj znane, smatram in ocenjujem, da neka širša obravnava in pa razlaga v tem delu ni potrebna. Hvala.</p>
            </sp>
            <sp xml:id="SDZ1-Redna-36-1995-11-24.sp119">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dodatno imate besedo, gospod Žaro Pregelj.</p>
            </sp>
            <sp xml:id="SDZ1-Redna-36-1995-11-24.sp120">
               <speaker>ŽARKO PREGELJ:</speaker>
               <p>Spoštovani! Ne morem se spuščati v bistvene razloge, ki so privedli do te odločbe. Toda nedvomno me moti, da ta odločba velja za nazaj, kar po Ustavi ni dovoljeno, če se s tem posega v pridobljene pravice. Tokrat ste pa posegli v ne samo pridobljene, tudi že izkoriščene pravice. Gre recimo za materialne pravice, ki jih ima stranka in tako naprej. Zato me čudi, da ugotavljate, da je nek člen v zakonu tak, da lahko povzroča rektroaktivna dejanja, kar pomeni, da bi bilo verjetno pravilno, da bi se sprožila pobuda, da se tak člen odpravi, ali pa bi lahko Vlada vložila spremembo zakona. Zato sprašujem, še eno dodatno vprašanje, ali bo minister odstopil, ali koga zamenjal, če se izkaže, da bo Ustavno sodišče razveljavilo to odločbo?</p>
            </sp>
            <sp xml:id="SDZ1-Redna-36-1995-11-24.sp121">
               <speaker>PODPREDSEDNIK DR. LEV KREFT:</speaker>
               <p>Hvala. Želite dodatno odgovoriti? <stage>(Ne.)</stage> Besedo ima gospa Danica Simšič. Izvolite.</p>
            </sp>
            <sp xml:id="SDZ1-Redna-36-1995-11-24.sp122">
               <speaker>DANICA SIMŠIČ:</speaker>
               <p>Hvala za besedo. Gospod podpredsednik, spoštovane poslanke in poslanci, spoštovane predstavnice in predstavniki Vlade! Vlado Republike Slovenije in pristojna ministrstva sprašujem;</p>
               <p>1. Ali kdo v tej državi kontrolira redno vplačevanje prispevkov za pokojninsko in invalidsko zavarovanje in zdravstveno zavarovanje? Če, kdo jih kontrolira in če ne, zakaj ne? V zadnjem času so namreč vse pogostejše novice, da poleg tistih, ki so sedaj pod drobnogledom, to so obrtniki, nimajo vplačanih prispevkov za te vrste zavarovanja tudi številni delavci tako v že povsem privatiziranih podjetjih, kot tudi v tako imenovanih družbenih podjetjih. V nadaljevanju me pa zanima še, ali drži tudi to, da nekateri tedne in mesece, ali celo dlje, ne vplačujejo prispevkov za pokojninsko zavarovanje, pa jim je pokojninska doba vseeno priznana.</p>
               <p>2. Problematika receptov. Še vedno se pojavljajo številne zadrege in težave s številom predpisanih receptov. Zdravnikom jih zmanjkuje in pacientom pravijo, da določenega zdravila ne morejo predpisati. Še posebej hudo se je to vprašanje zaostrilo na Koroškem, v tako imenovani diabetični ordinaciji, dispanzerju, kjer so diabetikom zdravniki morali napisati celo tako imenovane bele recepte, kar pomeni, da so pacienti s tem samoplačniki, pa čeprav zdravilo, ki je potrebno za diabetes sodi v okvir obveznega zdravstvenega zavarovanja. Zanima me torej, koliko receptov pripada zdravniku, po kakšnih kriterijih in ali lahko s tem, da receptov ni dovolj, ogrožamo življenje ljudi?</p>
               <p>3. Kdaj bo Ministrstvo za šolstvo in šport zagotovilo zadostna sredstva vsaj za plače zaposlenih v vrtcih, saj vemo, da so s tem zelo hude težave zaradi očitno napačno izračunane glavarine in ne pristajam na to, da bi rekli, da je to zgolj v pristojnosti lokalnih skupnosti. Kajti novice, ki prihajajo iz Slovenije, Novega mesta in še marsikje drugje, da Ljubljane ne omenjam, da se vrtci zapirajo zaradi tega, je nesprejemljivo oziroma izredno hudo. Zato me v povezavi s tem še posebej zanima, kako to, da je v mesecu novembru odšlo 200 ravnateljev, njihovih pomočnikov in učiteljev v treh različnih aranžmajih - za 7, 8 in 11 dni na Tajsko, na sejem učil Didakta. Sicer so pa sploh že letos nekatere skupine ravnateljev pa tudi uslužbencev Ministrstva za šolstvo in šport obiskale Kanado, Švedsko, Pariz, Prago in tako dalje. Razen minimalnega števila ravnateljev, ki so si za ta obisk v Bangkoku zagotovili sponzorje, so vsi ostali potovali na stroške državnega proračuna. V tako imenovano izobraževalno ekskurzijo je bil vključen ogled plavajoče tržnice, kopanje na koralnih otokih, ogled krokodilje farme, tovarne rubinov, tajskega boksa, da ostalih turistično rekreativnih znamenitosti Tajske ne naštevam. V krajšem aranžmaju, 7 in 8-dnevnem, je bil celo predviden trikratni ogled Didakte, v daljšem, 11-dnevnem, pa celo dvakratni ogled Didakte. Vprašanje je, ali je treba resnično tolikšnemu številu ljudi neprestano plačevati izobraževalne obiske turističnih središč po vseh koncih sveta? Ali so ta sredstva predvidena v šolskem deležu proračuna? Če niso, ali je to namenska ali nenamenska poraba. Kdo bo te stroške pokril, saj gre na osebo približno za 1.700 dolarjev? Če smem, bi postavila še vprašanje...</p>
            </sp>
            <sp xml:id="SDZ1-Redna-36-1995-11-24.sp123">
               <speaker>PODPREDSEDNIK DR. LEV KREFT:</speaker>
               <p>Mislim, da raje ne, gospa Danica Simšič, vaš čas je že precej potekel.</p>
            </sp>
            <sp xml:id="SDZ1-Redna-36-1995-11-24.sp124">
               <speaker>DANICA SIMŠIČ:</speaker>
               <p>Hvala. Potem pa samo še zadnji, ki ga postavljam v imenu vseh poslank Državnega zbora, gospod predsedujoči. Glede na to, da se bližajo prazniki, ko se neizmerno množično uporabljajo petarde in druga pirotehnična sredstva, postavljamo vse poslanke Državnega zbora Vladi in pristojnim ministrstvom vprašanje, kaj bodo storili, da to vojno omejijo in kakšne ukrepe predvidevajo za to, da posledice, zlasti za otroke ne bi bile tako hude, kot so v vseh dosedanjih letih. Hvala lepa.</p>
            </sp>
            <sp xml:id="SDZ1-Redna-36-1995-11-24.sp125">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod minister, doktor Božidar Voljč bo skušal odgovoriti na tista vprašanja, ki se nanašajo na njegov resor verjetno.</p>
            </sp>
            <sp xml:id="SDZ1-Redna-36-1995-11-24.sp126">
               <speaker>DR. BOŽIDAR VOLJČ:</speaker>
               <p>Spoštovani! Vprašanja, ki jih je postavila gospa poslanka, se v primeru Ministrstva za zdravstvo nanašajo, prvič na prispevke in drugič na recepte. Torej prispevki za zdravstveno zavarovanje se predpisujejo po zakonu in v višini, ki je predpisana glede na plače in podobno. Zdaj, tam, kjer imamo javna podjetja, izplačilo osebnih dohodkov ni možno, dokler Agencija za plačilni promet ne da zelene luči. Druga zadeva pa je recimo pri teh zasebnikih. Vi veste, da smo imeli pozno pomladi eno grožnjo zasebnikov, da bodo blokirali ceste, ker je Zavod za zdravstveno zavarovanje zagrozil, da ne bo več smatral zaposlenih pri zasebnikih, ki ne plačujejo redno prispevke za zavarovane osebe. Takrat smo se sestali s predstavniki obrtnikov z Obrtniško zbornico in se dogovorili za odpravo teh nesporazumov in obveščen sem, da od takrat naprej plačevanje prispevkov s te sfere bistveno bolje poteka, bolje, ne pa popolno, pri čemer moram povedati, da je skoraj neverjetno, kakšno bogastvo idej se izkazuje v izmikanju plačilu, tako da jaz mislim, da tukaj skoraj nima smisla, da o tem govorimo, ker gre za javno mesto, da ne bi kdo prišel na kakšno idejo. Vsekakor pa je seveda plačevanje prispevkov in nadzor nad plačevanjem teh prispevkov stvar, ki zadeva tako sam Zavod za zdravstveno zavarovanje z njegovimi kontrolnimi službami, pa tudi Agencija za plačilni promet bi morala po svoje tukaj kaj zraven dati. Na vsak način je treba tu delovati naprej. Rad pa bi seveda opozoril, da glejte na to vprašanje približno isto, kot na plačevanje davkov. To je nekako tako. Mi smo se navadili, da imamo tak miselni vzorec, da se skušamo izdatkom oziroma tistim dajatvam, ki jih država naj bi dobila, prej izmakniti kot ne. In menim, da je to tudi povezano malo z občutkom domovinskosti oziroma državnosti in da moramo zdaj, ko imamo svojo državo, ta vedenjski miselni vzorec nekoliko spremeniti.</p>
               <p>Druga stvar se nanaša na recepte. Vi veste, da je poraba sredstev za zdravila strmo naraščala in da je Vlada zahtevala, da se tukaj nujno nekaj naredi. Zaradi tega so bili med drugimi ukrepi sprejeti tudi tako imenovani "zeleni recepti" pa "beli recepti", tako da ni bilo več enotnih receptov. Ker je bilo to sredi leta storjeno, in je bilo v načrtu, da se bo tudi "koda bar sistem" na recepte zaradi boljšega nadzora vpeljal, pa v prvi fazi ni bilo mogoče, je bilo na podlagi povprečne porabe iz leta 1994 po posameznih območjih na število prebivalcev in po posameznih specialnostih izračunano, koliko predvidoma bodo posamezni zdravniki oziroma področja porabila receptov. In tako so bili recepti razdeljeni, kar seveda dopušča, da je bilo mogoče kje premalo in kje ne, zaradi tega, ker je bilo povprečje. Vendar pa je bilo jasno povedano, da če bo kje receptov zmanjkalo, jih bodo lahko takoj tudi dobili. Iz Zavoda za zdravstveno zavarovanje so mi sporočili, da ne poznajo niti enega primera, ko bi bila taka zahteva zavrnjena. Zdaj, ko pa imajo recepti -  pripravljeni so že s "koda barom", so pa tudi ti podatki te porabe zadnjih treh mesecev upoštevani. Ker vas posebej zanima možnost predpisovanja, bi vam rad povedal, da v akutnih primerih zdravnik lahko predpiše za 10 dni zdravil, recimo kakšna angina ali kaj podobnega - prehlad. V primeru kroničnih bolezni za 3 mesece, v primeru tistih kroničnih bolnikov, ki so pa posebej poučeni, da tudi sami nadzorujejo potek svoje bolezni in ravno sladkorna bolezen je tak primer, kjer imamo recimo bolj, bi rekel, izobražene bolnike, ki lahko potem tudi svoj sladkor po svoje nadzirajo od kontrole do kontrole pri zdravniku, pa zdravnik lahko predpiše tudi več kot za 3 mesece. Tako da jaz menim, da v tem primeru, ki ste ga konkretno navedla, je šlo mogoče za nesporazum na relaciji Zavod za zdravstveno zavarovanje in Zdravstveni zavod in mislim in upam, da je to že rešeno. Hvala.</p>
            </sp>
            <sp xml:id="SDZ1-Redna-36-1995-11-24.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ja, izvolite, gospa Belopavlovičeva bo odgovorila na vprašanje s področja šolstva.</p>
            </sp>
            <sp xml:id="SDZ1-Redna-36-1995-11-24.sp128">
               <speaker>NATAŠA BELOPAVLOVIČ:</speaker>
               <p>Mislim, da je v zvezi s tem vprašanjem ostal še tisti del, ki se nanaša na pokojninske, tako prispevke kot pridobivanje pravic ob neplačanih prispevkih. Glede kontrole je bilo že nekaj rečenega. Tam, kjer je izplačilo plač pogojeno s predhodno plačanimi prispevki, kar je nekdaj kontrolirala Služba družbenega knjigovodstva, zdaj pa Agencija, teh problemov pravzaprav ni. Več problemov je tam, kjer gre to pobiranje in kontrola preko davčne uprave. S posegi, ki jih je zdravstvo na tem področju naredilo in o katerih je govoril dr. Voljč, se je izboljšalo tudi stanje pri prispevkih na strani pokojninsko invalidskega zavarovanja. Prispevki se namreč plačujejo skupaj. Nekdo ne more plačati samo zdravstva, penzijskega prispevka pa ne, ali pa samo delček tega, ampak skratka, tudi če bi plačal samo del te vsote, bi to pomenilo polovico zdravstvu, polovico pokojninskemu zavarovanju.</p>
               <p>Kakorkoli so bili ti ukrepi zdravstvenega zavarovanja nepopularni, so pa nek določen red vzpostavili na obeh zavodih zavarovanja. Kako lahko nekdo dobi pravico - govorim o pravici do pokojnine, pa ne plačuje prispevkov. Treba je ločiti dvoje. Eno, kadar bi šlo za tiste, ki so v odvisnem delovnem razmerju, torej tiste, ki so nekje zaposleni. Tisti dejansko lahko dobijo pravico tudi, če prispevki za njih s strani delodajalcev v nekem obdobju ne bi bili plačani, medtem ko tisti zasebnik, obrtnik, privatnik, odvetnik, kdorkoli iz tega zasebnega sektorja, ki ne plača prispevkov, tudi ne more uveljaviti pravice, dokler ne plača prispevkov. Obe možnosti oziroma obe pravici tako za zaposlene kot za samozaposlene v bistvu izhajajo direktno iz zakona. Treba bi bilo pa še nekaj povedati, da tudi v tistih primerih, ko prispevki za nekatere zaposlene niso bili plačani, ima Zavod pokojninskega zavarovanja regresni zahtevek za plačilo prispevkov za nazaj; za tistega delodajalca pa je to usodna pot - postopek in vprašanje potem možnosti izterjave. Hvala.</p>
            </sp>
            <sp xml:id="SDZ1-Redna-36-1995-11-24.sp129">
               <speaker>PODPREDSEDNIK DR. LEV KREFT:</speaker>
               <p>Hvala. Še gospa Tea Valenčič, izvolite.</p>
            </sp>
            <sp xml:id="SDZ1-Redna-36-1995-11-24.sp130">
               <speaker>TEA VALENČIČ:</speaker>
               <p>Spoštovani gospod predsedujoči, spoštovane gospe poslanke in poslanci! Najprej bi odgovorila na prvo vprašanje gospe Danice Simšič, ki se nanaša na to, kako in kdaj namerava Vlada zagotoviti sredstva za plače zaposlenih v slovenskih vrtcih. Sredstva za delovanje vrtcev in v okviru tega tudi za plače zaposlenim zagotavljajo občine in starši. Občina lahko za vrtce nameni toliko javnih sredstev, kolikor ji na osnovi enotnih kriterijev za oblikovanje zagotovljene porabe določi Vlada Republike Slovenije. Sedaj dobljena javna sredstva za financiranje vrtcev v Republiki Sloveniji v letu 1995 so za dobrih 16% večja od lanskoletnih in občinam zadoščajo za poravnavo tekočih obveznosti do vrtcev vključno s plačami. S temi sredstvi pa občine ne morejo poravnati tudi celotnih obveznosti, ki izhajajo iz napredovanja pedagoškega kadra v nazive. Vsem zaposlenim, ki so pridobili naziv, pripada poračun plače tudi za leto 1994, torej za obdobje april - december. Da bi občine vrtcem lahko omogočile normalno poslovanje, vključno z izplačilom poračuna, torej nekoliko večjih plač, bi se dovoljena javna sredstva za področje predšolske vzgoje morala povečati. Potekajo razgovori z Vlado v ta namen, da bi odobrili nekaj dodatnih sredstev in s tem povečali sedaj določeno javno porabo za vrtce. Seveda pa to zagotovo ne bo toliko, kolikor se je izkazalo, da je razlika. Z javnimi sredstvi, določenimi po enotnih kriterijih, bodo lahko vse občine v Sloveniji svojim vrtcem zagotovile enak - normalen standard. Tiste lokalne skupnosti, ki želijo imeti v vrtcih na svojem območju višji standard, torej boljšo opremljenost, ugodnejše normative in drugo, bodo morale le tega zagotavljati z lastnimi sredstvi izven okvira zagotovljene porabe. Pa še nekaj besed na vaše drugo vprašanje, ki se nanaša na strokovne ekskurzije oziroma na obisk nekaj 100, 200 - kolikor je že bilo objavljeno - ravnateljev na Tajsko, bi rada povedala, da je Ministrstvo za šolstvo in šport oziroma inšpekcijska služba začela opravljati obiske oziroma povpraševati po tem, iz katerega vira so šla ta sredstva in kako so jih uporabili. Tukaj imam že nekaj neposrednih informacij, in sicer iz Srednje trgovske šole in nekaj osnovnih šol. Podatki so seveda različni. Eni kažejo na to, da so imeli ravnatelji dopust in so to tudi izkazali z listinami, ker so recimo v poletnih mesecih imeli adaptacije, dozidave šol in so na ta način izkoristili, da so si pridobili sponzorska sredstva do tega, da so recimo na Srednji trgovski šoli sredstva uporabili po sklepu sveta, ampak iz naslova izobraževanja odraslih, ki ga ta šola sama opravlja. Povedali so nam tudi, da so tja odpotovali učitelji, ki so bili najstarejši, ki jim je bila to nekako nagrada, da so pa drugi imeli v tem času strokovno 5-dnevno ekskurzijo na Dunaj in jim je šola tudi krila stroške. Skratka, poudarila bi naslednje, da nimamo še celovite informacije, jo bomo pa seveda pridobili in tam, kjer bomo ugotovili, da je šlo za zlorabo oziroma za nenamensko rabljena sredstva, bo inšpekcijska služba temu ustrezno ukrepala. Še na vaše vprašanje, ali so za to namenjena posebna proračunska sredstva, če sem prav razumela. Rada bi povedala, da je proračunska postavka, ki se nanaša na izobraževanje oziroma na permanentno izobraževanje učiteljev oziroma strokovnih delavcev, namenjena izobraževanju v tistem segmentu, ki teče iz naslova javnih razpisov. Gre za seminarje, ki so javno izbrani in tudi potrjeni v objavljenih katalogih. Seveda pa imajo osnovne in srednje šole v okviru svojih sredstev, ki jih tudi pridobivajo, vedno možnost po sklepih njihovih organov znotraj organizirati tudi strokovne ekskurzije in druga izobraževanja, ki niso vezana na ta proračunski del. Toliko zaenkrat, več pa, če boste želeli, bomo posredovali kasneje ali pa pisno. Hvala lepa.</p>
            </sp>
            <sp xml:id="SDZ1-Redna-36-1995-11-24.sp131">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Drago Šiftar. Izvolite. Čas je potekel, ni več. 10 minut je dano za odgovor. Kdor postavi več vprašanj, kot se lahko odgovori v 10 minutah, pa s tem sprejema rizik. Želite dodatni dve minuti za dodatno vprašanje? Se opravičujem gospod Šiftar.</p>
               <p>Gospa Danica Simšič ima še dve minuti.</p>
            </sp>
            <sp xml:id="SDZ1-Redna-36-1995-11-24.sp132">
               <speaker>DANICA SIMŠIČ:</speaker>
               <p>Hvala lepa. Glede na to, da ni bilo mogoče dobiti odgovora na to, kaj bo Vlada storila, da bo omejila uporabo petard in drugih pirotehničnih sredstev, prosim za odgovor še na to, kajti to je po mnenju vseh poslank tega Državnega zbora izjemno pereče in hudo vprašanje. Hvala.</p>
            </sp>
            <sp xml:id="SDZ1-Redna-36-1995-11-24.sp133">
               <speaker>PODPREDSEDNIK DR. LEV KREFT:</speaker>
               <p>Gospod Slavko Debelak. Izvolite.</p>
            </sp>
            <sp xml:id="SDZ1-Redna-36-1995-11-24.sp134">
               <speaker>MAG. SLAVKO DEBELAK:</speaker>
               <p>Hvala. Vlada je na to temo že pripravila rešitve, in sicer je pripravila spremembo pravilnika, s katerimi se dovoljuje ta uporaba. Omejila je časovno in prostorsko. Bom kar prebral, je zelo kratko: "Pirotehnični izdelki I. in II. kategorije, to je ta zabavna pirotehnika, katerih glavni učinek je pok, se smejo uporabljati v času od 26. decembra do 2. januarja. Prostorsko se pirotehnični izdelki ne smejo uporabljati v strnjenih stanovanjskih naseljih, v zgradbah, v bližini bolnišnic, domov za ostarele, v vrtcih, v bližini šol, cerkva, kinodvoran, gledališčih, na stadionih, v prevoznih sredstvih, namenjenih potniškemu prometu in na drugih površinah, kjer so športne, kulturne oziroma druge prireditve ter na mestih, kjer je naključno zbrano večje število ljudi. To so pravne omejitve, seveda bo pa potrebno intenzivirati nadzorstvo, tako s strani policije kot tudi s strani inšpekcijskih služb in dvigniti kulturo vseh, zlasti pa odraslih, kajti največ uporabe te pirotehnike je s strani otrok. Hvala.</p>
            </sp>
            <sp xml:id="SDZ1-Redna-36-1995-11-24.sp135">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Drago Šiftar. Izvolite.</p>
            </sp>
            <sp xml:id="SDZ1-Redna-36-1995-11-24.sp136">
               <speaker>DRAGO ŠIFTAR:</speaker>
               <p>Tisto, kar sem najavil, bom prebral, ker mogoče še kdo pride na vrstni red, če bo predsedujoči natančen, da nas ob dveh prekine. Rad bi pa povedal eno stvar. Na to ne želim v tem trenutku odgovora, želim pa nek praktični odgovor v naslednjih mesecih. Kako to, da so vedno abonirani za tiste prve tri iz opozicije, Sašo Lap, Zmago Jelinčič in Tone Peršak, samo vrstni red menjujete itd. Mislim, to samo želim, da drugič, ko odločate o teh treh iz opozicije, ker je opozicija nekaj malo več, ne pa ti trije v različnem vrstnem redu. Zaradi tega bi, bom pa prej prebral vprašanja, ki jih imam. V javnosti se je v zadnjem času sprožilo veliko govoric. Bilo je veliko polemike okrog varovanja aerodroma v Ljubljani. Po podatkih, ki jih imam, je bila in je še danes, kolikor lahko razberem iz časopisov, ogrožena varnost na Brniškem letališču, s tem pa tudi letalski promet, saj vsi dobro vemo, da so letališča ena najbolj varovanih objektov vsepovsod po svetu. Zato Ministrstvu za notranje zadeve in Ministrstvu za promet postavljam naslednja poslanska vprašanja. Najraje bi imel odgovore od ministrov ali nekaterih, zdi se mi, da jih ni tukaj, pa naj mi odgovorijo ministrstva. Da jih preberem.</p>
               <p>Ali je bilo podjetje Enigma 1.10.1995 ob prevzemu varovanja na aerodromu Ljubljana sposobno izvajati varovanje letališča. Na podlagi katerih kriterijev je bilo izbrano zavarovanje tega objekta? Pristojni ministrstvi sprašujem, kako je mogoče, da je tako pomemben objekt, kot je letališče, slabo varovan. Kaj sta omenjeni ministrstvi storili, da bi zagotovili varnost na letališču? Drugo. Koliko udeležencev Ministrstva za notranje zadeve in koliko zaposlenih v Enigmi je ustrezno usposobljenih za delo na letališkem rentgenu? Kot tretje me zanima, kakšni so bili zneski na fakturah, ki jih je za zavarovanje izpostavilo podjetje Porok, ki je do 30.9.1995 varovalo aerodrom Ljubljana in kakšni so ti zneski na fakturah, ki jih za isto delo sedaj izstavlja podjetje Enigma? Četrto. Po pričevanju nekaterih ključnih ljudi v tej zadevi je razvidno, da so nekateri prejemali visoke podkupnine. Govori se tudi o ljudeh iz omenjenih ministrstev. Oba ministra sprašujem oziroma predstavnika ministrstev, ali nameravajo preveriti te informacije in po potrebi tudi ustrezno ukrepati? Še rajši bi pa videl, če mi odgovorijo, da so že preverili. <stage>(Slišim znak.)</stage> Samo zadnje vprašanje, na brzino. In kot zadnje, pojavile so se tudi informacije o nezakonitem prometu z orožjem preko letališča. Ali so transferji orožja, o katerih govorijo zapisniki Porokovih delavcev, potekali z vsemi potrebnimi dovoljenji? Komu je bilo orožje namenjeno? Kako je mogoče, da pridejo informacije o nabavi in transportu orožja v roke privatnim podjetjem in Odbor za obrambo Državnega zbora o tem ni dobil nobenih poročil. Mislim, kako je to mogoče? Vprašanj je zadosti in rad bi izčrpne odgovore.</p>
            </sp>
            <sp xml:id="SDZ1-Redna-36-1995-11-24.sp137">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ja, prosim. Gospod Slavko Debelak.</p>
            </sp>
            <sp xml:id="SDZ1-Redna-36-1995-11-24.sp138">
               <speaker>MAG. SLAVKO DEBELAK:</speaker>
               <p>Na poslansko vprašanje, ki je zelo široko, bo verjetno gospod Šiftar zahteval dodatno pisno pojasnilo, seveda mu bomo to brez kakršnihkoli zadržkov tudi poslali. Povedal bi pa naslednje. Uredba o varnosti in redu na javnem letališču, izdana na podlagi zakona o zračni plovbi, to sta še, oba akta sta v bistvu akta, ki izhajata iz časov SFRJ, sta pa z ustavnim zakonom posvojena, pravno adaptirana v slovenski pravni sistem, določa, da mora za varnost na javnem letališču skrbeti podjetje za letališke storitve oziroma imetnik pravice razpolaganja z letališčem, to je Aerodrom Ljubljana. Na podlagi javnega razpisa je bilo dne 27.9. podjetje Enigma d.o.o. izbrano kot izvajalec za opravljanje dejavnosti službe varovanja letališča, in sicer s 1.10. tega leta, to se pravi 1995. Do takrat je te naloge opravljalo zasebno podjetje Porok, ki je v letu 1992 varovanje prevzelo od varnostne službe Aerodroma Ljubljana. V skladu z zakonom o zasebnem varovanju in obveznem organiziranju varovanja je Enigma imela licenco za opravljanje nalog fizičnega in tehničnega varovanja, ki ji jo je podelila zbornica za zasebno varovanje v soglasju z Ministrstvom za notranje zadeve. Na podlagi ugotovitev Republiškega inšpektorja za letalski promet, da Aerodrom Ljubljana ne izpolnjuje pogojev, navedenih v pravilniku o prostorih, tehnični opremi in načinu pregledovanja letal, potnikov in stvari na javnem letališču, je bila odrejena prepoved opravljanja rentgenskega pregledovanja, ne pa ostalih varnostnih dejavnosti podjetja Enigme, ločene prtljage in stvari in odrejen rok dveh mesecev za sanacijo te zadeve. Pri tem je inšpektor dal možnost, da Aerodrom Ljubljana v določenem roku zaradi premostitve nastalih razmer in seveda v cilju varnosti letališča zaprosi Ministrstvo za notranje zadeve, natančneje Upravo za notranje zadeve Kranj, da proti plačilu prevzame te naloge. Ker Aerodrom Ljubljana tega ni storil, je bila izdana odločba Republiškega inšpektorja za letalski promet, da je podjetje Aerodrom Ljubljana dolžno omogočiti usposabljanje delavcem Ministrstva za notranje zadeve, opravljati naloge rentgenskega pregledovanja, tako imenovane velike oziroma oddvojene prtljage. Prevzem navedenih nalog je bil opravljen dne 5.10.1995 ob 19.00 uri, postopek je vodil republiški inšpektor za letalski promet. Ministrstvo za notranje zadeve je s prevzemom nalog rentgenskega pregledovanja oddvojene prtljage vzpostavilo stanje v skladu z omenjeno uredbo in s pravilnikom. Ocenjujemo, da je s tem letališče ustrezno varovano.</p>
               <p>Hkrati pojasnjujemo, da ima Ministrstvo za notranje zadeve zadostno število usposobljenih delavcev za rentgensko pregledovanje ročne in oddvojene prtljage blaga. Na vprašanje o zneskih na fakturah ministrstvo pojasnjuje, da je Okrožni državni tožilec iz Kranja podal zahtevo, da se začne z zbiranjem obvestil v zvezi z ogrožanjem zračnega prometa, z zamenjavo varnostnih služb na letališču, v zvezi z zlorabo uradnih položajev in tako naprej. V ta namen je že imenovana komisija, ki zbira vsa ta obvestila, pojasnila z operativnimi postopki in bo o vseh ugotovitvah obvestila javnega tožilca, bodisi s kazensko ovadbo oziroma s poročilom.</p>
               <p>Na vprašanje o nezakonitem prometu z orožjem preko letališča, gre v bistvu za prezentacijo tistih zapisnikov, ki so jih ti zasebni varnostniki predstavili na televiziji oziroma v tej oddaji Studia City, ministrstvo za notranje zadeve in za obrambo ugotavlja, da so bili vsi transporti orožja in pa celotna zadeva opravljeni v skladu z zakonodajo, na podlagi odločb bodisi ministrstva za notranje zadeve oziroma odločb ministrstva za obrambo in seveda, da v tem primeru ne gre za zlorabo bodisi pooblastil oziroma za nezakonit, ilegalen uvoz, izvoz oziroma tranzit orožja. Ministrstvo za notranje zadeve tudi ugotavlja, ali obstajajo znaki kaznivega dejanja, neke vrste izdaja neke uradne skrivnosti s strani delavcev Poroka, in bo tudi o tem obvestilo državnega tožilca v Kranju.  </p>
            </sp>
            <sp xml:id="SDZ1-Redna-36-1995-11-24.sp139">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Hanžel bo še dodal. Preostala dva spiska, gospodje Miroslav Mozetič, Miroslav Geržina in Ciril Pucko so namreč rekli, da bodo svoja vprašanja dali pisno oziroma se jim bodo odpovedali. Gospoda Janeza Jančarja in dr. Janeza Podobnika pa bom prosil, da bosta pisno svoja vprašanja posredovala, kajti časa bo zmanjkalo na tej seji. Izvolite.</p>
            </sp>
            <sp xml:id="SDZ1-Redna-36-1995-11-24.sp140">
               <speaker>DR. SLAVKO HANŽEL:</speaker>
               <p>Spoštovani gospod predsedujoči, spoštovane poslanke in poslanci! K vsemu temu, kar je bilo povedano, je za dopolniti zelo malo. Jaz bi dodal samo tukaj, da na vprašanje o kriterijih in ali je Enigma izpolnjevala pogoje za delo, ki ji je bilo poverjeno, bi povedal tako, da pač, katere kriterije je uporabil Aerodrom Ljubljana, ki je odgovoren za zagotavljanje varnosti na letališču, pri izboru tega podjetja, se pravi, podjetja Enigma, nam ni znano. Ministrstvo za promet in zveze je pa že zaprosilo Aerodrom Ljubljana, da nam izroči pogodbo, ki jo je s tem podjetjem sklenilo. Dodatno bi povedal še to, ker se je  vprašanje nanašalo tudi na prejšnja plačila podjetju Porok, in zneski, ki jih letališče Aerodrom Ljubljana plačuje Enigmi, bi povedal to, da plačila podjetja Aerodrom Ljubljana podjetju Porok od 1.1.1995 do 30.9.1995 znašajo po podatkih Aerodroma Ljubljana 47.336.577,00 tolarjev.</p>
               <p>Povprečni znesek za prvih devet mesecev znaša 5 milijonov 259 tisoč 619 tolarjev na mesec, povprečje zadnjih treh mesecev, to je julij, avgust, september 1995 pa 4 milijone 716 tisoč 370 tolarjev na mesec. Plačilo podjetja Aerodrom Ljubljana podjetju Enigma za mesec oktober 1995 znaša po podatkih Aerodroma Ljubljana 6 milijonov 90 tisoč 262 tolarjev. Glede celotnega poslovanja oziroma zagotavljanja varnosti na letališču je v zaključni fazi analiza naših inšpekcijskih služb, se pravi inšpekcijskih služb Ministrstva za promet in zveze in ko bo torej narejeno to poročilo in predlagani ukrepi na osnovi opravljene analize, bomo o tem tudi ustrezno obvestili vse zainteresirane. Hvala.</p>
            </sp>
            <sp xml:id="SDZ1-Redna-36-1995-11-24.sp141">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dodatno, gospod Šiftar, izvolite.</p>
            </sp>
            <sp xml:id="SDZ1-Redna-36-1995-11-24.sp142">
               <speaker>DRAGO ŠIFTAR:</speaker>
               <p>Jaz vem, da bo tako, kot je bilo. Ne nazadnje procedura omogoča, da pridemo v "zeitnot" in da se ne odgovorijo ključne zadeve, to ste dobro izkoristili, saj ste vsi profesionalci, tako ali drugače, zato vas prosim, da dobim natančno pismeno obrazložitev, in to do zasedanja naslednjega Državnega zbora, da potem, če ne bom mogel drugače, bom izkoristil recimo ta atribut, ki ga je prej izkoristil ob neki drugi temi kolega Jelinčič, se pravi razprave. Želel bi to, ker ne nazadnje tudi vas razumem, da ne morete tako odgovoriti, ker ste zadnje dneve mrzlično iskali, obe ministrstvi, odgovore, tako da nimate nobenih evidenc oziroma zelo slabe evidence in ste zadnje dni z grabljami iskali kaj, kar bi našli nekaj za odgovoriti. Zelo me pa čudi oziroma tudi en del profesionalno izpeljanega odgovora je v tem, da se niti slučajno niste dotaknili, koliko je bilo teh tako imenovanih prevozov, ne prevozov orožja, koliko municije. Ne nazadnje mi je znan podatek, ki ga imam, ko je napisalo vaše Ministrstvo za notranje zadeve, govori o številkah, jih ne bom javno, sicer ni podpisana nobena fizična oseba, ampak je podpisana neka skupina za stike z javnostjo. Se pravi, da ni "persone" za tem, se pravi nekdo nedefiniran, brezspolni. In vseeno me pa zanima, kako je to mogoče, tudi, če bi bila ena sama pošiljka, če je za našo državo do včeraj veljal embargo na uvoz orožja. In rad bi, da se vseeno dotaknete, kam je tisto orožje šlo, tudi če ni za uporabo v javnosti, potem to prosim pripišite, ker veliko indicev govori, da se je s tem orožjem tudi privat trgovalo oziroma šlo v takšne ali drugačne namene, ne samo tistim, komur je namenjeno, to je na Ministrstvu za notranje zadeve oziroma za vojsko. Mislim, da za več nimam časa in bi želel, da mi daste natančen odgovor, pa bom potem pač razmislil, če je zadovoljiv ali ne.</p>
            </sp>
            <sp xml:id="SDZ1-Redna-36-1995-11-24.sp143">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dodatno bo pojasnil še gospod Slavko Debelak.</p>
            </sp>
            <sp xml:id="SDZ1-Redna-36-1995-11-24.sp144">
               <speaker>MAG. SLAVKO DEBELAK:</speaker>
               <p>V imenu Ministrstva za notranje zadeve lahko povem samo, da vam bomo dali zelo natančne podatke, in sicer glede prometa lovskega, športnega in pa zračnega oziroma varnostnega orožja. Nismo te podatke iskali z grabljami, imamo jih zbrane skrbno, vodimo jih v posebnih evidencah. Uvoznik ni bil samo Ministrstvo za notranje zadeve, ampak tudi tista podjetja, ki imajo dovoljenje, da se ukvarjajo s prometom, to se pravi, še enkrat ponavljam, lovskega, športnega in pa varnostnega orožja. V imenu Ministrstva za obrambo seveda ne morem govoriti, obljubljal sem vam pa že prej in še enkrat ponavljam, podali vam bomo izčrpno poročilo oziroma odgovor na vaše vprašanje. So pa nekateri podatki, ki so seveda suptilne narave in jih bomo ustrezno tudi gradirali.</p>
            </sp>
            <sp xml:id="SDZ1-Redna-36-1995-11-24.sp145">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite, še gospod Hanžel.</p>
            </sp>
            <sp xml:id="SDZ1-Redna-36-1995-11-24.sp146">
               <speaker>DR. SLAVKO HANŽEL:</speaker>
               <p>Hvala lepa. Jaz moram reči, da mi nismo tudi prav nič grabili ali kaj takega, kot to omenja gospod Šiftar, ampak smo dejansko ukrepali in ukrepali takoj, ko je prvi dan, ko je Enigma prevzela posle na letališču, to je bilo v nedeljo, v soboto smo bili obveščeni, v nedeljo ob polnoči, torej od desete zvečer do polnoči so bili tam že inšpektorji in ustno ukrepali, ostali, kot ste slišali že, tudi pisno potem, tako da kar se tiče varnosti na letališču, za katero odgovarjajo naše inšpekcijske službe in direktno Ministrstvo za promet, varnost je bila zagotovljena z ukrepi, ki vam jih bomo točno po sklepih in datumih, v kolikor to želite, ob pisnem odgovoru tudi priložili. Tako da v zvezi s tem mislim, da je zagotovljeno vsem zakonskim določilom in predvsem zagotovljena je varnost, še zlasti tudi pri pregledovanju prtljage in potnikov.</p>
               <p>Prosil bi pa seveda, v kolikor imate vi, gospod Šiftar, kakšne dodatne podatke, ki bi nam lahko koristili, kot ste omenili, pri zagotavljanju še boljše varnosti na letališču pa, če nam jih lahko pošljete na ministrstvo. Prav lepa hvala.</p>
            </sp>
            <sp xml:id="SDZ1-Redna-36-1995-11-24.sp147">
               <speaker>PODPREDSEDNIK DR. LEV KREFT:</speaker>
               <p>Hvala lepa. S tem zaključujem to točko dnevnega reda.</p>
               <p>Sejo bomo nadaljevali v torek ob 10. uri.</p>
            </sp>
            <stage type="time">(SEJA JE BILA PREKINJENA 24. OKTOBRA 1995 OB 13.52 URI IN</stage>
         </div>
      </body>
   </text>
</TEI>
