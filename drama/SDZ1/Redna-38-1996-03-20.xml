<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-38-1996-03-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A418C2BEBDBE5DD1C1257832004838F6</idno>
               <idno type="URI">A418C2BEBDBE5DD1C1257832004838F6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-38-1996-03-20.DZ" n="38">
               <name>Redna</name>
               <date when="1996-03-20"/>
            </setting>
         </settingDesc>
         <particDesc>
            <listOrg>
               <org xml:id="Redna-38-1996-03-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 20. MARCA 1996 OB 10.24 URI.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovani poslanci, gospe in gospodje! Pričenjam nadaljevanje 38. seje Državnega
                  zbora Republike Slovenije. Obveščen sem, da so zadržani in se današnje seje ne
                  morejo udeležiti naslednje poslanke in poslanci: Ivan Sisinger, dr. Leo Šešerko,
                  Jože Lenič, Janez Vindiš, Feri Horvat, dr. Peter Tancig, Miran Jerič do 11. ure,
                  mag. Jože Protner, Rafael Kužnik do 11. ure, Drago Šiftar, dr. Mateja Kožuh-Novak,
                  Roberto Battelli, Brane Eržen, Andrej Lenarčič in Vladimir Topler. Prosim, da
                  ugotovimo prisotnost v dvorani. Ugotavljamo prisotnost! Ugotavljam, da je navzočih
                  63 poslank in poslancev; tako je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. Preden nadaljujemo z delom ima gospa Ljerka Bizilj proceduralni
                  predlog.</p>
            </sp>
            <sp who="SDZ1:BiziljLjerka">
               <speaker>LJERKA BIZILJ:</speaker>
               <p>Hvala lepa. Spoštovani, na tej seji Državnega zbora imamo pod 36.a točko na
                  dnevnem redu Poročilo Vlade Republike Slovenije v zvezi s sumi o nepravilnostih v
                  TAM-u. Predlagam, da to točko dnevnega reda preložimo pod na primer 23.a točko.
                  Ker če že obravnavamo dogajanje v TAM-u ima smisel, da to počnemo zdaj in ne proti
                  koncu aprila ali maja; kajti to, kar se tam dogaja, je norčevanje predvsem iz tam
                  zaposlenih delavcev. - Gospod Hvalica, upam, da lahko do konca povem. - Tako
                  predlagam proceduralni sklep, da glasujemo o tem, da to točko prestavimo na 23.a
                  točko in o tem govorimo zdaj. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. To je predlog, da se točka 36.a obravnava takoj po 23. točki dnevnega
                  reda. Ta predlog dajem na glasovanje. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da bomo točko 36.a obravnavali takoj po 23. točki.</p>
               <p>Današnje nadaljevanje 38. seje zbora bomo pričeli s prekinjeno 38. točko dnevnega
                  reda, to so vprašanja in pobude poslank in poslancev. Zatem bo zbor prišel na
                  obravnavo prekinjene 22. točke dnevnega reda, to je predlog zakona o davčni
                  službi, nato 23. točko dnevnega reda, to je predlog zakona o davčnem postopku.
                  Potem 36.a točko, kar smo zdaj sklenili in po dnevnem redu dalje.</p>
               <p>Prehajamo na nadaljevanje prekinjene <title>38. TOČKE DNEVNEGA REDA - PREDLOGI,
                     VPRAŠANJA IN POBUDE POSLANCEV</title>.</p>
               <p>V petek 15.3.1996 zbor ni odločil o predlogu poslanca Janeza Juga, da se na
                  podlagi prvega odstavka 29. člena poslovnika opravi razprava o odgovoru na njegovo
                  poslansko vprašanje o socialno pataloških ter demografskih pojavih. Zato prehajamo
                  na odločanje o tem predlogu.</p>
               <p>Na glasovanje dajem predlog naslednjega sklepa: <q>"Državni zbor bo opravil razpravo
                  o odgovoru Vlade Republike Slovenije na poslansko vprašanje magistra Janeza Juga o
                  socialno patoloških ter demografskih pojavih v Republiki Sloveniji na nadaljevanju
                  38. seje v petek, 22.3.1996."</q> Dajem ta predlog na glasovanje. Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da predlog ni sprejet.</p>
               <p>Ostala so nam še naslednja poslanska vprašanja poslank in poslancev: Žaro Pregelj,
                  Nada Skuk, dr. Franc Zagožen, Ignac Polajnar, Jana Primožič, Benjamin Henigman in
                  Franc Černelič. Prvi postavlja vprašanje gospod Žaro Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Name so se obrnili nekateri občani iz Izole v zvezi s problemi, ki jih
                  imajo z gradnjo izolske marine. In sicer, na podlagi dovoljenj jim je Ministrstvo
                  za okolje in prostor dovolilo gradnjo te marine, in sicer centralnega objekta, ki
                  pa s svojim vplivnim področjem posega že v lastnino sosedov, kakor tudi na
                  področje zaščitenega parka Rigoni. Ob gradnji na podlagi delnega gradbenega
                  dovoljenja so posekali stara zaščitena drevesa, na kar so se krajani pritoževali.
                  Zato sprašujem ministra Gantarja: ali je gradbeno dovoljenje, ki je bilo izdano,
                  veljavno? In zakaj je bila potrebna celotna procedura v zvezi s pojasnjevanjem
                  veljavnosti tega dokumenta? Pri tem bi opozoril na naslednje: da je 28. februarja
                  leta 1994 bilo izdano lokacijsko dovoljenje, da je 5.5.1994 Ustavno sodišče
                  razveljavilo spremembo in dopolnitev družbenega plana Izole za leto 1986-90 in
                  odlok o zazidalnem načrtu Marina, na podlagi katerih je temeljilo to lokacijsko
                  dovoljenje, da je Vrhovno sodišče potem to lokacijsko dovoljenje razveljavilo, da
                  je pa 7.2.1995 na podlagi tega lokacijskega dovoljenja ministrstvo izdalo gradbeno
                  dovoljenje, s katerim je tudi investitor začel izvajati gradbena dela. 27.2. je
                  Ministrstvo za okolje in prostor izdalo novo gradbeno dovoljenje. Pri
                  pojasnjevanju je uradnik kabineta predsednika Vlade zagotavljal, da je prišlo
                  zgolj do zamenjave številk dovoljenj in da v resnici je gradbeno dovoljenje
                  veljavno. Ko so prizadeti zahtevali dokument, so dobili spet gradbeno dovoljenje,
                  izdano 7.2.1995. Zato sprašujem ministra, ali ima investitor veljavno gradbeno
                  dovoljenje? Poleg tega ga sprašujem, ali so bili vsi posegi na to področje v
                  skladu z zahtevami naravovarstvene in kulturne zaščite, se pravi, ali je bilo to
                  vse v skladu z odločitvami Medobčinskega zavoda za varstvo naravne in kulturne
                  dediščine iz Pirana? Kajti vemo, da ta zavod je sicer dal soglasje na plan, na
                  prostorski plan, da pa ni dal soglasja na posamezne dokumente, kar običajno dela
                  in je tudi dolžan storiti. Zato bi prosil takoj za te odgovore. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor bo dal minister za okolje in prostor.</p>
            </sp>
            <sp who="SDZ1:GantarPavel">
               <speaker>DR. PAVLE GANTAR:</speaker>
               <p>Hvala lepa, gospod podpredsednik. Spoštovane poslanke in poslanci! Na poslansko
                  vprašanje, ki je bilo sicer indicirano kot problematika gradbenih dovoljenj v
                  Izoli, je pa bilo zdaj specificirano, lahko v tem trenutku odgovorim naslednje:
                  gradbeno dovoljenje, ki je bilo izdano in ga je izdala bodisi Upravna enota Izola
                  ali potrdilo na drugi stopnji Ministrstvo za okolje in prostor je veljavno, če ga
                  seveda v ustreznem upravnem postopku ali pa v sodnem postopku ne razveljavi višja
                  inštanca. Za ta postopek, ki ga je gospod Pregelj opisal, bi lahko rekel
                  naslednje: kolikor mi je znano, je bilo to dovoljenje razveljavljeno zaradi
                  določenih napak v samem spisu. In izdano je bilo novo dovoljenje, ki je veljavno.
                  Konkretni, natančni odgovor pa lahko seveda ta Državni zbor in gospod Pregelj dobi
                  v pisni obliki. Rad bi povedal še to, da imamo v tem primeru in v nekaterih
                  primerih opravek v zadnjem letu z nenavadnim pojavom poskusa političnega vplivanja
                  na upravni postopek izdajanja dovoljenj. Tu, pred tem zborom, zatrjujem z vso
                  resnostjo in odgovornostjo, da se ne minister in ne kdorkoli drug ne more vtikati
                  in odrejati vsebinske presoje pri izdaji gradbenih in lokacijskih dovoljenj in da
                  bom to seveda tudi v naprej preprečeval, kot minister pa bom dolžan skrbeti za to,
                  da je procedura legalna in kolikor se da seveda tudi hitra. In to bi bil za sedaj
                  odgovor. Pisni, konkretni odgovor teh postopkov bo pa dobil Državni zbor in
                  poslanec v pisni obliki. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! S tem odgovorom nisem zadovoljen predvsem zato, ker dejansko ne gre
                  zgolj za formalno pravne postopke, ampak gre za vsebinski spor. Ta objekt je
                  namreč na prostoru, kjer je bilo ves čas v Izoli rekreacijsko področje in zaščiten
                  park. Lahko bi bil na drugem prostoru, ki je industrijsko degradiran. Jasno je,
                  potrebno bi bilo prestaviti vsaj del sedaj delujoče tovarne Argo. Kar se pa tiče
                  dovoljenja, zahtevam, da mi ministrstvo pošlje vso dokumentacijo v zvezi s to
                  problematiko in tudi to veljavno gradbeno dovoljenje, za katerega podlago je
                  Vrhovno sodišče razveljavilo; se pravi, lokacijsko dovoljenje ne velja več. Kar
                  pomeni, da organ, ki izdaja gradbeno dovoljenje, nima več podlage za tako
                  dovoljenje. No, obveščen sem bil, da so med drugim dela tudi prekinili in
                  zahtevam, da mi ministrstvo odgovori, kako je ukrepala inšpekcija, ki jo
                  ministrstvo pokriva, glede te problematike? Kar sem dobil informacij, je bilo
                  rečeno, da inšpekcija <stage>(predvsem gre za gradbeno in urbanistično
                     inšpekcijo)</stage> ne more ukrepati v nasprotju z določili svojega
                  ministrstva, kar pomeni, da če je veljavno gradbeno dovoljenje, da pač inšpektor
                  nima kaj ukrepati. Jasno je, da je zdaj osnovni problem, ali je tako gradbeno
                  dovoljenje veljavno ali ne. Toda v končni instanci gre pa za poseg v obalni
                  prostor, za katerega je izključno pristojna Vlada oziroma država. In kolikor je
                  meni znano, je to področje zakonsko zelo neurejeno tudi zato, ker še ni
                  opredeljeno javno dobro, ki se nanaša na morje in morsko obalo. Tako da zahtevam,
                  da mi ministrstvo pisno odgovori in priloži vse pripadajoče dokumente. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister? <stage>(Ne.)</stage> Naslednje vprašanje postavlja
                  gospa Nada Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala za besedo. Pozdravljeni vsi prisotni! Spoštovane poslanke in poslanci in
                  predstavniki Vlade! Postavila bom vprašanje in dala poslansko pobudo. Prvo
                  vprašanje se nanaša na Ministrstvo za pravosodje in seveda Vlado, če ne more samo
                  ministrstvo tega urediti. Sprašujem, kdaj bodo zagotovljeni materialni pogoji za
                  delo Okrajnega sodišča v Cerknici in kaj je bilo do sedaj storjeno za to? Po
                  določbi zadnjega odstavka 22. člena zakona o sodiščih to sodišče še začasno
                  posluje na 5 kilometrov oddaljenem Rakeku. Vprašanje se bo zaostrilo v začetku
                  naslednjega meseca, ko se bo še zadnji del državne uprave, Geodetska uprava,
                  preselila z Rakeka v Cerknico in bo to edini primer, ko bo sodišče delovalo izven
                  mesta, kjer so vsi ostali organi države, kar pomeni seveda nepotrebno vožnjo
                  državljanov iz kraja v kraj in tratenje njihovega dragocenega denarja in časa.
                  Zato bi prosila, da se to čimprej uredi in prosim za odgovor, kaj je bilo do zdaj
                  storjeno za to. Prostori v Cerknici so zagotovljeni, treba je samo še opremo in
                  preselitev opraviti.</p>
               <p>Naslednje je poslanska pobuda, in sicer Ministrstvu za finance predlagam, da
                  ustrezno spremeni novi carinski zakon in podzakonske akte, da bodo poenostavljena
                  in odpravljena nepotrebna administrativna dela pri uvozu. Za kaj gre? Namen
                  zakona, ko smo ga sprejemali, je bil seveda poenostaviti postopke in izboljšati
                  konkurenčnost izvoznikov, praksa pa kaže, da se je nepotrebno administriranje še
                  povečalo. Prilagam primer 100% izvoznika, novega podjetja pohištva Bredst d.o.o.
                  iz Cerknice in cel kup papirjev, ki vam jih bom pokazala, ki so potrebni samo za
                  uvoz lepila iz Italije. Poglejte, koliko papirjev mora napisati podjetje, da lahko
                  uvozi lepilo, ki ga potrebuje za vse izdelke, za vse programe. In seveda, v
                  trenutku, ko uvozijo, npr. 2000 kilogramov lepila iz Italije, nastanejo že nova
                  naročila in potrebujejo novo lepilo in potrebno je ponoviti cel kup papirjev. Ne
                  vem, če je bil to namen tega zakona in verjetno tudi ni namen omejevati in po
                  nepotrebnem obremenjevati podjetja s tako papirno vojno. Zato prosim, da pojasnite
                  upravičenost takih postopkov in s podzakonskimi akti ali pa tudi s spremembo
                  zakona uredite, da bi to odpravili. Mislim, da to ni samo stvar podjetij, ki se
                  pritožujejo, ampak tudi stvar izvajanja tega carinskega zakona. Prosim za
                  odgovor.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori. Ministrica za pravosodje.</p>
            </sp>
            <sp who="SDZ1:ZupančičMeta">
               <speaker>META ZUPANČIČ:</speaker>
               <p>Hvala lepa, spoštovane poslanke, spoštovani poslanci, samo na kratko odgovor.</p>
               <p>V Cerknici so se skupne službe Vlade potrudile najti prostore tako za sodišče kot
                  za upravno enoto. Vendar delavci sodišča ugotavljajo, da ti prostori v bivši
                  stavbi Bresta za sodno zgradbo niso primerni. Predvsem je tu nastal problem
                  statike tega objekta zaradi vzpostavitve zemljiške knjige. Prostori v tem objektu
                  so majhni in statični izračuni ne dovoljujejo rušitve sten. Zaradi tega so stekli
                  nadaljnji pogovori in iščemo primeren objekt, tako da bi lahko zagotovili
                  čimprejšnjo selitev tega sodišča, tako kot ste seveda predlagali in tako kot je
                  tudi ustrezno in prav. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje. Še na drugo vprašanje oziroma na pobudo.</p>
            </sp>
            <sp who="SDZ1:KovačičBoris">
               <speaker>BORIS KOVAČIČ:</speaker>
               <p>Dober dan. Mi bomo pobudo preučili in poslali ustrezen odgovor, ker pač pobuda ni
                  bila najavljena in se na njo nismo mogli pripraviti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Jaz ne bom dala dodatnega vprašanja, ampak informacijo Ministrstvu za pravosodje.
                  V Cerknici imamo tudi stari zdravstveni dom in prosim, da preučite. Mislim, da bi
                  bilo tam primerno, če Brestova upravna stavba ni primerna. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje postavlja doktor Franc Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Vprašanje je namenjeno Ministrstvu za okolje in prostor; gre za
                  načrtovane postavitve radarjev na Menini.</p>
               <p>Ministrstvo za promet in zveze načrtuje postavitev radarja dolgega dosega za
                  kontrolo zračnega prometa na vrhu Vivodnik na Menini. Sprejet je bil odlok o
                  spremembah in dopolnitvah prostorsko-ureditvenega plana Republike Slovenije, ki
                  naj bi omogočil to lokacijo. Po mnenju Uprave za varstvo narave so vsi posegi v to
                  območje nesprejemljivi. Menina je kraška planota in velik rezervat pitne vode.
                  Zaradi varovanja naravne dediščine in naravnih virov je ta lokacija nesprejemljiva
                  tudi za prebivalstvo v Zgornji Savinjski dolini.</p>
               <p>Drugo ministrstvo, to je Ministrstvo za obrambo, načrtuje postavitev radarja
                  dolgega dosega za vojaške namene na drugem, nižjem vrhu Menine na Šavnicah. Ta
                  lokacija je še bolj sporna in nesprejemljiva, saj bi radarsko sevanje ogrožalo
                  tudi ljudi, živalstvo in rastlinstvo na bližnjih višjih vrhovih Menine. Vojaški
                  objekt velikih dimenzij bi ogrozil vire pitne vode in uničil enega
                  najznamenitejših vrhov Menine in posredno celotni krajinski park. Taki posegi so
                  nesprejemljivi tudi po mnenju Zavoda za gozdove Republike Slovenije. Veljavni
                  prostorsko ureditveni plan prizadetih občin Gornji grad in Nazarje takih posegov
                  ne dovoljuje.</p>
               <p>Ministrstvo za okolje in prostor sprašujem, ali bo upoštevalo mnenje Uprave za
                  varstvo narave in ne bo izdalo lokacijskega dovoljenja, ali pa namerava še naprej
                  sodelovati pri tem projektu? Vprašanje: ali namerava Ministrstvo za okolje in
                  prostor spoštovati pristojnosti občin in njihove prostorsko-ureditvene plane, ali
                  pa meni, da lahko na podlagi veljavne zakonodaje odvzame pristojnosti občinam? Če
                  se namerava Vlada Republike Slovenije in Ministrstvo za okolje in prostor
                  polastiti vseh pristojnosti, potem sprašujem ministra, ali namerava ministrstvo
                  izdati lokacijsko dovoljenje za ta dva načrtovana objekta in s tem žrtvovati
                  krajinski park, varovan gozdni rezervat in naravni spomenik in ogroziti občutljivo
                  kraško planoto in nenadomestljive naravne vire? Sprašujem, ali ministrstvo meni,
                  da bo ostalo verodostojno tudi v primeru, če bo dovolilo tako grobe posege v
                  prostor, uničenje naravne dediščine in ogrožanje naravnih virov, kljub
                  nasprotovanju prizadetega prebivalstva in za to pristojnih strokovnih ustanov?
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor ministra za okolje in prostor.</p>
            </sp>
            <sp who="SDZ1:GantarPavel">
               <speaker>DR. PAVLE GANTAR:</speaker>
               <p>Hvala lepa. Spoštovane poslanke in poslanci, spoštovani dr. Zagožen! Na vprašanje
                  dajem naslednji odgovor, ki vam bo tudi pisno posredovan, če že ni bil. In sicer
                  takole: odlok o spremembah in dopolnitvah prostorskih sestavin dolgoročnega in
                  srednjeročnega družbenega plana Republike Slovenije, ki je bil sprejet lansko
                  leto, določa tudi območje radarja za vodenje zračnega prometa na Menini planini. V
                  skladu s svojimi pristojnostmi je Vlada Republike Slovenije na podlagi prvega
                  odstavka 41. člena zakona o urejanju naselij in drugih posegov v prostor sprejela
                  sklep o dopolnitvah programa priprave prostorsko izvedbenih načrtov, ki bo v
                  skladu s planom Republike Slovenije in je določila, da se za obravnavano možnost
                  namestitve radarja sprejme in izdela lokacijski načrt. To pa pomeni, da bo Vlada,
                  ko bo osnutek lokacijskega načrta izdelan, ta osnutek poslala prizadetim občinam v
                  javno razgrnitev in obravnavo najmanj za mesec dni. Po preteku javne razgrnitve pa
                  bodo občinski sveti oblikovali stališča in predloge k osnutku in jih poslali Vladi
                  Republike Slovenije. Ministrstvo za okolje in prostor bo na zahtevo investitorja
                  radarja dolgega dosega za vodenje zračnega prometa na Menini planini lahko pričelo
                  s postopkom izdaje lokacijskega dovoljenja šele, ko bo navedeni lokacijski načrt
                  sprejet in objavljen v Uradnem listu Republike Slovenije, s postopkom izdaje
                  gradbenega dovoljenja pa po pravnomočnosti lokacijskega dovoljenja. Če tu prekinem
                  to branje tega teksta, to pomeni, da mi tu ne posegamo v pristojnosti urejanja
                  prostora občin, kajti to je republiški infrastrukturni objekt, za katerega
                  sprejema lokacijski načrt, uredbo Vlada, vendar je ne sprejema mimo občin, ampak
                  mora iti skozi občinske svete. Kako se bodo potem občinski sveti odločili je
                  seveda drugo vprašanje, in kakšen bo ta postopek. Ampak brez tega, šele tedaj se
                  potem začne postopek, upravni postopek za izdajo dovoljenj.</p>
               <p>Kar pa zadeva radar za potrebe obrambe, je ta lokacija bila že določena v
                  predhodnih planskih aktih oziroma že pred tem in mi vodimo lokacijski postopek, in
                  sicer tako, da smo sedaj v fazi, ko se pravzaprav določajo pogoji pri izvedbenem
                  načrtu, to so urbanistični, arhitektonski, oblikovalski, gradbeno-tehnični,
                  tehnološki in drugi pogoji, normativi in predpisi. To pomeni, ta možna lokacija je
                  soočena z velikim številom pridobitev dovoljenj z resnimi omejitvami in k obema
                  tema dokumentoma morajo biti tudi dajalci soglasij; po zakonu so dajalci soglasij,
                  ki lahko ali pa ne izdajo soglasja. Vsi ti pogoji so navedeni v lokacijskem
                  dovoljenju, bodo navedeni in če bi kdo po izdaji lokacijskega dovoljenja,
                  pozitivnega, menil, da so prizadete konkretne pravice, obveznosti, pravne koristi,
                  bo seveda mogoč tudi upravni spor. Tu je torej postopek že v upravnem postopku,
                  torej že upravni postopek, kajti plan je bil že sprejet, mislim, leta 1985 in tu
                  pač vodimo upravni postopek, vendar seveda pod zelo resnimi in strogimi okolskimi
                  in drugimi parametri, ki so potrebni.</p>
               <p>Rad bi povedal še to, da Uprava za varstvo narave ni v nobenem primeru, kot je
                  bilo rečeno, dala negativnega mnenja ali pa, da na tem območju potencialno ni
                  možna lokacija radarjev. Kajti spremembe dopolnitve plana je predložilo to
                  ministrstvo Vladi, Vlada parlamentu in verjemite mi, da smo mi znotraj resorja
                  usklajeni, da je pod določenimi pogoji to možno. Vendar, to pa, če je to načelno
                  pozitivno stališče, da je takšna lokacija tu možna, na tem območju možna, pa to še
                  ne prejducira končnega stališča v upravnem postopku, ker se konkretno izdajajo
                  konkretna dovoljenja in soglasja na predviden projekt. Torej moramo ločiti projekt
                  izdelave planske dokumentacije, izvedbene dokumentacije in samo upravno
                  dovoljenje. Tako da se seveda lahko zgodi - če dovolite, da pojasnim to - lahko se
                  zgodi, da kljub temu, da minister za okolje in prostor in tudi Uprava za varstvo
                  narave meni, da je ta radar tam sicer možen, da v poznejših zadevah lahko v
                  konkretnem upravnem dovoljenju pokažemo, da na ta način, kot ga predvidevajo, ni
                  možen ali kaj podobnega. Ampak vendar, to je predpisan postopek. Tako si v nobenem
                  smislu ne prilaščamo pristojnosti. In ali je radar mogoče sprejeti ali ne, se v
                  tem primeru izkaže samo skozi konkreten upravni postopek, ki je predviden za
                  lokacijsko in gradbeno dovoljenje. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani minister! Tisti stari planski dokumenti, ki naj bi dovoljevali ali
                  predvidevali gradnjo vojaškega radarja na Menini, očitno niso bili nikjer javno
                  objavljeni; iz leta 1985, če so to morda dokumenti, s katerimi Vlada razpolaga.
                  Kolikor je meni znano, bivša občina Mozirje o tem ni vedela ničesar in tudi
                  sedanja občina Nazarje in Gornji grad ne. Gre torej za dokumente, ki niso javni in
                  niso bili nikoli tudi javno obravnavani. Glede mnenja Uprave za varstvo narave,
                  citiram, iz primerjalne analize, navaja: krajinski park Čemšeniška planina, gozdni
                  rezervat Menina-Strojnik, jezero Viva, Slavnik, Vrh pobočje. Po mnenju Uprave za
                  varstvo narave so vsi posegi v ta območja nesprejemljivi. To je njihovo stališče.
                  Res pa je, da je v tej primerjalni analizi končno tisti, ki je izdeloval, zapisal,
                  da pogojno pristaja, in to zaradi tega, ker investitor ne odstopa od svojega
                  namena, da postavi radar za kontrolo zračnega prometa na Vivodniku. Za vojaški
                  radar seveda teh dokumentov nimam in bi želel seveda vse to dobiti. Hkrati pa bi
                  vprašal še naslednje. Ali lahko vaš odgovor razumem tako, rekli ste, da bosta oba
                  občinska sveta dobila stvar v presojo in da bosta dala mnenje. Se pravi, mogoče je
                  razumeti tudi tako, da ne gre za soglasje, ampak samo za mnenje in da lahko Vlada
                  oziroma Ministrstvo za okolje in prostor, ne glede na pozitivna ali negativna
                  mnenja, odloči drugače. Ali je treba to razumeti tako ali bo stališče občinskih
                  svetov tudi zavezujoče? Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod minister.</p>
            </sp>
            <sp who="SDZ1:GantarPavel">
               <speaker>DR. PAVLE GANTAR:</speaker>
               <p>Na prvo zadevo glede Uprave za varstvo narave. Za Upravo za varstvo narave so vsi
                  posegi vedno samo pogojno sprejemljivi in v tem smislu ni nobenega izjemnega
                  stališča. Če bi smel neobvezno soditi, vendar to je eno in tako neobvezno, je
                  bistveno večji problem pri presoji in namestitvi sam prostorski problem kot
                  vprašanje ioniziranega sevanja. To je zanesljivo.</p>
               <p>Druga zadeva, k temu je pa tako. Lokacijski načrt, ko je izdelan, mora seveda
                  dobiti potrditev tudi na občini, v občinskem svetu in občinski svet mora ustrezno
                  prilagoditi svoje lokalne planske akte. Če tega ne stori, ima Vlada dve možnosti:
                  ali da odstopi od projekta ali pa, da predloži Državnemu zboru v potrditev uredbo
                  o lokacijskem načrtu in na ta način izpelje tudi proti volji občinskega sveta.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje postavlja gospa Jana Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Dober dan. Spoštovani gospod podpredsednik, drage poslanke in poslanci in
                  predstavniki Vlade. Že sredi leta 1994 sem Ministrstvu za šolstvo in šport
                  postavila pisno vprašanje glede potrebnosti dokapitalizacije glasbene šole v
                  zasebni lasti. Po ponovnem pisnem vprašanju v novembru lanskega leta je
                  Ministrstvo za šolstvo konec januarja odgovorilo, navajam: <q>"Vaše vprašanje ne sodi
                  v pristojnost našega ministrstva, zato vam celotno dokumentacijo vračamo in vas
                  prosimo, da vprašanje posredujete resornemu ministrstvu. Lep pozdrav."</q> Podpisan je
                  generalni sekretar gospod Roman Lavter. Ugotavljam, da Ministrstvo za šolstvo ni
                  bilo sposobno pridobiti odgovor od pristojnih resorjev v Vladi in predlaga, naj
                  poslanci očitno opravljamo funkcijo poštarja. To pa, da gospod Vitežnik po letu in
                  pol še ni dobil odgovora na svoje vprašanje oziroma jaz na svoje vprašanje, je
                  vsaj žalostno, če ne že sramota za ministrstvo in Vlado v celoti. Od Vlade seveda
                  pričakujem, da odgovori na to vprašanje vsaj do naslednje seje, se pravi 39. seje,
                  ko bomo obravnavali spet poslanska vprašanja, tako kot je to navedeno v našem
                  poslovniku.</p>
               <p>Pod drugo vprašujem Ministrstvo za šolstvo in šport, zakaj se je podrla šola v
                  Zavrču; na srečo takrat, ko v stavbi ni bilo nikogar. Ali pristojne inšpekcijske
                  službe ob rednih pregledih niso ugotovile te nevarnosti in temu primerno ukrepale?
                  Prosim za odgovor s poročili inšpekcijskih služb.</p>
               <p>Ker imam še eno minuto, bi postavila še eno vprašanje, in sicer ministru za
                  lokalno samoupravo gospodu Kovačiču. V sobotnih branjih, 16. marca letošnjega
                  leta, je na vprašanje, ali pripravljate tudi zakon o pokrajinah, odgovoril, da ta
                  zakon pripravljajo. Mene pa zanima, kakšne pristojnosti naj bi imele pokrajine, od
                  kod sredstva za to in seveda, koliko novih zaposlitev bo to zahtevalo. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori? Odgovorov ni. Dodatno vprašanje. Gospod minister, gospod
                  Gantar, boste vi odgovarjali?</p>
            </sp>
            <sp who="SDZ1:GantarPavel">
               <speaker>DR. PAVLE GANTAR:</speaker>
               <p>Na obe vprašanji bo Vlada dala odgovor pisno. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje postavlja gospod Benjamin Henigman.</p>
            </sp>
            <sp who="SDZ1:HenigmanBenjamin">
               <speaker>BENJAMIN HENIGMAN:</speaker>
               <p>Lep pozdrav vsem skupaj! Postavil bi dve poslanski vprašanji, in sicer kot prvo:
                  Vlada Republike Slovenije je <stage>(po mojih informacijah 8. decembra
                     1994)</stage> potrdila projekt izgradnje strelišča v Rančniku pri Kočevski
                  Reki. 13. marca 1995 je Ministrstvo za notranje zadeve vložilo vlogo za izdajo
                  lokacijskega dovoljenja za izgradnjo strelskega poligona. Ministrstvo za okolje in
                  prostor, gospoda ministra Pavla Gantarja, sprašujem, kakšno odločitev je sprejelo
                  oziroma ali je sploh odločilo v roku enega leta glede gradnje oziroma usode tega
                  strelišča? S tem bi opozoril, da je na tem področju nekdanjega zaprtega področja
                  Kočevske Reke, da so na tem področju tri strelišča, in sicer na Škrilju, v bližini
                  Gotenice in Svetli potok, nekoliko oddaljeno. Sprašujem se, kakšen smisel je
                  sprejetje sklepa Vlade in kako ministrstvo ocenjuje križanje več interesov, in
                  sicer ustanavljanje tako imenovanega regijskega parka na tem področju, statusa
                  bivšega zaprtega področja in predvsem stališča Vlade do mnenja ljudi na tem
                  področju, ki temu strelišču nasprotujejo? Istočasno se pojavljajo tudi vprašanja
                  obstoja belorepega orla, vodne preskrbe za občine Kočevje, Ribnica in Osilnica. To
                  bi bilo na kratko vse. Prosim za ustni odgovor danes.</p>
               <p>Imam pa še eno poslansko vprašanje, in sicer za Ministrstvo za pravosodje in
                  Ministrstvo za gospodarske dejavnosti. In sicer, kaj je do sedaj storilo za
                  hitrejšo strokovno izvedbo postopka prisilne poravnave, stečaja in likvidacije v
                  smislu spremembe obstoječe zakonodaje? Iz meni dostopne pismene dokumentacije je
                  razvidno, da postopki v stečajih potekajo prepočasi, vprašljiva je zaščita upnikov
                  in strokovnost stečajnih upraviteljev. Državni zbor je o tem odločal pri
                  sprejemanju sanacije TAM-a 29.3.1995, in je sprejel ustrezne sklepe. O tem je
                  Odbor za gospodarstvo razpravljal že trikrat; pri problematiki malega gospodarstva
                  in pri nekaterih drugih zadevah. Prosim za ustni odgovor. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovori, minister za okolje in prostor.</p>
            </sp>
            <sp who="SDZ1:GantarPavel">
               <speaker>DR. PAVLE GANTAR:</speaker>
               <p>Spoštovane poslanke in poslanci! Na prvo vprašanje bi odgovoril takole. Bilo je
                  več pobud, dve, v zvezi s stališči v Kočevskem Rogu. Stališče Ministrstva za
                  okolje in prostor je, da seveda ni mogoče naprej kar tako zavrniti teh pobud, jih
                  je pa treba med seboj uskladiti in se tako dogovoriti, če je taka dejavnost
                  potrebna, da se skoncentrira v enem prostoru in da se potem ostala stališča seveda
                  opustijo. Takšna presoja in zdaj smo v fazi te študije, skupaj s pristojnima
                  ministrstvoma, in odločitve v zvezi s tem še niso padle. Torej, temeljna poanta pa
                  je, da seveda takšna dejavnost mora biti usklajena z drugimi namembnostmi v tem
                  prostoru in dejavnostmi in torej odločitev o tem, konkretno zadeva, sploh še ni v
                  upravnem postopku. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje? <stage>(Ne.)</stage> Še zadnje vprašanje postavlja
                  gospod Franc Černelič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Hvala lepa, gospod predsedujoči. Poslanke in poslanci, predstavniki Vlade! Imam
                  poslansko pobudo, ki je ne bom posebej razlagal, čeprav bi rad opozoril predvsem
                  na to, da naj Vlada pazi na predčasni začetek veljavnosti sklepov ali zakonov v
                  Uradnem listu glede na dejansko dosegljivost Uradnega lista po vsej Sloveniji.
                  Posebno je pomembna pazljivost pri opredelitvah o takojšnji veljavnosti dokumenta,
                  ki nastopi ob rokih oddaje mesečnih dokumentov in plačil dajatev in takse. Pogosto
                  se zgodi, da je potrebno že obdelane dokumente ali plačilne naloge ponovno
                  izdelati, seveda, to je problematično. Prav bi prišlo tudi obvezno navodilo
                  kontrolorjem in izvajalcem zakona, da se dokumenti, ki so bili izdelani v tekočem
                  mesecu, oddajo v obliki, kot so bili pripravljeni in se opravijo korekture po
                  veljavni zakonodaji glede na Uradni list, seveda v naslednjem mesecu. To je kot
                  pobuda.</p>
               <p>Imam pa seveda poslansko vprašanje. Vlado sprašujem, kako je ukrepala v tistih
                  občinah, ki so nekaterim iz malega gospodarstva odpisale obveznosti v letih
                  1992-1993 in kako bo zagotovila enakopravnost tistim, ki so obveznosti morali
                  plačati? Predvsem gre to na račun zapadlih obresti, ki so bile usodne za
                  marsikaterega obrtnika, ki jih je moral plačati, čeprav je pred tem davčna uprava
                  od njih zahtevala pokritje dolga z registriranimi fakturami dolžnikov. Marsikdo ni
                  imel prave in sprotne informacije, živel je v prepričanju, da je z oddanimi
                  fakturami dejansko plačal dolgove in je bil po dolgem času seznanjen z velikim
                  dolgom. Tako so nastali priviligiranci in kaznovanci. Narejena krivica se po mojih
                  informacijah ne popravlja. Torej prosim dejansko za obrazložitev in za spiske
                  tistih občin, ki so odpisovale del obveznosti in kakšni so bili ukrepi oziroma
                  katere ukrepe je sprejela Vlada, da bi bili davčni zavezanci izenačeni. Obrazložil
                  bi to s kratko obrazložitvijo. Namreč, imam gradivo takega zavezanca. Dejansko je,
                  da je nekaterim v izvršnem svetu bilo preprečeno, torej tiste krivične
                  obremenitve. Torej spor med obrtnikom, mizarskim mojstrom, V.V., s 35 let staža in
                  davčno upravo je nastal, pravzaprav se je začel 1990. leta, ko so na davčni upravi
                  zasegali račune obrtnikom in tako je tudi v tem času bilo zaseženo <stage>(imam
                     dokumentacijo)</stage> zaseženo za 1 milijon 400.000 takratnih dinarjev
                  obveznosti. Obrtnik do konca leta 1993 pravzaprav ni dobil obvestil in je 1993.
                  leta dobil vračilo tega, to se pravi račune, dolg je treba poravnati, račune pa
                  vnovčiti kakor veš in znaš; čeprav bi vmes lahko mogoče na drugačen način
                  poravnaval. Skratka, bil je zaveden. 7.12.1993 je dobil obvestilo o glavnici in
                  obrestih, ki so nato znašale 861.270 tolarjev ali več kot polovico glavnice.
                  Obrtnik se je pritožil, vendar dobil je samo dejansko račune vrnjene<gap n="..."/></p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Čas je potekel, gospod Černelič. Čas je že mimo, ne morete biti več kratek, ampak
                  zaključite.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Samo zaključek. Torej vse skupaj je tako, da je iz milijon 400.000 nastala
                  glavnica 2 milijona 751.581 in k temu obresti 547.622. Čisti rop države. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Najprej bi prosil ministrico za pravosodje, če odgovori še na prejšnje
                  vprašanje.</p>
            </sp>
            <sp who="SDZ1:ZupančičMeta">
               <speaker>META ZUPANČIČ:</speaker>
               <p>Hvala lepa, spoštovani. V letih 1994 in 1995 so naša sodišča obravnavala 1.800 in
                  nekaj stečajnih postopkov. V tem času so jih uspela dokončati toliko, da jih imajo
                  sedaj v obravnavi še 412. Kot smo povedali že ob poročilu o delu sodišč, je takih
                  postopkov, ki so trajali več kot 2 leti v tej kvoti samo 32. Pravim samo, tudi to
                  ne bi bilo potrebno.</p>
               <p>Kar se tiče novega zakona pa moram povedati, da so spremembe, za katerega je
                  zadolženo naše ministrstvo, v zaključni fazi in ne morem obljubiti za naslednji
                  teden, ker mora iti zadeva še na odbor, ampak bodo v najkrajšem času prišle na
                  poslanske klopi. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim za odgovore na vprašanje gospoda Černeliča. Gospod Henigman ima
                  še vprašanje. Dovoljujem, ker je to bila moja napaka.</p>
            </sp>
            <sp who="SDZ1:HenigmanBenjamin">
               <speaker>BENJAMIN HENIGMAN:</speaker>
               <p>Spoštovani! Gospa ministrica, z vašim odgovorom sem samo delno zadovoljen in zato
                  vas sprašujem in vas prosim, da mi pisno odgovorite, kateri stečajni postopki
                  trajajo več kot dve leti oziroma katere so te družbe <stage>(32.)</stage> oziroma
                  da podate poročilo, tako kot je bilo že sklenjeno na Državnem zboru, da
                  Ministrstvo za pravosodje poda poročilo o teh postopkih.</p>
               <p>Drugo, imam pa samo pomislek, da novi zakon, ki je v zaključni fazi, bi moral biti
                  že zdavnaj v proceduri Državnega zbora. Tukaj mislim, da ni opravičila, da se ti
                  postopki vlečejo toliko časa. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Zdaj pa prosim za odgovor na vprašanje gospoda Černeliča.</p>
            </sp>
            <sp who="SDZ1:KovačičBožo">
               <speaker>BOŽO KOVAČIČ:</speaker>
               <p>Spoštovani! Gospod Černelič je dal pobudo in postavil vprašanje. V pobudi predlaga
                  določene ukrepe pri objavljanju zakonov. Vlada Republike Slovenije to pobudo
                  sprejema. Pri predlaganju zakonov in izdajanju podzakonskih aktov bo le izjemno,
                  glede na tehtne vsebinske razloge, predlagala oziroma določila krajše
                  uveljavitvene roke splošnega roka, ki jih določa ustava. Preučila bo tudi možnost
                  večje dostopnosti uradnega glasila, ki običajno izide v petek popoldne ali zvečer,
                  naročnikom pa je zaradi distribucije po pošti dosegljiv šele v naslednjem tednu.
                  Časopisni zavod Uradni list Republike Slovenije že drugo leto omogoča naročnikom,
                  da imajo ustrezno računalniško, z modemi povezan sprotni <q>"on line"</q> dostop do
                  podatkov, tako da ga lahko prebirajo, kopirajo in tiskajo preko tiskalnikov že po
                  15. uri na dan izida Uradnega lista.</p>
               <p>Časopisnemu zavodu bo Vlada Republike Slovenije predlagala, da preuči možnost
                  tovrstnega sprotnega pregleda celotne vsebine Uradnega lista v času po njegovi
                  izdaji. Glede večje dostopnosti Uradnega lista v času takoj po izidu bo predlagala
                  tudi preučitev možnosti prodaje Uradnega lista v knjigarnah oziroma dostopnost v
                  knjižnicah, ki so odprte tudi ob sobotah.</p>
               <p>Glede na poslansko vprašanje bi pa odgovoril naslednje.</p>
               <p>Zakon o dohodnini v 124. členu določa, da Izvršni svet skupščine lahko na
                  obrazložen predlog davčnega organa odloči, da se zavezancu davčni dolg v celoti
                  ali deloma odpiše, če bi z izterjavo spravili v nevarnost preživljanje zavezanca
                  in njegovih družinskih članov. V skladu z navedeno določbo so izvršni sveti na
                  predlog davčnega organa v celoti ali delno odpisali davčni dolg. Izvršni sveti
                  nekaterih občin so, sklicujoč se na določbo 114. člena tega zakona, določenim
                  zavezancem davka v celoti ali delno odpisali zamudne obresti, ki so nastale iz
                  neporavnanih prispevkov in davkov tudi v primerih, ko ni bil ugotovljen razlog za
                  odpis po 114. členu zakona in tudi ni bil podan obrazložen predlog davčnega
                  organa. Kot razlog za celoten ali delen odpis zamudnih obrestih pri davčnih
                  zasebnikih so bile v večini primerov upoštevane finančne težave pri opravljanju
                  dejavnosti, ki so jih zavezanci navajali v vlogah za odpis. Vlada Republike
                  Slovenije je za zavezance davka iz dejavnosti, ki zaradi neugodnih gospodarskih
                  razmer niso pravočasno poravnali davkov in prispevkov, sprejela v letu 1992 odlok
                  o poravnavanju zamudnih obresti za nepravočasno plačane davke in prispevke.</p>
               <p>Po tem odloku se je za neugodne gospodarske razmere štelo, če ima zasebnik
                  neporavnane terjatve do pravnih oseb iz republik bivše SFRJ, neporavnane terjatve
                  do pravnih oseb, ki so v stečaju in do pravnih oseb s področja
                  elektrogospodarstva, premogovništva, železniškega gospodarstva, PTT in cestnega
                  prometa.</p>
               <p>Zamudne obresti zaradi nepravočasno plačanega davka iz dejavnosti, davka iz
                  osebnih prejemkov za zaposlene delavce ter prispevke za zaposlovanje so lahko
                  navedeni zasebniki poravnali v 24 mesečnih obrokih začenši s 15.2.1993.</p>
               <p>V letu 1995 je bil sprejet zakon o odpisu terjatev iz naslova zamudnih obresti, ki
                  je določil, da fizičnim osebam, ki v času od 7.decembra 1991 do 31. decembra 1992,
                  ki so opravljali dejavnost in zaradi neugodnih gospodarskih razmer niso v roku
                  poravnale davkov in prispevkov, se odpišejo zamudne obresti iz naslova prispevkov
                  do proračuna Republike Slovenije, do Zavoda za pokojninsko in invalidsko
                  zavarovanje Republike Slovenije in do Zavoda za zdravstveno zavarovanje za sebe in
                  za pri njih zaposlene delavce, in to za obdobje od 7. decembra 1991 do 31.
                  decembra 1992.</p>
               <p>Zoper zavezance, katerim izvršni sveti občinskih skupščin niso odpisali zamudnih
                  obresti, so davčni organi v skladu z določbami zakona o davkih občanov uvedli
                  postopek prisilne izterjave, med drugim tudi z rubežem terjatev, ki so jih imeli
                  do svojih dolžnikov. Izpostave Republiške uprave za javne prihodke davčne
                  zavezance vsake tri mesece obveščajo o stanju plačil njihovih obveznosti, zato ni
                  verjetno, da bi bili nekateri dalj časa neseznanjeni s stanjem njihovega dolga.
                  Neutemeljeno je mnenje, da je davčni dolg zavezancev z rubežem terjatev do
                  njihovih dolžnikov že plačan. Rubež terjatev zavezancev ne pomeni prenosa
                  zavezančevega dolga na njihovega dolžnika, temveč predstavlja le enega od načinov
                  prisilne izterjave po določbah tega zakona, torej zakona o davkih občanov. Če
                  takšna izterjava ni uspešna, se le-ta nadaljuje po drugih določbah zakona; konča
                  se seveda lahko tudi s tožbo oziroma z zahtevkom za vnovčenje nepremičnin oziroma
                  hipotečno tožbo. Naša uprava, torej Republiška uprava za javne prihodke, ni
                  posebej zbirala podatkov v zvezi z odpisi zamudnih obresti, ki so jih občine, kot
                  sem prej povedal, odpisovale posameznim zasebnikom, zato s temi podatki Republiška
                  uprava na razpolaga. Razpolagamo le z delnimi podatki, ki so navedeni v poročilih
                  o kontroli izpostav, torej, ko se je kontroliralo delovanje posamezne izpostave,
                  smo pridobili podatke, iz katerih je razvidno, da je do odpisa teh obresti
                  prihajalo v letih 1991, 1992 in 1993, v nekaterih občinah, na primer v Krškem in v
                  Novem mestu. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje, gospod Černelič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Hvala lepa. Sami ste rekli, da rubež terjatve ni dejansko za vas predstavljal
                  poplačila, vendar istočasno ste ali pa je s tem država onemogočila to plačilo
                  izvršiti na drug način obrtniku ali tistemu, ki je pač imel terjatev. Seveda, v
                  tem, pravim, da je bila krivica, ker je bilo nekaj zaseženo, vendar ni bilo mogoče
                  na drug način potem, ali v materialni ali drugačni obliki, poravnati ta račun.
                  Krivičen zakon je bil pa takrat tudi sprejet v tem, da ni upošteval tistih, ki so
                  se poravnali, ampak kljub temu je bila pa vrednost potem polovična ali tretjinska
                  samo v poravnavi, za stečajne je pa seveda veljalo. Kako to razlagate, prosim?</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Predstavnik Vlade.</p>
            </sp>
            <sp who="SDZ1:KovačičBoris">
               <speaker>BORIS KOVAČIČ:</speaker>
               <p>Torej, kot sem navedel, zakonski postopki so pač taki, kot sem sedaj prebral.
                  Verjetno gre tu za posamezen konkreten primer in bi bilo potrebno seveda osvetliti
                  ta konkretni primer z vsemi ozadji, ki so pogojevala tak način in šele potem bi
                  lahko rekli, da je bil pač krivično zakon postavljen oziroma da so nekateri davčni
                  zavezanci prišli v krivičen položaj. Če bi se lahko o posameznem konkretnem ali
                  več konkretnih primerih pogovorili ali pa dobili na vpogled, bi verjetno lahko
                  tudi konkretneje na vprašanje odgovoril. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. S tem smo, spoštovani, zaključili. S tem tudi zaključujem to točko
                  dnevnega reda.</p>
               <p>Preden preidemo na 22. točko dnevnega reda, to je zakon o davčni službi, pri tej
                  točki bomo začeli z odločanjem, ugotavljamo navzočnost. Ugotovimo sklepčnost!
                     <stage>(33 prisotnih.)</stage> Prosim predstavnike skupin, da pokličejo svoje
                  kolegice in kolege. Nadaljevali bomo ob 11.30 uri.</p>
            </sp>
            <stage type="time">(Seja je bila prekinjena ob 11.20 uri in se je nadaljevala ob 11.33
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ugotovimo sklepčnost! <stage>(42 prisotnih.)</stage> Ugotovimo sklepčnost!
                     <stage>(44 prisotnih.)</stage> Ugotovimo sklepčnost! <stage>(48
                     prisotnih.)</stage></p>
               <p>Ugotavljam, da smo sklepčni. Lahko nadaljujemo z delom.</p>
               <p>Prehajamo na <title>22. TOČKO DNEVNEGA REDA - NA PREDLOG ZAKONA O DAVČNI
                     SLUŽBI</title>.</p>
               <p>Točko smo prekinili zaradi priprave uskladitvenega amandmaja. Uskladitveni amandma
                  je Vlada pripravila in se glasi: k 40. členu <stage>(41. člen)</stage>, v 5. točki
                  se za zaklepajem postavi pika, črta se besedilo <q>"ter številke računov pri bankah
                  za te poslovne enote, če to omogočajo predpisi tuje države"</q>. Želi Vlada pojasniti
                  svoj uskladitveni amandma? <stage>(Ne želi.)</stage> O uskladitvenem amandmaju ni
                  razprave. Lahko pa kdo obrazloži svoj glas.</p>
               <p>Ni razprave. Sem povedal, gospod Pregelj.</p>
               <p>Dajem amandma na glasovanje. Ugotovimo sklepčnost! <stage>(45 prisotnih.)</stage>
                  Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je uskladitveni amandma sprejet.</p>
               <p>In tako dajem na glasovanje zakonski predlog v celoti. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je zakonski predlog sprejet.</p>
               <p>Imamo še predlog dodatnega sklepa: <q>"Državni zbor Republike Slovenije pooblašča
                  Sekretariat za zakonodajo in pravne zadeve, da pri pripravi končnega besedila
                  zakona pojem "</q>zakon o davčnem postopku<q>" v posameznih členih, v skladu s svojim
                  mnenjem z dne 18.1.1996, nadomesti s pojmom "</q>zakon, ki ureja davčni postopek."</p>
               <p>Dajem ta predlog sklepa v razpravo. Želi kdo besedo? <stage>(Ne.)</stage></p>
               <p>Predlog sklepa dajem na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(22 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog sklepa sprejet.</p>
               <p>S tem to točko dnevnega reda zaključujem.</p>
               <p>Prehajamo na <title>23. TOČKO DNEVNEGA REDA - TRETJA OBRAVNAVA PREDLOGA ZAKONA O
                     DAVČNEM POSTOPKU</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  besedo predstavnik Vlade? <stage>(Ne.)</stage> Predlog zakona je obravnaval Odbor
                  za notranjo politiko in pravosodje kot matično delovno telo. Želi besedo
                  poročevalec odbora? Predsednik odbora, gospod Pukl, ima besedo.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala za besedo, gospod podpredsednik. Odbor je obravnaval za to branje predlog
                  zakona in imate poročilo od 9.2.1996 pisno. V osnovi je odbor ugotovil, da je
                  Vlada sledila vsem napotilom in za drugo branje pripravila amandmaje v skladu s
                  stališči Državnega zbora, je pa sam odbor predlagal oziroma povzel amandmaje
                  Vlade, ki so v bistvu redakcijskega značaja ali pa se nanašajo na konsistenco
                  zakona in so potrebni zaradi te okoliščine. Zato odbor predlaga, da Državni zbor v
                  tretji obravnavi zakon sprejme z amandmaji, kot so bili predloženi. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Želijo besedo predstavniki poslanskih skupin, gre za
                  splošno oziroma razpravo o zakonu o predlogu v celoti v tretjem branju?
                     <stage>(Ne.)</stage> Želi besedo kdo od poslank in poslancev?
                     <stage>(Ne.)</stage></p>
               <p>S tem prehajamo na obravnavo posameznih amandmajev. V obravnavo dajem amandma k
                  20. členu. Amandma predlaga Vlada Republike Slovenije, matično delovno telo
                  amandma podpira. Želi kdo o tem amandmaju besedo? <stage>(Ne.)</stage></p>
               <p>Amandma k 20. členu dajem na glasovanje. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma k 20. členu sprejet.</p>
               <p>V obravnavo dajem amandmaje k 22. členu. Prvega amandmaja, ki je amandma na
                  amandma Vlade, predlagatelj je poslanska skupina SKD, matično delovno telo ne
                  podpira, Vlada se ne strinja z amandmajem. Amandma pod točko 2 je amandma na
                  amandma Vlade; predlagatelj je poslanska skupina SKD, matično delovno telo ne
                  podpira, Vlada ne podpira. Amandma pod točko 3, predlagatelj je Vlada, matično
                  delovno telo podpira. Amandmaja pod točko 4, predlagatelj je poslanska skupina
                  SKD, matično delovno telo ne podpira, Vlada mu nasprotuje; pod opombo je sicer
                  opozorilo, da ta amandma ni vložen v skladu s poslovnikom ter je sporen, ker je
                  bila v drugi obravnavi amandmirana le vsebina v osnovnem 22. členu, s predloženim
                  amandmajem pa se dogaja nova, drugačna vsebina. - Torej, to smo, kolikor imam jaz
                  v spominu, na podoben način že amandmirali, tako da morda je res sporno, vendar
                  tako smo že delali. Želi kdo o amandmajih k 22. členu besedo? Želi kdo besedo?
                     <stage>(Ne.)</stage></p>
               <p>V imenu poslanske skupine umikam amandma pod točko 1 in točko 2, ker je zajet v
                  amandmaju pod točko 3, to je amandmaju Vlade.</p>
               <p>Če ni nadaljnjih razprav, dajem amandma pod točko 3, to je amandma, ki ga predlaga
                  Vlada, na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod točko 3 k 22. členu sprejet.</p>
               <p>Na glasovanje dajem amandma pod točko 4. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da amandma pod točko 4 ni sprejet.</p>
               <p>V obravnavo dajem amandma k 39. členu, predlagatelj je poslanska skupina SKD,
                  matično delovno telo amandmaja ne podpira, Vlada se z amandmajem ne strinja. Želi
                  kdo besedo? Gospa Nada Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Spoštovani! Omenjeni amandma se nanaša na tretjo alineo 39. člena, in sicer iz
                  razlogov, ki so navedeni v tej alinei. Preveč na splošno je določeno, da sam
                  davčni organ lahko odloči, če knjige niso vsebinsko prav vodene, če kažejo na
                  bistvene formalne pomanjkljivosti in tako naprej. Ni natančneje opredeljeno, kaj
                  to pomeni in kako naj bodo pomanjkljive, in je zato preveč prepuščeno diskrecijski
                  pravici tega organa, da odloča in je nevarnost, da se v tem primeru tudi
                  subjektivno odloča. Zakoni morajo natančno in specifično določiti, pod kakšnimi
                  pogoji in zakaj se lahko nekaj kaznuje ali ovrže, ne pa kar v eni alinei našteti
                  različne razloge in jih nič opredeliti. Potem se nanaša tudi na tretji odstavek,
                  ki naj bi se ga črtali, in sicer iz razlogov, da pri oceni davčne osnove lahko
                  davčni organ primerja podatke različnih pravnih oseb med seboj. V tržnih razmerah,
                  v sodobnih ekonomskih razmerah je tisti, ki zna bolje poslovati, ceneje in lažje
                  oziroma z nižjimi stroški opraviti svojo dejavnost, gotovo bolj konkurenčen na
                  trgu, in se lahko zgodi, da davčni organ z oceno ugotovi, da nekdo, ki pa ni tako
                  uspešen, nepravično prikaže prevelike stroške in ga seveda primerja z nekom, ki je
                  posloval z manjšimi stroški in mu zato lahko nepravično postavi večje davke. In še
                  enkrat poudarjam, da v primeru in v razmerah tržne ekonomije ni primerno med seboj
                  primerjati različne pravne subjekte in mora davčni organ upoštevati napoved in
                  prejšnje podatke in primerjavo s samo pravno osebo, o kateri je predmet, ali pa
                  fizično osebo, ki posluje, ne pa z ostalimi, ker lahko krivično postopa. In tudi,
                  če je tako seveda določeno v zakonu, ima davčni organ zopet diskrecijsko pravico,
                  ima zakonsko osnovo. In tudi v primeru, da se pritoži fizična ali pravna oseba, je
                  zelo malo verjetno, da bo tej pritožbi ugodeno, ker če že na podlagi knjig ne
                  verjame davčni uslužbenec, da kdo lahko posluje z večjimi stroški kot ostala
                  podjetja, potem tudi po pritožbi ne bo svoje pravice in pravne varnosti dosegel,
                  zato je bolje, da se ta odstavek črta in da se ugotavlja ocena pač glede na
                  prejšnje poslovanje iste pravne osebe, ne pa v primerjavi z ostalimi. Mi smo že v
                  razpravi s predstavniki ministrstva želeli, da bi mogoče bolj natančno opredelili,
                  kako in kaj primerjati med seboj, vendar je ta določba preveč splošna in lahko več
                  škodi kot koristi. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pukl.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala za besedo, gospod predsedujoči. Glasoval bom proti amandmaju. In sicer bi le
                  opozoril na to. Če kje, je v davčni službi načelo, da je zaupanje dobro, kontrola
                  pa boljša, najbolj učinkovito. Če hočemo vzpostaviti uspešno davčno službo, če
                  hočemo pravično zajeti vse tiste, ki so dolžni plačevati davek, moramo vzpostaviti
                  sistem kontrole, in sicer tak sistem kontrole, ki ne temelji na zaupanju tistemu,
                  ki dohodek ustvarja, marveč tudi na resni in učinkoviti kontroli. Zato še enkrat,
                  govorim v svojem imenu, predlagam, da to pri amandmajih, ki so predlagani,
                  upoštevate in podprete amandmaje odbora, amandmaje Vlade, ki so v tem usklajeni.
                  Druge amandmaje, ki gredo v to, da bi se ta kontrola razvodenela in da bi se bolj
                  temeljilo na zaupanju do tistega, ki dohodek ustvarja, pač ne sprejmemo, ker
                  takega načina nikjer na svetu ni. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospa Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Gospod Pukl, jaz bi želela, da govorimo o tem amandmaju. In ta amandma in ta člen
                  se ne nanaša na kontrolo, ampak na oceno davčne osnove. In če govorite o zaupanju,
                  ki bi naj ga imeli davčni organi v napoved, je to ravno, kar sem jaz razlagala,
                  naj zaupajo v dokumente, ki so jim predloženi, ne pa za eno pravno osebno delati
                  davčne ocene na podlagi papirjev druge pravne osebe. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnica Vlade.</p>
            </sp>
            <sp who="SDZ1:KolarMilojka">
               <speaker>MILOJKA KOLAR:</speaker>
               <p>Hvala za besedo. Spoštovane poslanke in poslanci! To je ena bistvenih novosti
                  vis-ŕ-vis sedanjemu davčnemu postopku, ker uvajamo možnost ocene davčne osnove in
                  se daje ta pristojnost davčnim organom tudi za pravne osebe. Kot veste, te
                  pristojnosti oziroma te možnosti danes davčni organ za pravne osebe nima, je pa ta
                  možnost za fizične osebe. Bom za ponazoritev skušala povedati, kako je to lahko
                  tudi v praksi. So primeri, če seveda take možnosti, pooblastilo ocenjevanja davčne
                  osnove ni, da davčni zavezanci skušajo davčno osnovo zmanjšati na dva načina. Eno
                  je z nižjim prikazovanjem prihodkov, realizacije. Drugi način je pa s povečevanjem
                  odhodkov. Obeh možnosti se seveda davčni zavezanci v praksi poslužujejo. Tako
                  imajo odhodke, ki upravičeno ne sodijo v odhodke poslovanja z doseženo določeno
                  realizacijo. Pa ne bi zdaj omenjala, ne vem, ker so v zadnjem času, vsaj do nas
                  prišle informacije, da so množično hodili na šolske počitnice, pa se je plačevalo
                  skozi stroške, da ne rečem teh privatnih kapitalskih družb, družb z omejeno
                  odgovornostjo itn. Torej, ta način možnosti ocenjevanja davčne osnove pozna ves
                  razviti svet. Poleg tega sta pa to dve zadevi. V tretji alinei je navedba, da se
                  ocenjevanje davčne osnove uporablja takrat, kadar davčni organ ugotovi, da so ali
                  nesorazmerni odhodki realizacij ali pa, da je realizacija nesorazmerna z odhodki
                  oziroma obratno. In v teh možnostih, v teh primerih mora davčni organ imeti
                  možnost, da sam oceni davčno osnovo. Da pa lahko korektno oceni davčno osnovo,
                  mora imeti primerjalne podatke. Se pravi, mora imeti podatke o številu zaposlenih
                  v sorodni dejavnosti, pri sorodni pravni osebi o vrednosti premoženja, o
                  realizaciji, o trgu in o vsem drugim. To so kriteriji. Seveda pa ima potem vsak
                  davčni zavezanec v skladu z omenjenim zakonom možnost pritožbe in seveda bo
                  dokazoval, ali so ti odhodki ali realizacija upravičeni ali ne.</p>
               <p>Tako da Vlada nasprotuje, ker če ne sprejmemo tega amandmaja, odvzamemo davčnemu
                  organu enega od inštrumentov, pomembnih za realno ugotavljanje davčne osnove.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospa Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Se opravičujem, ampak ravno iz razlogov, kot jih je navedla predstavnica
                  ministrstva, je bolje oziroma pravilno, da se to črta, ker sedaj ste govorili
                  ravno v to smer. Mi bomo navrgli odločbo, plačajte toliko davka, pravna oseba naj
                  pa dokazuje, da ni res, da je toliko davka dolžna plačati, naj dokazuje, namesto
                  da bi bilo obratno. V demokraciji in v pravni državi naj država dokazuje, ne pa
                  nedolžni dokazuje krivdo. Mislim, te navedbe, da se primerja z ostalimi pravnimi
                  osebami primerjalno itd., dejansko ne zdržijo. Kot sem rekla, v razmerah tržne
                  ekonomije na različne načine podjetja poslujejo in ravno to je tisto, kar spodbuja
                  konkurenčnost. Če pa plovemo nazaj v plansko in dirigirano gospodarstvo,
                  prosim.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Jaz se lahko v načelu strinjam, da naj tisti, ki krivca obtožuje za
                  neko krivico, mu krivdo dokazuje. Vendar v davčnem sistemu in v davčnem postopku
                  je, samo čez mejo je potrebno iti na zahod. Jaz pač severa ne poznam, kar se tega
                  tiče, je tukaj prav gotovo zelo tehtna izjema. Konkretno za Italijo vem, mislim
                  pa, da je nekaj podobnega tudi v Nemčiji, mora davčni zavezanec dokazovati, da ima
                  prav, ne pa davčni organ. Tako da če že vedno govorimo o tem, kako moramo
                  pogledati pri sosedih in v Evropi, kako se te reči dela, mislim, da tudi pri
                  davčnem postopku lahko to pogledamo. Pa kljub temu, da tako nedemokratično
                  Italijani postopajo, da morajo davčni zavezanci sami dokazovati svojo pravico,
                  Italijani ugotavljajo, da imajo mnogo premalo pobranih davkov. Kaj bi šele bilo,
                  če bi se ravnali tako, kot predlagate vi. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač.</p>
            </sp>
            <sp who="SDZ1:KopačJanez">
               <speaker>MAG. JANEZ KOPAČ:</speaker>
               <p>Hvala lepa. Tudi jaz ne podpiram tega amandmaja in rad bi povedal samo to, da ne
                  gre za nič novega. Že obstoječa Uprava za javne prihodke in Agencija za plačilni
                  promet, nadziranje in informiranje imata v posameznih področnih zakonih, torej
                  zakonu o davku od dobička pravnih oseb, zakonu o dohodnini možnost ocenjevanja
                  davčne osnove v posameznih primerih, ko davčni inšpektorji ugotovijo, da gre za
                  bistvena odstopanja pri podatkih o poslovanju od sicer običajnih tovrstnih zadev.
                  Eno bolj razvpitih zadev v javnosti, prav iz tega naslova ocenjevanja davčne
                  osnove je bilo podjetje oziroma zasebnik PROJ. O tem smo lahko dosti prebrali v
                  časopisih. Vsekakor pa, skratka potrebno se je zavedati tudi tega, da davčni
                  inšpektorji pravzaprav nimajo bilanco pooblastila za določene davčne osnove, ampak
                  samo v primerih, ki izjemno odstopajo od običajnega povprečja, torej na primer, da
                  so materialni stroški pri avtoprevozniku nenormalno visoki glede na njegov obseg
                  poslovanja glede na druge, samo v takih primerih seveda to zakonsko možnost že
                  sedaj izkoriščajo. Mislim, da tudi nič drugače v prihodnje ne bo, tako da se jaz
                  ne bi bal, da stopamo v nekaj neznanega. In to je pravzaprav običajna praksa, kot
                  je povedala predstavnica Vlade, tudi pri drugih davkarijah povsod po svetu. Brez
                  tega pooblastila se pa seveda lahko davčni inšpektorji znajdejo v situaciji, ko
                  sicer lahko nedvoumno, glede na svoje dosedanje izkušnje, trdijo, da gre v nekem
                  primeru za davčno utajo, dokazati je pa ne morejo zato, ker pač ni materialnih
                  dokazov. Zato seveda podpiram osnovno dikcijo besedila in nasprotujem temu
                  amandmaju. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem.</p>
               <p>In amandma k 39. členu dajem na glasovanje. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da amandma k 39. členu ni sprejet.</p>
               <p>V obravnavo dajem amandmaja k 48. členu. Prvega amandmaja, predlagatelj je
                  poslanska skupina SKD, matično delovno telo ne podpira, Vlada ne podpira. Drugi
                  amandma, predlagatelj je Vlada, matično delovno telo amandma podpira. Želi kdo
                  besedo? Ker ne želi nihče besede iz dvorane, dajem besedo sam sebi.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Obljubim tokrat in še enkrat bom prišel, potem pa ne več, ampak na žalost moram
                  voditi sejo, ker so kolegi zasedeni, drugače bi jaz bil v klopi. Bom še za naprej,
                  ker se mi zdi, da so nekatere razprave, kot da je bil naš predlog, čeprav je že
                  mimo, ampak nisem hotel priti dol, da je bil to, da se črta možnost ocene davčne
                  osnove. To sploh ne drži, ampak da se črtata dve točki, ki sta po našem mnenju
                  problematični, ne pa, da se črta možnost, da bi davčni organ ocenjeval dohodek,
                  pač pa dve točki, ki sta verjetno res problematični.</p>
               <p>Kar pa zadeva zdaj 48. člen, bi se tudi pogovarjal, tukaj gre za tretji odstavek,
                  to je edinstven primer v našem davčnem sistemu, da imamo davčne zavezance v
                  kmetijstvu kot celoto, in to ne glede na to, ali se ta človek ukvarja s
                  kmetijstvom ali ne. Tu smo mi predlagali, da se ta zadeva črta. Zdaj, Vlada je
                  pripravila dopolnitev, ki sicer nekoliko to zadevo bolj jasno postavlja, vendar
                  problem ostaja še vedno praktično isti. Potem, v tretjem odstavku, ki, če bo Vlada
                  ponovno povedala, kar je že povedala, imamo to že v zakonu o dohodnini, vendar
                  zdaj vnašamo v ta zakon, bo lahko država izterjala davek od kmetovega zakonca -
                  bom tako govoril - drugih članov gospodinjstva, ki so kot lastniki - to še ni
                  toliko - ali imetniki pravice uporabe oziroma uživalci - uživalcem smo včasih
                  rekli preužitkarji - vpisani v zemljiški knjigi, če ne bo možno izterjati od
                  tistega, ki je po vladnem predlogu, zdaj popravljenem, vpisan kot predstavnik
                  gospodinjstva. Ampak to ne samo iz tistega premoženja, ki ustvarja ta dohodek iz
                  kmetije, pač pa iz kateregakoli dohodka, ki ga ti ljudje imajo. Mislim, da to
                  dejansko, glede na sistem, ki je sicer v vseh drugih primerih postavljen in
                  problematičen, drugače morda ne bi bil, ampak to je edinstven primer, v katerem mi
                  dajemo davčno obveznost, v primeru, da ni možno izterjati od nosilca kmetije, da
                  so še drugi, ki so dolžni oziroma, ki so vpisani v zemljiški knjigi, zakonca, pa
                  otroci, pa uživalci, to so lahko običajno kakšni sorodniki, starši ali pa bratje
                  in sestre, so v tem primeru potem dolžni plačati davčni dolg, ki ga ni bilo možno
                  izterjati. To je edini primer, v nobenem drugem primeru v naši zakonodaji, vsaj,
                  da bi jaz vedel, tega ne poznam. Iz tega razloga bom še naprej, bomo vztrajali pri
                  našem amandmaju. Sicer pa nekoliko je, ker gotovo ne bo sprejet, ker ste vsi
                  davčno zelo ostri, tudi tam, kjer ni treba, je pa amandma, ki ga Vlada predlaga,
                  vsaj nekoliko pojasnjuje tisto, kar je bilo zelo nejasno napisano. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Predstavnica Vlade ima besedo.</p>
            </sp>
            <sp who="SDZ1:KolarMilojka">
               <speaker>MILOJKA KOLAR:</speaker>
               <p>Hvala za besedo. Bom pač ponovila, tako kot sem že nekajkrat, kako je s tem
                  členom. Ta člen je vezan na 24. člen davka od dohodka iz kmetijstva. Se pravi,
                  govorimo o katastrskem dohodku, davku iz tega dohodka v primerih, če sestavlja
                  kmetijo več lastnikov oziroma je več imetnikov pravice uporabe ali uživalcev
                  zemljišča v enem gospodinjstvu, nosilec davčni zavezanec pa je običajno eden ali
                  najstarejši član tega gospodinjstva. In ta je zavezanec vis-ŕ-vis davčne uprave.
                  In v primerih, ko ta nosilec gospodinjstva, gre pa za solastništvo na tej kmetiji,
                  na teh zemljiščih, ne poravna davčnega dolga, potem se upošteva ta 48. člen, ki
                  govori o prisilni izterjavi tega davka iz kmetijstva od premoženja dolžnikovega
                  zakonca, v primeru, da ta skupni nosilec skupnega premoženja ni poravnal davka
                  davčni upravi. In v teh primerih se daje pravico davčnemu organu, da s prisilno
                  izterjavo poseže na dohodke vseh drugih predstavnikov gospodinjstva, ker so vsi
                  seveda tudi lastniki in bi lahko bili enako v svojem deležu tudi davčni zavezanci.
                  Tako da gre v tem primeru za solidarnostno odgovornost solastnikov za plačilo tega
                  davka iz kmetijstva. Ta način je opredeljen tudi že v 24. členu. Tukaj samo
                  urejujemo način prisilne izterjave v primeru, da nosilec, se pravi davčni
                  zavezanec v primeru solastništva ni poravnal svoje obveznosti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Razpravo zaključujem in dajem
                  amandma pod točko 1 k 48. členu na glasovanje. Ugotovimo sklepčnost! <stage>(41
                     prisotnih.)</stage> Ugotovimo sklepčnost! <stage>(42 prisotnih.)</stage>
                  Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 2 k 48. členu. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma pod točko 2 k 38. členu sprejet.</p>
               <p>Na obravnavo dajem amandmaje k 88. členu. Amandma pod točko 1 je umaknjen.
                  Amandmaja pod točko 2, predlagatelj je poslanska skupina SKD, matično delovno telo
                  ne podpira, Vlada nasprotuje. Amandma pod točko 3 sta predlagala Vlada in matično
                  delovno telo. Če bo amandma pod točko 2 sprejet, je glasovanje o amandmaju pod
                  točko 3 nepotrebno oziroma brezpredmetno. Želi kdo besedo? Besedo dajem sam
                  sebi.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala za besedo. Vlada modro molči, seveda. Se opravičujem, se bom vrnil samo z
                  enim stavkom nazaj in bi res želel vedeti, od kdaj so uživalci oziroma včasih so
                  bili preužitkarji, solastniki. To je za moje pravno znanje nekaj novega, ampak
                  dopuščam, da sem to uro predavanj iz te zakonodaje prešprical.</p>
               <p>Kar zadeva amandma pod točko 2 k 88. členu, sem takrat že jasno povedal. Ne bom
                  prebiral, kaj tam govori in kaj tam piše 88. člen, vendar je po moji logiki in
                  tudi, ko sem to gledal, je to preprosto nemogoče. Po tej določbi v primeru, da ni
                  možno davka izterjati iz premoženja dolžnika, to pomeni od davčnega zavezanca, se
                  izterja iz premoženja ožjih družinskih članov, ki so to premoženje kakorkoli
                  dobili od dolžnika v letu, v katerem je davčni dolg nastal. Ta dodatek smo že
                  imeli v drugem branju, dostavili Vladi. Ona je napisala samo, da se to pač izterja
                  iz premoženja dolžnika. To je rešitev, ki je za Vlado zelo zelo ugodna, se
                  strinjam, tudi za državo, če jo jemljemo kot inštitucijo, ki je v odnosu do
                  državljanov dolžnica, ne pa tista, ki skrbi za <q>"fair"</q> postopek, in zato z
                  amandmajem, ki smo ga mi vložili, predlagamo, da se približno tako dela, kot se
                  sicer v podobnih zadevah tudi dela. Če pride do tega, da bi davčni zavezanec z
                  nekimi svojimi akti, to pomeni, da svoje premoženje da svojim sorodnikom, ožjim
                  družinskim članom oziroma komu drugemu, potem se v normalnih razmerah sproža
                  določene postopke, s katerimi se te posle razveljavlja oziroma razglaša za nične
                  nične in se premoženje potem vrača v premoženje davčnega zavezanca. Za določene,
                  bom rekel kar za ožje družinske člane, torej za določeno kategorijo teh ljudi, se
                  običajno tudi predpiše zelo enostavne postopke, ki praktično pripeljejo do istega,
                  vendar naj se sproži določen postopek. Torej, to je ta amandma, ki je pod točko 2,
                  ki ga sicer ne boste podprli, vendar, to je stvar, ki hoče zadevo, ne v to smer,
                  kar se hoče stalno govoriti, da hočemo mi neke zadeve zapeljati v neko smer, da se
                  davkov ne bi plačalo, ampak da bi se država tudi v tem primeru teh postopkov
                  obnašala po neki proceduri dovolj fair do svojih državljanov. Jasno pa je, tudi
                  ugovor, ki bo verjetno dan, da že vnaprej povem, in je bil dan, da to
                  predpostavlja, kar je res, da mora iti država na sodnijo, mora iztožiti, mora
                  tožiti, da je bil pravni posel tak in tak, da je bil odplačan, da je bil storjen
                  med določenimi ljudmi, in v tem postopku priti bodisi do enega ali drugega. In
                  ugovor je bil dan, da pač sodišča delajo izredno izredno počasi. Ta ugovor je zelo
                  zanimiv, ker ga je dala država, ker ga je dala Vlada. Torej, Vlada ne zaupa
                  lastnemu sodstvu.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Predstavnica Vlade.</p>
            </sp>
            <sp who="SDZ1:KolarMilojka">
               <speaker>MILOJKA KOLAR:</speaker>
               <p>Hvala za besedo. Spoštovane poslanke in poslanci! Rešitev 88. člena govori o
                  primerih, ko davčni organ ne more davka izterjati iz premoženja dolžnika fizične
                  osebe. Gre za te primere, ko davčni organ lahko neposredno izterjavo prenese, ko
                  ni več nobenega premoženja tega osnovnega dolžnika, na premoženje ožjih družinskih
                  članov, ki so to premoženje od dolžnika dobili v letu, v katerem je davčni dolg
                  nastal. Navedena ureditev je nujna glede na ugotovitve in na prakso davčnih uprav,
                  da od davčnih zavezancev, ki imajo velike dolgove in ki so na tak ali drug način
                  svoje premoženje prenesli na druge oziroma ožje družinske člane, ni možno
                  izterjati, ker pač sami nimajo vrednejšega premoženja ali celo nobenega. Da bi se
                  izognili morebitnim nejasnostim, smo s predlaganim vladnim amandmajem izboljšali
                  osnovni tekst tega člena zakona s tremi zadevami. Prvič, da smo jasno precizirali,
                  da gre samo za poseg na premoženje do vrednosti tako pridobljenega premoženja. Se
                  pravi, ne glede na to, kako bo visok neizterjan davčni dolg, se bo ta dolg lahko
                  poravnal z izterjavo samo do tako prenesenega premoženja na ožjega družinskega
                  člana. Drugič, da smo omejili, da se poseže na to premoženje družinskih članov
                  samo v roku, se pravi enega leta, v roku tega leta, v katerem je ta davčni dolg
                  nastal. In tretja izboljšava tega člena je, da smo precizneje opredelili, kdo so
                  ožji družinski člani in s tem zadovoljili vse te pomisleke, ki so bili izraženi na
                  osnovni tekst člena tega zakona.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod predsedujoči, kolegice in kolegi. Čeprav ste bili skeptični, da boste
                  dobili še kje kakšen glas, moj glas bo za ta amandma. Ta amandma zelo dobro
                  obravnava probleme, ki lahko nastanejo. Država si ne more lastiti te pravice, da
                  brez tožbe in brez dokaza jemlje premoženje</p>
               <p>sorodstvu, navedenem v njihovem členu. Poglejte, amandma zelo dobro govori v prvem
                  odstavku in v drugem odstavku, drugi odstavek je zelo interesanten: <q>"Če druga
                  stranka, soprog ali oseba, s katero davčni zavezanec živi v dalj časa trajajoči
                  skupnosti, sorodnik v ravni vrsti in sorodnik itd. do četrtega kolena ali pa v
                  svaštvu, se domneva, da mu je bilo znano, da se dolžnik s takimi razpolaganji želi
                  izogniti plačilu davka"</q>, ker v prvem odstavku tega amandmaja govori o tem, da mora
                  država v primeru dokazati, kadar je bilo storjeno, vedela ali morala vedeti za
                  njegov namen. V tem primeru drugi odstavek popravlja ali pa pojasnjuje prvi
                  odstavek in je normalno, da bo država morala tožiti in bo morala dokazovati, rok
                  je pa zelo dosti dolg, mislim, da je 5 let, še enkrat preberem, do tistega
                  trenutka, ko je bilo izplačano. No, jaz bom amandma podprl, ker se mi zdi
                  nelogično, da bi imeli neko državo in neko hitro sodstvo, kot je bilo to v navadi
                  včasih. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospa Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Ta 88. člen, tako kot ga piše Vlada oziroma je v tem 88.
                  členu navedeno: <q>"Če davka ni bilo mogoče izterjati iz premoženja dolžnika, fizične
                  osebe, se ta izterja iz premoženja ožjih družinskih članov itn."</q> To je po mojem
                  mnenju logika države, ki je naperjena proti državljanu oziroma proti malemu
                  človeku. Tukaj vidimo jasen primer, ko je državljan dolžan državi, mu lahko država
                  zarubi vse in ne samo njemu, ampak tudi njegovim družinskim članom, in sicer
                  takoj. Ko pa je država dolžna nekemu državljanu, mora ta iti lepo na sodišče in v
                  dolgih treh, petih ali celo desetih letih lahko dobi ta znesek povrnjen. Mislim,
                  da bi morali povsod upoštevati enako logiko, zato podpiram ta prvi oziroma drugi
                  amandma. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Sedanja dikcija 88. člena v resnici uvaja plemensko pravo, to je pa
                  vsekakor neprimeren pristop za konec 20. stoletja. In amandmaji, ki to poskušajo
                  popraviti, so vsekakor boljši od osnovne dikcije. Zavedati se moramo, da je vsak
                  davkoplačevalec, polnoleten davkoplačevalec samostojna oseba in ne more nositi
                  zato nobene odgovornosti in grehov drugega davkoplačevalca, tudi če je sorodnik.
                  Kadar gre za lastnino osebe, ki še ni davkoplačevalec, se pravi otrok, bi bilo
                  mogoče to celo razumljivo. Toda, kadar gre za sorodstvene povezave, tukaj so
                  omenjeni celo starši, vnuki in podobno, je nemogoče uporabiti tak koncept. To je
                  dejansko koncept neke patriarhalne dobe, kjer je bil greh glave družine greh
                  celotne družine in so lahko zato pobili vse. To je poznano, rimska zgodovina, žal
                  poznana tudi balkanska zgodovina. In tega res ni treba v te zakone vgrajevati.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Kopač.</p>
            </sp>
            <sp who="SDZ1:KopačJanez">
               <speaker>MAG. JANEZ KOPAČ:</speaker>
               <p>Hvala. Rad bi omenil samo dva primera, s katerima se ta Državni zbor že ukvarja.
                  Eno je preprečevanje pranja denarja. Tam so že bile izražene zahteve pri obravnavi
                  zakona in tudi sedaj je vladni predlog neposredno tak, da se država sme v primeru,
                  da to odkrije, usesti tudi na premoženje družinskih članov. V tem primeru se je
                  treba ponovno zavedati oziroma spomniti tistega, kar je rekla državna sekretarka
                  Kolarjeva. Torej, če je nek davčni zavezanec, hipotetično si predstavljajmo, dobil
                  odločbo o odmeri davka, ki je zelo velika, ker je pač morda imel nek nepričakovano
                  velik prihodek v preteklem letu ali karkoli podobnega in bo zaradi tega, ker tega
                  ne želi plačati, predal na primer avto, podaril, formalno, svoji ženi in na
                  primer, da drugega premoženja nima in se mu torej tudi ni moč na nič drugega
                  usesti, ta člen pravi <q>"država lahko razveljavi to darilno pogodbo"</q> in se lahko
                  usede oziroma se usede na ženino premoženje, vendar samo do te višine podarjenega,
                  nič drugega. To je en tak možen primer, izhajajoč iz tega člena.</p>
               <p>Sicer pa sem imel pripravljen še drug tak primer, ampak sem ga sedajle ta hip
                  pozabil. Vsekakor pa se mi zdi pomembno, da ima država pravico, hočem reči samo
                  to, pri preprečevanju pranja denarja je možno se usesti na celotno premoženje, po
                  tem predlogu, kakršnega sedaj imamo v Državnem zboru. Tukaj se je možno usesti
                  samo do tistega zneska, ki je bil podarjen oziroma do tiste vrednosti. In jaz
                  seveda v tem ne vidim nobene velike prisile, ampak samo enega možnih načinov
                  izogibanj plačilu davčnih obveznosti ali pa preprečevanju enega možnih načinov
                  izogibanja plačila davčne obveznosti. Pa še to bi rad rekel. Ko je neko podjetje v
                  stečaju, ima stečajni upravitelj pravico razveljaviti oziroma po zakonu obstaja ta
                  pravica, razveljaviti vsa dejanja, torej na primer odprodajo premoženja tega
                  podjetja, ki so bila izvršena v 12 mesecih pred začetkom stečaja. To je samo zato,
                  da ne bi upniki oziroma stečajna masa namenjena upnikom oškodovali na ta način, ko
                  bi na primer podjetje vedelo, da bo šlo v stečaj, pa bi pred tem, pred samim
                  dogodkom, opravilo neka dejanja. In tukaj gre za popolnoma identično zadevo. Če
                  nekdo torej pričakuje davčno obveznost, se ji hoče izogniti na ta način, se mu to
                  s stornacijo tega dejanja, tega izogibanja za nazaj prepreči. V tem torej vidim
                  najmanj dve možni paraleli v obstoječem oziroma oblikujočem se pravnem redu v
                  Sloveniji in ne vidim, skratka, nobenega silnega problema, da tega ne bi
                  uzakonili. Zato seveda podpiram osnovno dikcijo teksta oziroma vladni amandma.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Vprašanje je samo, gospod Kopač, to je replika na vaše znanje. Drugo ni vprašanje
                  pri tem amandmaju pod številko dva kot to, da država mora tožiti in mora
                  dokazovati, da ne more izvršiti. Samo v tem je razlika. Ne more izvršiti enostavno
                  dejanja avtomatsko. More preprosto na podlagi sodne odločbe to narediti. Samo v
                  tem je razlika, gospod Kopač in zato je ta vaš zagovor popolnoma brezpredmeten.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa za besedo. Razumem tiste, ki podpirajo davkarijo, da bi pobrala davke.
                  Vendarle, v tem primeru sem za ta amandma, ki uvaja demokracijo v ta člen. Namreč,
                  ta način, tako kot je pisan člen, pomeni revolucionarni pristop do tega. Država se
                  lahko usede, je bilo rečeno. Država se ne more nič usesti. Država se lahko na vse
                  tiste zadeve usede v kazenskem postopku, če ni druge možnosti, tako kot tisti, na
                  katerega bi se premoženje usedlo, ko se pa on ne more recimo na svoje dolžnike
                  usesti, ker mora iti po demokratičnem pravdnem postopku. Zato mislim, da je
                  pravilno, da podpremo ta amandma. Hvala lepa.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa. Imam kratko repliko gospodu Kopaču. <stage>(Pa če dovolite, od tukaj;
                     se v zapisniku ne bo videlo, od kod sem govoril.)</stage></p>
               <p>Kar zadeva pranje denarja, smo včeraj imeli, ne drži povsem. Kolikor sem včeraj
                  uspel videti spremembo kazenskega zakonika, govori o premoženjski koristi, ki je
                  pridobljena s takim kaznivim dejanjem. Tako da to, kar je gospod Kopač govoril, ne
                  drži. Kar zadeva stečaje, jaz sem se zgledoval po stečajnem zakonu, ko sem ta
                  amandma pisal. Stečajni upravitelj nič ne razveljavlja, pač pa pri sodišču zahteva
                  oziroma vloži tožbo, da se razglasi taka pogodba za nično. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pukl.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala za besedo. Poglejte, ne vem, kakšno sprenevedanje je pravzaprav pri teh
                  razpravah. Mi smo obravnavali protikorupcijsko zakonodajo oziroma pripravo te
                  protikorupcijske zakonodaje tudi na dveh sejah našega odbora. Ugotovili smo, da je
                  treba spremeniti precej in sprejeti nekaj novih zakonov. Ugotovili smo, da je
                  najbolj potreben spremembe ravno zakon o davčnem postopku in pa o davkih. In sicer
                  ravno zaradi tega, tu ne gre za te male gostilničarje ali pa avtoprevoznike, ki bi
                  se lahko zelo uspešno sicer tudi na ta račun izognili plačilu davka, gre za večje
                  stvari. Gre za to, da preprosto, če bi ta amandma sprejeli, bi praktično država
                  bila onemogočena s tem protikorupcijskim delovanjem, ko je jasno, da tisti, ki
                  pridejo do zelo velikih dohodkov, to imajo knjiženo na ime žene, ljubice,
                  sorodnikov in podobno. Tu preko tega ne moremo, tu je tako stanje in enostavno bi
                  davkarija, čim zavezanec ne bi imel na svoje ime knjižene premičnine in
                  nepremičnine, od avtomobilov večje vrednosti do hiš, bi morala davkarija
                  odstopiti, vložiti tožbo. Med tožbo bi pa tisti, ki je tožen, spet odstopil,
                  podaril drugemu, bi spet morala davkarija vložiti tožbo proti drugemu, ta bi
                  podaril med postopkom tretjemu in bi spet morala davkarija vlagati tožbo proti
                  temu tretjemu. To ni učinkovito. In preprosto povedano, tudi Amerika, ki jo cenite
                  kot ne vem kakšno demokratično državo, ima izredno strogo davčno zakonodajo.
                  Nobena evropska država - nismo dobili predloga, da se naj zgledujemo po Italiji.
                  Italija ima to bolj učinkovito rešeno. V bistvu je pa to, sam sem socialdemokrat
                  in menim, da mora vsak prispevati, ki je bolj sposoben in več ustvari, mora pač
                  več prispevati k splošnim potrebam družbe. Nihče se ne sme izmakniti temu, za vse
                  velja enako. In menim, da bi ob sprejemu tega amandmaja bilo možno, da se tisti
                  sposobni, ki jih potrebujemo in rabimo seveda, in jih pozdravljamo in podpiramo,
                  da bi se izmaknili tistemu, kar bi pač dejansko morali družbi dati. Zato
                  nasprotujem temu amandmaju. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Bi moral sicer replicirati, ampak se bom gospodu kolegi, ki je kolega
                  tudi po odvetništvu, in je zelo zanimivo razmišljal v to smer, odpovedal repliki.
                  Repliko ima gospa Nada Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala lepa. Jaz bi rada vprašala kolega Pukla, o katerem zakonu on govori. Če
                  govori o tem zakonu, potem bi prosila, da govorimo o členu, na katerega smo dali
                  amandma. In ne morem mimo tega, da odgovorim, da mi, ko smo vlagali amandmaje,
                  nismo vlagali amandmajev zato, da bi komu omogočili korupcijo ali pa da bi bili
                  proti temu, da plačujejo tisti, ki so za to obvezni, davke. Vendar bi želela
                  resnično, da bi gospod Pukl prebral ta naš amandma. Za ostale pa, da ne bi
                  pozabili na uvodni nagovor gospoda Mozetiča, ki je lepo razložil, na kaj se nanaša
                  to naše dopolnilo oziroma amandma, bi ponovno poudarila, da gre za to, da naj bi
                  tudi država s tožbo dokazala, da je nekdo kršil zakon, ne pa da mora to dokazovati
                  državljan oziroma pravna oseba. In v to smer smo oblikovali tak amandma in ne v to
                  smer. O korupciji, o pranju denarja govorijo drugi zakoni in ostali členi. Tu pa
                  je naslov člena Poroštvo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše ima tudi repliko.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Poslanskemu kolegu Puklu. Če bo izterjava preko sodišča potekala, recimo
                  sorodstvene zveze, bo potekala o tistem denarnem zahtevku, o katerem je govor.
                  Potem več ni pomembno, ali bo ta druga oseba v verigi to dala dalje, ta zahtevek
                  ostane do te osebe, zato tvoja razlaga, kolega Pukl, nikakor ni bila korektna. Ta
                  tožba se pa nanaša na to osebo, tudi na drugo premoženje za vsoto, ki je bila
                  podarjena ne glede na to, da je dejansko ta stvar ali pa ta denar ali pa darilo
                  odšlo na tretjo osebo. To ni logično. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Predstavnica Vlade.</p>
            </sp>
            <sp who="SDZ1:KolarMilojka">
               <speaker>MILOJKA KOLAR:</speaker>
               <p>Hvala. V davčnem postopku imamo dve stranki. Na eni strani imamo davčnega
                  zavezanca, na drugi strani pa davčno upravo. Vsaka teh strank ima definirane svoje
                  obveznosti in pravice. In ena osnovnih obveznosti, med drugim, pri davčnem
                  zavezancu je tudi ta, da izpolnjuje do davčne uprave ali, če hočete, do države ob
                  roku zapadlosti svoje obveznosti do države. Se pravi, da plačuje davke. Verjetno
                  ne moremo katerega od elementov demokracije razumeti tudi to, da se bomo
                  državljani izogibali ali pa ne bomo plačevali državi davkov tudi recimo na razne
                  načine, katerega preprečitev smo tukaj napisali, 88. člen in amandmaje na to. Jaz
                  bi samo rada še enkrat poudarila, kar sem že večkrat, da gre tukaj izključno za
                  poseg na premoženje ožjih družinskih članov in to na tisto premoženje, ki je bilo
                  pridobljeno s takim ali drugim namenom v letu od osnovnega davčnega dolžnika, ki
                  je s takim namenom to premoženje prenesel in ni mogoče prisilno izterjati
                  osnovnega davčnega dolga in seveda premoženje se prisilno ne izterja do celote,
                  vendar samo do višine davčnega dolga. Tako da je bojazni, če, ne vem, nekdo nekomu
                  podari ali pa prenese avto, seveda zdaj, če je davčni dolg manjši, potem bo samo
                  do višine davčnega dolga prišlo do prisilne izterjave na tem avtomobilu.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala za pojasnilo predstavnici Vlade. Normalno, da se zavedamo, da sta v vsakem
                  postopku dve stranki. In tako kot smo v kazenskem postopku določili enakopravnost
                  obeh strank v postopku, želimo tudi pri davčnem postopku doseči enakopravnost obeh
                  strank v postopku. Seveda je pa normalno, in tudi po našem sistemu zakonito, da
                  bomo s tem zakonom in danes določili, kako bo pobran ta davek in na kakšen način.
                  In za to gre. Ne določa neki drugi zakon, ampak zdajle določamo, kako bo davčni
                  organ izterjal od pravne osebe in od državljana in ne neki drugi zakon.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospa Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Najprej samo kratka replika gospodu Puklu. Sem krščanska
                  demokratka in sem proti korupciji. Kar pa govori 88. člen, govori samo o načinu
                  izterjave tega dolga. Se strinjam z Vlado, da je potrebno, če je kdo kaj dolžan,
                  naj plača, vendar način, kako se to dogaja v predlaganem 88. členu, ni pravičen
                  oziroma pošten. Ne glede na to, kar sem prej govorila o tej enakosti pred zakonom,
                  ali je to država ali državljan, mislim, da bi morala imeti oba enake možnosti tega
                  ali onega. Izterjava naj bo na tak način, da se ta dolg izterja oziroma izpodbija
                  to pravno dejanje davčnega zavezanca, ne pa tako, da bo nek davčni organ, ali je
                  to davčni inšpektor ali je to navaden davčni referent, odločil, katero je tisto
                  premoženje, ki ga je dolžnik podaril nekomu drugemu. Preveč subjektivne presoje je
                  v tem 88. členu, zato predlagamo, da je način te izterjave davka bolj pravičen in
                  pošten, v kolikor se seveda to da narediti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Predstavnica Vlade.</p>
            </sp>
            <sp who="SDZ1:KolarMilojka">
               <speaker>MILOJKA KOLAR:</speaker>
               <p>Torej, če bi vsi korektno in ob zapadlosti plačevali davke državi, potem v bistvu
                  ta člen ne bi bil potreben, ker govorimo o prisilni izterjavi.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Razpravo zaključujem.</p>
               <p>Prehajamo na glasovanje. Na glasovanje dajem amandma pod točko 2 k 88. členu.
                  Ugotovimo sklepčnost! <stage>(41 prisotnih.)</stage> Ugotovimo sklepčnost!
                     <stage>(39 prisotnih.)</stage> Ugotovimo sklepčnost! <stage>(43
                     prisotnih.)</stage></p>
               <p>Ugotavljam, da je zbor nesklepčen in delo prekinjam. Nadaljujemo ga ob 14.00
                  uri.</p>
            </sp>
            <stage type="time">(Seja je bila prekinjena ob 12.35 uri in se je nadaljevala ob 14.18
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, spoštovani kolegi! Nadaljujemo zasedanje. Prosim, da
                  ugotovimo sklepčnost! <stage>(50 prisotnih.)</stage></p>
               <p>Ugotavljam, da smo sklepčni in lahko nadaljujemo delo.</p>
               <p>Dopoldansko zasedanje smo prekinili pri obravnavi 23. točke - predlog zakona o
                  davčnem postopku. In sicer smo pred glasovanjem o amandmaju pod točko 2 k 88.
                  členu.</p>
               <p>Amandma pod številko 2 k 88. členu dajem na glasovanje. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da amandma pod točko 2 ni sprejet.</p>
               <p>Na glasovanje dajem amandma pod točko 3. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod točko 3 k 88. členu sprejet.</p>
               <p>V obravnavo dajem amandmaje k 93. členu. Prvi amandma predlaga Vlada in matično
                  delovno telo. Drugi in tretji amandma predlaga poslanska skupina SKD. Matično
                  delovno telo se z nobenim amandmajem ne strinja. Če bo <stage>(to v imenu
                     poslanske skupine)</stage> sprejet amandma pod točko 1, bosta amandmaja pod
                  točko 2 in 3 umaknjena. Želi kdo besedo? <stage>(Nihče.)</stage></p>
               <p>Amandma pod točko 1 k 93. členu dajem na glasovanje. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma pod točko 1 sprejet.</p>
               <p>Amandmaja pod točko 2 in 3 sta umaknjena.</p>
               <p>V razpravo dajem amandmaja k 148. členu. Amandmaja pod točko 1, predlagatelj je
                  poslanska skupina SKD, odbor in Vlada ne podpirata.</p>
               <p>Amandmaja pod točko 2 poslanske skupine SKD odbor in Vlada ne podpirata. Ali želi
                  kdo besedo? <stage>(Ne.)</stage> Amandma pod točko 1 dajem na glasovanje.
                  Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da amandma pod točko 1 ni sprejet.</p>
               <p>Na glasovanje dajem amandma pod točko 2. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da amandma pod točko 2 k 148. členu ni sprejet.</p>
               <p>V obravnavo dajem amandmaje k 231. členu. Amandma pod točko 1 predlaga Vlada,
                  odbor ga podpira, amandma pod točko 2 predlaga Vlada, odbor ga podpira, amandma
                  pod točko 3 predlaga Vlada, odbor ga podpira, pod točko 4 predlaga Vlada, odbor ga
                  podpira, pod točko 5 predlaga Vlada, odbor ga podpira in pod točko 6 predlaga
                  Vlada, odbor ga podpira. Ali želi kdo o teh amandmajih k 231. členu besedo?
                     <stage>(Ne.)</stage> Prehajamo na glasovanje. Na glasovanje dajem amandma pod
                  točko 1 k 231. členu. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod točko 1 sprejet.</p>
               <p>Na glasovanje dajem amandma pod točko 2. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(25 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod točko 2 sprejet.</p>
               <p>Na glasovanje dajem amandma pod točko 3. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(27 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod točko 3 sprejet.</p>
               <p>Na glasovanje dajem amandma pod točko 4. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma pod točko 4 sprejet.</p>
               <p>Na glasovanje dajem amandma pod točko 5. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(26 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod točko 5 sprejet.</p>
               <p>Na glasovanje dajem amandma pod točko 6 k 231. členu. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma pod točko 6 sprejet.</p>
               <p>V obravnavo dajem amandmaje k 232. členu. Amandma pod točko 1 predlaga Vlada,
                  odbor amandma podpira. Ali želi kdo besedo? <stage>(Ne.)</stage> Amandma k 232.
                  členu dajem na glasovanje. Ugotovimo sklepčnost! <stage>(49 prisotnih.)</stage>
                  Kdo je za? <stage>(26 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>V obravnavo dajem amandma k 239. členu. Želi kdo besedo? <stage>(Nihče.)</stage>
                  Amandma k 239. členu dajem na glasovanje. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(23 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma sprejet.</p>
               <p>V obravnavo dajem amandma k 240. členu. Predlagatelj je Vlada, odbor amandma
                  podpira. Želi kdo besedo? <stage>(Nihče.)</stage> Amandma dajem na glasovanje.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Tako smo zaključili z amandmaji. Pred prehodom na glasovanje sprašujem
                  sekretariat, če ima pripombe glede medsebojne skladnosti oziroma neskladnosti
                  zakona. <stage>(Nima.)</stage></p>
               <p>Prehajamo na glasovanje o zakonskem predlogu v celoti. Na glasovanje dajem
                  zakonski predlog v celoti. Obrazložitev glasu, gospa Nada Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Hvala lepa. Ne vem, če je to obrazložitev glasu, če nekdo napove, da se bo vzdržal
                  glasovanja o takem zakonu, s katerim, namesto da bi uvedli pravičnejši postopek in
                  omogočili državljanom enakopravno vlogo v davčnem postopku kot državi, uvajamo v
                  bistvu špioniranje med seboj, da se bomo tožarili kdo sumi koga, da je utajil
                  davke. S tem, da smo pustili EMŠO številko o podatkih, omogočamo, da se vsakdo
                  sprehaja po zasebnosti državljana. Rubili bomo, kakorkoli se bo zahotelo davčni
                  službi, da se bo usedla tako rekoč, kot se je nekdo izrazil, na dohodke
                  državljana. Temu se ne čudim v tem primeru, da skušamo na tak način zagotoviti
                  dohodek državi, če pa na drugi strani v zakonih in v proračunu, kjer bi morali
                  zagotoviti inšpekcijske službe in dovolj močno inšpekcijo, da bi iskala
                  nepravilnosti, ne pa da skušamo z zakonom, ki ureja postopek vnesti že kar sum, da
                  bomo vsi državo goljufali, vsi bomo skušali prikrivati naše dohodke in zato mora
                  imeti davkar pooblastila, da bo tako rekoč vsak prostor hiše in zasebnosti lahko
                  pogledal.</p>
               <p>Ne čudim se tudi zato, ker imamo tudi v Sloveniji edinstven primer opozicije, kot
                  se je danes izkazalo, na primer skupina Združene liste podpira državo namesto
                  državljana, kar bi bilo normalno, da opozicija podpira državljana v primeru
                  delitve oblasti, in se obnaša država v primeru tega zakona kot birič nad
                  državljani, tako da se ne čudim, da sprejemamo take zakone, ker imamo obratno
                  situacijo. Namesto da bi šli v pravno, demokratično državo, v normalne postopke,
                  pa uvajamo nazaj policijsko državo, kot sem rekla že v prvi obravnavi, in trdim,
                  da s tem davčnim postopkom nismo nič izboljšali, nismo dosegli, da bomo poiskali
                  tiste, tako rekoč <q>"lumpe"</q> <stage>(v navednicah)</stage>, ampak bomo še bolj
                  pritiskali na državljane, da bodo neenakopravni v postopku in bodo oni morali
                  dokazovati, da so nedolžni. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Bizilj.</p>
            </sp>
            <sp who="SDZ1:BiziljLjerka">
               <speaker>LJERKA BIZILJ:</speaker>
               <p>Spoštovani! Ne vem, kako se to imenuje, ali je to replika ali je obrazložitev
                  glasu?</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Obrazložitev glasu.</p>
            </sp>
            <sp who="SDZ1:BiziljLjerka">
               <speaker>LJERKA BIZILJ:</speaker>
               <p>Obrazložitev glasu, v redu. Jaz bom sicer glasovala za ta zakon, čeprav nisem
                  prepričana, da je najboljši. Potem, ko ga bomo uporabljali, bom lahko kritizirala,
                  ker zdaj se še pač nisem toliko vanj poglobila, da bi to uporabnost lahko
                  zagovarjala. Vendar pa po tem, kar je gospa Skukova govorila, seveda Krščanska
                  demokracija je zagovornik lastnikov.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Obrazložitev glasu imate, gospa Biziljeva, ne polemike.</p>
            </sp>
            <sp who="SDZ1:BiziljLjerka">
               <speaker>LJERKA BIZILJ:</speaker>
               <p>Smem povedati, zakaj bom glasovala za?</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ampak ne polemizirajte!</p>
            </sp>
            <sp who="SDZ1:BiziljLjerka">
               <speaker>LJERKA BIZILJ:</speaker>
               <p>Ja, ja. In nekaj stotisoč ljudi nima kaj skrivati in kaj prijavljati. Tistih
                  nekaj, ki pa ima, pa mislim, da je prav, da je mogoče ugotoviti, kaj imajo. Tisti,
                  ki kaj imajo, naj pač plačujejo davke. In v imenu svobode in v imenu zaščite
                  zasebnosti in ne vem česa, pač tega ni mogoče prikrivati. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Glasovala bom za ta zakon, predvsem zaradi dveh razlogov. En razlog je
                  ta, da ta zakon varuje interese množice državljanov, ki plačujejo svoje obveznosti
                  do države redno, sproti in brez kakršnihkoli nasprotovanj ali pa izmikanja svojim
                  obveznostim. Predvsem pa jih varuje pred tistimi, ki svoje davčne obveznosti
                  utajujejo ali pa takrat, ko država preko svojih organov ugotovi, da morajo plačati
                  obveznosti, svojih obveznosti niso pripravljeni plačati, temveč so pripravljeni
                  uporabljati vse vrste nezakonitih in lažnivih metod zaradi tega, da bi lahko svoje
                  premoženje pred državo skrili. Zaradi takih ljudi, zaradi davčnih zavezancev, ki
                  svojih obveznosti do države ne plačujejo, morajo množice, stotisoči in stotisoči
                  državljanov, plačevati višje obveznosti, kot pa bi jih sicer plačevali, če bi
                  utajevalci davkov, da ne rečem še kaj hujšega, svoje obveznosti plačali kot je
                  treba. To je en razlog, da ta zakon omogoča davčnim organom, da bodo prišli končno
                  na konec, čeprav, žal, glede na izkušnje, ki jih imajo zahodnoevropske in druge
                  kapitalistične države, ni možno v celoti vseh davkov pobrati, vendar pa bo prav
                  gotovo utajenih davkov po uveljavitvi tega zakona in po tem, ko bodo davčni organi
                  imeli več pooblastil, možno več pobrati pri tistih, ki jih danes ne plačujejo.</p>
               <p>Drugi razlog je pa ta, da če že verni ljudje v tej državi ne upoštevajo novega
                  katekizma, ki je lansko leto izšel v slovenskem jeziku, ga bom upoštevala jaz, ker
                  je papež Janez Pavel II na eni prvih strani tega katekizma zapisal, da je eden
                  hujših grehov, ki ga lahko vernik naredi, če ne plačuje davkov, ki jih je dolžan
                  plačevati svoji državi. Hvala. <stage>(Ploskanje.)</stage></p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo obrazložiti svoj glas? <stage>(Nihče.)</stage> Ugotovimo sklepčnost!
                  Je zamahnil z roko samo. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je zakon sprejet.</p>
               <p>S tem to točko dnevnega reda zaključujem.</p>
               <p>Prihajamo na <title>36.A TOČKO - OBRAVNAVA POROČILA VLADE REPUBLIKE SLOVENIJE V
                     ZVEZI S SUMI O NEPRAVILNOSTIH V TAM-u</title>.</p>
               <p>Za to točko dnevnega reda smo z dopisom Vlade Republike Slovenije z dne 27.2.1996
                  prejeli informacijo Ministrstva za notranje zadeve o dosedanjem delu
                  kriminalistične službe v zadevi TAM Maribor in poročilo Slovensko obveščevalne
                  varnostne agencije o zaznavah in ugotovitvah v zvezi z mariborskim podjetjem TAM.
                  Obe gradivi nosita oznako URADNA SKRIVNOST - STROGO ZAUPNO, ki ste jih poslanci
                  dobili v zapečatenih kuvertah 28.2.1996. Danes je Vlada Republike Slovenije
                  poslala še poročilo v zvezi z javnoposredovalnimi sumi, da so se v TAM-u dogajale
                  velike nepravilnosti, ki ga je pripravilo Ministrstvo za gospodarske dejavnosti.
                  To zadnje gradivo ste prejeli danes na klop in nima oznake zaupnosti.</p>
               <p>Pred začetkom razprave o tej točki dnevnega reda vas želim opozoriti, da bo
                  potrebno sejo zapreti za javnost, če boste želeli v razpravi govoriti o podatkih
                  iz prvih dveh gradiv, ki so zaupne narave.</p>
               <p>Preden pričnemo z delom, sprašujem, ali kdo predlaga, da se seja na podlagi 317.
                  člena poslovnika zapre za javnost? Če seje ne bomo zaprli za javnost - ponovim še
                  enkrat - o gradivih, ki ste jih prejeli kot uradna skrivnost, strogo zaupno, ne
                  sme nihče razpravljati niti jih v razpravah uporabljati.</p>
               <p>Proceduralno. Gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Predlagam, da nam predstavnik Vlade, minister Dragonja pove, zakaj naj
                  bi bila to državna skrivnost. Mi smo o tem tu v tem prostoru že vse rekli. Ali ste
                  mogoče ugotovili še kaj drugega? Zakaj naj bi bila to državna skrivnost? Edino
                  javnost vas lahko tu spravi k pameti in zato to ne sme biti državna skrivnost.
                  Predlagam, da nam minister Dragonja pove, zakaj naj bi bila to - ker po moje ni -
                  državna skrivnost. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Hvalica, vi ste prejeli materiale, veste, čigavi so - poslani so bili iz
                  Vlade, od katerih služb - in Vlada je dala gor oznako uradna skrivnost, strogo
                  zaupno. Ali imate proceduralni predlog? Minister ni dolžan odgovarjati, ker je
                  Vlada to povedala in dala.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala. Spoštovani! Kdor ima čisto vest, se teh stvari ne boji, zato predlagam, da
                  je seja odprta za javnost na tej točki dnevnega reda. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Sem že povedal, da če ne bo nihče zahteval oziroma predlagal, da je zaprta za
                  javnost, bo odprta, vendar v tem primeru - ponavljam - nihče ne sme uporabljati v
                  razpravi podatkov, ki so v gradivih in nosijo oznako uradna skrivnost, strogo
                  zaupno. In bom vsakega tudi prekinil in vsak nosi odgovornost za to, da se skozi
                  njegovo razpravo te zadeve krši določba. Še enkrat sprašujem, če kdo predlaga, da
                  se sejo zapre? Gospod Lap, proceduralni predlog. Izvolite.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Imam proceduralni predlog in prosim, predsedujoči, ko ga boste
                  slišali, da ga daste tudi na glasovanje. Predlagam oziroma Državni zbor, če bo tako izglasoval, predlaga Vladi, da umakne žig strogo zaupno s teh
                  dokumentov.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ker je dala Vlada gor ta žig, ga lahko tudi umakne, ampak to je njen problem. Ne
                  dam na glasovanje. O tem ne bomo glasovali.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Predsedujoči, prosil bi, da mi razložite, da me poučite, kaj je v tem predlogu
                  spornega. Ali ga ponovim? Predlagam, da Vlada umakne žig strogo zaupno.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Vaš predlog je Vlada slišala in jo sprašujem, če umika žig strogo zaupno?
                  Predstavnik Vlade gospod Anton Dvoršek, Ministrstvo za notranje zadeve.</p>
            </sp>
            <sp who="SDZ1:DvoršekAnton">
               <speaker>MAG. ANTON DVORŠEK:</speaker>
               <p>Spoštovane poslanke in poslanci! Ministrstvo za notranje zadeve, ki je pripravilo
                  to informacijo za Vlado, je v spremnem dopisu zapisalo, da informacija nima oznake
                  stopnje zaupnosti, pri nadaljnjem posredovanju osebnih podatkov pa je treba
                  upoštevati določila zakona o varstvu osebnih podatkov. To pomeni, ne poznam
                  natančneje določil tega zakona, da so določeni upravičenci s temi podatki
                  upravičeni razpolagati, da pa obstajajo določene omejitve, koliko s temi podatki
                  lahko razpolaga javnost.</p>
               <p>Na kratko naj pojasnim, da smo imeli pred kratkim en sestanek s predstavniki
                  tožilstev, novinarjev, sodišč, kje je sedaj meja med tistim, s čimer je javnost
                  lahko seznanjena in s čimer javnost ne sme biti seznanjena glede na to, da
                  dobivamo veliko tožb prizadetih, ki so ovadeni pa niso kasneje obsojeni, zaradi
                  tega, ker smo sporočali njihova imena javnosti. To je sedaj ključ tega in edino to
                  je lahko tukaj tajno.</p>
               <p>Točnega odgovora ta posvet ni dal. Glede na to, da točnega odgovora ni, predlagam,
                  da označbo zaupno odstranimo oziroma da gradiva ne obravnavamo kot strogo zaupno.
                  Na novinarjih pa je, da upoštevajo določila zakona o varstvu osebnih podatkov.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej, s strani Vlade smo prejeli dokumente, na katerih piše: Uradna
                  skrivnost - strogo zaupno, tudi na papirju Ministrstva za notranje zadeve piše
                  Uradna skrivnost - strogo zaupno. Za 15 minut to točko prekinjam in prosim Vlado,
                  če umika določbo Uradna skrivnost - strogo zaupno, da to stori v teh 15 minutah v
                  pisni obliki.</p>
               <p>Torej, Vladi sem dal 15 minut časa. Nisem pa dal Državnemu zboru 15 minut odmora.
                  Prosim kolege, da ne odhajajo.</p>
               <p>Prehajamo na <title>9. TOČKO DNEVNEGA REDA - OBRAVNAVA PREDLOGA ZAKONA O
                     SPREMEMBAH IN DOPOLNITVAH ZAKONA O MERILIH IN POSTOPKU ZA DAJANJE POROŠTEV
                     REPUBLIKE SLOVENIJE - SKRAJŠANI POSTOPEK</title>.</p>
               <p>Predlog zakona je v obravnavo Državnemu zboru predložila Vlada Republike
                  Slovenije. Želi predstavnik Vlade besedo? <stage>(Ne, ker ga ni.)</stage> Predlog
                  zakona je obravnaval Odbor za finance in kreditno monetarno politiko kot matično
                  delovno telo. Želi poročevalec odbora besedo? Ugotavljamo prisotnost! Ker
                  ugotavljam, da smo nesklepčni, ugotavljamo prisotnost! <stage>(41
                     prisotnih.)</stage></p>
               <p>Ugotavljam, da je Državni zbor nesklepčen. Delo nadaljujemo ob 15. uri.</p>
            </sp>
            <stage type="time">(Seja je bila prekinjena ob 14.47 uri in se je nadaljevala ob 15.08
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Nadaljujemo delo Ugotovimo sklepčnost! <stage>(32 prisotnih.)</stage> Ugotovimo
                  sklepčnost! Prosim vse poslanke in poslance, ki so v svojih pisarnah, na hodniku
                  ali v bifeju, da se nam pridružijo. Ugotovimo sklepčnost! <stage>(50
                     prisotnih.)</stage></p>
               <p>Ugotavljam, da smo sklepčni.</p>
               <p>Lahko nadaljujemo z delom in vračamo se in ponovno odpiram <title>36.A TOČKO
                     DNEVNEGA REDA - POROčILO VLADE REPUBLIKE SLOVENIJE V ZVEZI S SUMI O
                     NEPRAVILNOSTIH V TAM-U</title>.</p>
               <p>Vlada je z dopisom z dne 20. marca 1996, ki smo ga ravnokar prejeli, obvestila
                  naslednje: <q>"Vlada Republike Slovenije z gradiv informacije Ministrstva za notranje
                  zadeve o sedanjem delu kriminalistične službe v zadevi TAM in poročilo SOVE o
                  zaznavah in ugotovitvah v zvezi z mariborskim podjetjem TAM, ki jih je posredovala
                  Državnemu zboru z dopisom št. 311.15/93-2/44-1, dne 27.2.1996, umika oznako uradna
                  skrivnost - strogo zaupno."</q></p>
               <p>Ta gradiva, vsa ki sem jih prej naštel, niso bila dodeljena nobenemu delovnemu
                  telesu, ker je šlo za gradiva, ki smo jih dobili prej za informacijo oziroma
                  poročilo o dogodkih. Če bo v razpravi predlagano, da se do teh gradiv opredeli
                  matično delovno telo, bomo sejo prekinili, dokler ne bomo dobili poročila
                  matičnega delovnega telesa. Želijo predstavniki oziroma želi predstavnik Vlade
                  besedo?</p>
               <p>Minister Dragonja.</p>
            </sp>
            <sp who="SDZ1:DragonjaMetod">
               <speaker>METOD DRAGONJA:</speaker>
               <p>Spoštovane poslanke in poslanci! Želel bi vas seznaniti z nekaterimi ocenami
                  Ministrstva za gospodarske dejavnosti glede izvajanja sanacije v družbi TAM
                  Maribor.</p>
               <p>Državni zbor je, kot veste, v marcu 1995 sprejel zakon o ukrepih za sanacijo
                  gospodarskega položaja v TAM Maribor in njegovih odvisnih družb ter Avtomontaže
                  Ljubljana. Na osnovi tega zakona je bilo bankam upnicam TAM-a izdano poroštev v
                  skupni višini 2,3 milijarde tolarjev, s pripadajočimi obrestmi za poplačilo starih
                  dolgov. Poleg tega je bilo od skupaj odobrenega zneska garancij 8 milijard
                  tolarjev odobreno TAM-u 7,1 milijard tolarjev za poroštva za potrebe financiranja
                  obratnih sredstev.</p>
               <p>Predhodni sanacijski program TAM-a je Vlada Republike Slovenije obravnavala in
                  sprejela v mesecu juniju 1995, dokončni sanacijski program pa v mesecu novembru
                  1995. Sanacijski program predvideva programsko in organizacijsko sanacijo
                  poslovnega sistema TAM, hkrati pa tudi doseganje drugih ciljev, ki so opredeljeni
                  v sanacijskem programu.</p>
               <p>Sanacijski program zagotavlja nekatere osnovne pogoje za izvajanje sanacije v
                  TAM-u. Poudarjamo pa, da po naši oceni ti pogoji niso zadostni za to, da bi lahko
                  uspešno izvedli in zaključili sanacijo na osnovi postavljenih ciljev, ki so v tem
                  sanacijskem programu navedeni.</p>
               <p>V sklopu sanacijskega programa je bil zaradi obvladovanja odvisnih družb in
                  poslovnih procesov predviden prenos poslovanja na krovno podjetje TAM Holding d.d.
                  Odvisna podjetja so bila namreč zaradi velikih obveznosti iz preteklosti finančno
                  blokirana, zato je vodstvo TAM-a v letu 1995 izvajalo prenos poslovnih funkcij na
                  osnovi pogodb o prenosu dejavnosti. Prisotna je precejšnja neusklajenost med
                  poslovanjem odvisnih družb in krovno družbo, slaba koordinacija in obveščenost,
                  predvsem pa izpad nujne programske sinergije. Posebno je prisotno pomanjkanje
                  kontrole nad poslovanjem podjetij in hčera v tujini.</p>
               <p>Na osnovi ugotovitev izvajanja sanacijskega programa lahko ocenimo naslednja
                  odstopanja, ki bi jih strnili v naslednjih točkah in ugotovitvah:</p>
               <p>1. Slabosti v trženju. Kljub večkratnim opozorilom in usmeritvam v procesu
                  sanacije, da mora TAM za nosilne programe vzpostaviti lastne tržne poti in
                  zgraditi lastno prodajo, se to ni zgodilo. Še vedno je prisotna velika odvisnost
                  od nekaterih prodajnih zastopnikov. Lastna podjetja v tujini niso izpolnila
                  pričakovanj glede vzpostavitve lastnega nastopa na trgu. Slabosti v trženju se
                  odražajo v nedoseganju prodajnih ciljev opredeljenih v sanacijskem programu.</p>
               <p>2. Nedoseganje ekonomike obsega. Zaradi znatnega padca obsega poslovanja je prišlo
                  do prevelike obremenitve prodanega asortimana s fiksnimi stroški. Pri variabilnih
                  stroških niso bile izvedene potrebne optimizacije zaradi različnih dejavnikov,
                  tako objektivnih kot subjektivnih. Prag rentabilnosti za ključne programe ni
                  dosežen. To se izraža v generiranju izgub v tekočem poslovanju.</p>
               <p>3. Lahko bi opredelili stanje kot organizacijska zmeda. Številne reorganizacije,
                  posebej v juniju 1995, niso bile dosledno pripravljene in izvedene. Nastala je
                  situacija, da celotni sistem in podsistemi niso zadosti koordinirani, vodeni in
                  usmerjani v odločanju. Posamezna podjetja delujejo avtonomno brez kontrole, medtem
                  ko so se financirala iz krovnega podjetja.</p>
               <p>Neučinkovito upravljanje in vodenje poslovnega sistema. Strateških in dolgoročnih
                  odločitev v zadnjem obdobju ni, prevladuje dnevna borba za preživetje in gašenje
                  požarov. Ni bilo ustrezne kontrole nad delovanjem podjetij hčera, posebno v
                  tujini. Management ni uspel sproti reševati problemov. Sklenjene pogodbe so
                  dopuščale, da so se posamezniki okoriščali na račun TAM-a. Vodstvo je bilo pogosto
                  slabo obveščeno in ni poznalo podatkov in problemov.</p>
               <p>Podpisovale so se pogodbe in pobirali avansi, ne da bi bila pogodbena obveznost
                  izpolnjena. Prodajne pogodbe niso v nekaterih primerih pokrivale niti stroškov.
                  Zadolženost je previsoka, razvojni projekti niso dokončani in sredstva so se delno
                  tudi nenamensko porabila.</p>
               <p>Kasnitev financiranja. Pri koriščenju državnih poroštev je prišlo do zamud, ki so
                  predvsem zadrževale posamezne faze in aktivnosti sanacijskega programa. Zamude so
                  bile delno pogojene z odporom bank, da v stanju, v kakršnem se nahaja poslovni
                  sistem, plasirajo sredstva kljub državnim poroštvom za te kredite. Dodaten razlog
                  za zavlačevanje bank je tudi neizvedeno dezinvestiranje in delno kapitalizacija
                  kreditov v kapitalske vložke.</p>
               <p>Neizvajanje kadrovske uskladitve. Ukrepi zaposlovanja niso sledili gibanju obsega
                  proizvodnje in drugih dejavnosti. Celoten sistem zaposluje 2.978 delavcev, krovno
                  podjetje pa 2.670 delavcev. Od tega jih dela le okrog 1.300, za ostale niso bili
                  izvedeni ukrepi čakanja, ugotavljanja operativnih ali trajnih presežkov, razen
                  manjšega programa za 23 delavcev še iz leta 1994.</p>
               <p>Naslednji razlog je odstopanje obveznosti od elaboriranih obveznosti ob sprejemu
                  zakona. Obveznosti, ki so bile ugotovljene v času sprejemanja zakona, se
                  razlikujejo od dejansko ugotovljenih obveznosti za znesek, ki presega 80 milijonov
                  DEM.</p>
               <p>Nerešeno lastninsko preoblikovanje. Zaradi vseh navedenih težav pri izvedbi
                  sanacijskega programa in neizvedenega lastninskega preoblikovanja je bil izveden
                  prenos družbenega premoženja TAM-a na Sklad Republike Slovenije za razvoj, ki je
                  od januarja 1996 tudi večinski lastnik podjetja. Prenos na sklad omogoča nekatere
                  nove metode za nadaljnje prestrukturiranje TAM-a.</p>
               <p>Naslednji vzrok bi lahko opredelili kot krizo vodenja, ki se je pokazala posebno v
                  zadnjem odhodu predsednika uprave gospoda Laha in v potrebi, da upravni odbor
                  začasno imenuje novega predsednika uprave. Ugotovimo lahko, da TAM Maribor v času
                  realizacije sanacijskega programa ni mogel dovolj uspešno prilagoditi svoje
                  dejavnosti in poslovanja izgubi trgov ter se prilagoditi zmanjšanju obsega
                  proizvodnje in prodaje. Ker ni izvedel ustrezne selekcije programov in uredil
                  ekonomike, se je to naprej kazalo v likvidnostnih težavah in negativnem
                  poslovanju. Zaradi likvidnostnih težav je prišlo do prevelike zadolžitve in
                  obremenitev s stroški financiranja. Najetih posojil ne more vračati, od začetka
                  leta 1996 pa ne more samostojno servisirati niti plačil obresti.</p>
               <p>Za izhod iz krize so zato po naši oceni potrebne temeljite rešitve na ključnih
                  področjih poslovanja. Te rešitve v tem trenutku naše ministrstvo pripravlja,
                  izhajati bodo morale iz tržnih možnosti, na drugi strani pa bo potrebno v večji
                  možni meri definirati proizvodni program, ki bo izkoriščal tehnično, tehnološko in
                  kadrovsko opremljenost in potencial tega podjetja.</p>
               <p>To je dodatek k poročilu, ki ga je v pismeni obliki posredovalo naše ministrstvo
                  in osvetljuje aktualno, predvsem gospodarsko situacijo v TAM-u z vidika možnosti
                  za nadaljni potek sanacije, ne pa toliko z vidika vprašanj, ki so bila
                  izpostavljena v poslanskih vprašanjih. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Za Vlado bo podal poročilo tudi gospod Anton Dvoršak iz Ministrstva za
                  notranje zadeve.</p>
            </sp>
            <sp who="SDZ1:DvoršekAnton">
               <speaker>MAG. ANTON DVORŠAK:</speaker>
               <p>Spoštovane poslanke in poslanci! Ministrstvo za notranje zadeve je pripravilo
                  informacije o dosedanjem delu kriminalistične službe v zvezi s sumom nepravilnosti
                  oziroma nezakonitega izplačevanja provizij, ki so se dogajale v glavnem v letu
                  1994. Kriminalistična služba je preiskavo pričela spomladi 1995 in do januarja
                  leta 1996 podala skupaj 7 ovadb za 24 kaznivih dejanj zoper 15 bivših vodilnih
                  delavcev TAM-a. Največji del preiskave je bil zaključen že pred jesenjo leta 1995,
                  trenutno pa poteka preiskovanje le še manjšega dela različnih nepravilnosti.</p>
               <p>V zvezi s sumom nepravilnosti je Ministrstvo za notranje zadeve med drugim
                  obveščalo Vlado, pa tudi Ministrstvo za gospodarske dejavnosti gospoda Tajnikarja,
                  in sicer iz informacije je to razvidno maja 1995. In iz te informacije je
                  razvidno, da kriminalistična služba preiskuje sum nezakonitih izplačil TAM-ovih
                  družb v znesku preko 6 milijonov dolarjev in istočasno navajamo, ne sicer
                  poimensko, da bomo zoper vodilne delavce TAM-ovih družb podali kazenske ovadbe.
                  Kasneje od Ministrstva za gospodarske dejavnosti ni dobilo naše ministrstvo
                  nikakršnih dodatnih želja, da bi jim posredovali podatke, katere ljudi smo
                  ovadili, vendar je pa potrebno poudariti, da so podatki o tem, katere provizije so
                  bile izplačane in kdaj so bile izplačane, bili vseskozi na razpolago upravnemu
                  odboru in vsem drugim zainteresiranim, skratka, ključne informacije so bile na
                  razpolago in sanacija TAM-a ni bila popolnoma v ničemer, po našem mnenju, vezana
                  na preiskavo kriminalistične službe; poteka po ekonomskih zakonitostih, o katerih
                  je govoril pred menoj minister Dragonja. Toliko bi dodal h gradivu, ki ste ga
                  prejeli. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Poročilo bo dopolnil tudi gospod Marjan Kranjc, pomočnik direktorja
                  Slovenske-obveščevalne varnostne agencije.</p>
            </sp>
            <sp who="SDZ1:KranjcMarjan">
               <speaker>MARJAN KRANJC:</speaker>
               <p>Hvala lepa za besedo! Gospe poslanke, gospodje poslanci, želim podati poročilo
                  SOVE o zaznavah in ugotovitvah v zvezi z mariborskim podjetjem TAM. Slovenska
                  obveščevalna varnostna agencija se je v raziskovanje domnevnih nepravilnosti v
                  podjetju TAM vključila februarja leta 1995, ko je pridobila podatek, da so
                  nekatera podjetja v tujini vpletena v dokupovanje dolgov bivše Jugoslavije. Pri
                  tem velja poudariti, da smo podatek o dejavnosti omenjenih podjetij pridobili od
                  tuje obveščevalne službe, ki smo jo zaprosili za podatke o odkupih dolgov bivše
                  Jugoslavije. Te je Agencija zbirala v okviru raziskave o problemih v zvezi s
                  sukcesijo nekdanje Jugoslavije in tako posredno zaznala domnevne nepravilnosti pri
                  poslovanju mariborskega podjetja TAM.</p>
               <p>Podatki in ugotovitve v zvezi z domnevnimi nepravilnostmi pri finančnem poslovanju
                  podjetja TAM so sicer kazali, da gre verjetno za povsem zasebne materialne
                  interese ozkega kroga vpletenih oseb, vendar SOVA ni izključila možnosti, da gre
                  za širše zasnovan poskus tujih struktur, da bi zrušile omenjeni slovenski poslovni
                  sistem. Agencija je skušala predvsem odkriti, ali so v posle morda vpleteni tudi
                  tuji državni organi in firme, preko katerih je TAM v preteklosti veliko posloval.
                  Pozornost SOVE je bila usmerjena tudi v odkrivanje morebitne prisotnosti tujih
                  obveščevalnih služb, saj je bilo možno predpostaviti, da so nekateri tuji koncerni
                  predmet njihovega interesa. Navedenih predpostavk o domnevni vpletenosti tujih
                  služb v aktivnosti, povezane s TAM-ovimi posli, nismo uspeli potrditi.</p>
               <p>V tem času je SOVA pridobila tudi podatke o sumljivi nigerijski ponudbi
                  posredovani podjetju TAM. Konec januarja 1995 je bilo namreč iz Lagosa odposlano
                  pismo, naslovljeno na TAM holding, v katerem je bila strogo zaupna ponudba za čim
                  prejšnje poslovno sodelovanje. SOVA je na podlagi preverjanja in primerjanja
                  ugotovila, da je ponudba vsebinsko podobna zakonsko spornim ponudbam, ki so že v
                  letu 1992 prihajale iz Nigerije v Slovenijo. Po takratnih ugotovitvah Agencije je
                  šlo v vseh omenjenih primerih za poskus, da bi nezakonito pridobljena finančna
                  sredstva prenesli iz Nigerije v Slovenijo in jih tu preko raznih fiktivnih poslov
                  oprali oziroma legalizirali, zato smo te podatke takoj odstopili Uradu za
                  preprečevanje pranja denarja pri Ministrstvu za finance Republike Slovenije. Ta je
                  ugotovil, da zadeva ne sodi v njihovo pristojnost, zato smo se skupaj odločili, da
                  zadevo odstopimo upravi kriminalistične službe Ministrstva za notranje zadeve
                  Republike Slovenije. V februarju 1995 so sledile še štiri podobne ponudbe, poslane
                  iz Nigerije.</p>
               <p>V tem času je Uprava kriminalistične službe Ministrstva za notranje zadeve
                  Republike Slovenije že pričela raziskovati domnevne nepravilnosti v zvezi s
                  poslovanjem podjetja TAM in pristojnim organom posredovala kazenske ovadbe.</p>
               <p>Agencija je v zadevi TAM raziskovala predvsem morebitno prisotnost tujih
                  dejavnikov, vendar domneve ni mogla potrditi. Ugotovila je, da naj bi šlo le za
                  nepravilnosti pri poslovanju podjetja, kar so takrat že raziskovali pristojni
                  organi, kot so Agencija za plačilni promet Republike Slovenije, inšpekcijske
                  službe in kriminalistična služba. Ker domnev o prisotnosti tujih dejavnikov
                  Agencija ni potrdila in ni ugotovila, da bi šlo za njihovo organizirano dejavnost,
                  usmerjeno v ogrožanje gospodarskih interesov države, ampak le za domnevne
                  nepravilnosti pri poslovanju TAM-a, ki jih sankcionira kazenski zakon Republike
                  Slovenije, je o tem marca leta 1995 le obvestila predsednika Vlade Republike
                  Slovenije, saj zbrane ugotovitve niso terjale dodatnih ukrepov SOVE. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. S tem smo poročila vladnih predstavnikov zaključili. Besedo dajem
                  predstavnikom poslanskih skupin. K besedi se je prijavil Marjan Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Ko sem poslušal predstavnike državnih institucij, posebej sedaj ob
                  koncu predstavnike SOVE in prej kriminalistične službe, sem se moral zelo truditi,
                  da sem se znebil občutka ali pa skušal znebiti občutka, da se ne skuša imeti
                  dobesedno ne le slovenske javnosti, ampak tudi ta parlament dobesedno za
                  norca.</p>
               <p>Meni je sedaj mnogo bolj jasno, zakaj bi bilo treba imeti to sejo danes za
                  zaprtimi vrati. Najprej, da ne bo nesporazuma, minister Dragonja je odgovoren za
                  ministrstvo od takrat, ko je stvar prevzel in stvari, ki letijo na delo Vlade,
                  letijo glede na to, kdaj je bil kdo za kaj odgovoren. Konkretno, minister Dragonja
                  je povedal, da so ugotovili okoriščanja posameznikov, da so se sredstva delno
                  nenamensko uporabljala, da je bilo za 80 milijonov nemških mark več obveznosti,
                  kot je bilo rečeno takrat na seji Državnega zbora, ko smo sprejemali ta zakon.</p>
               <p>Sedaj vas pa spomnim, spoštovane poslanke in poslanci, kaj smo zahtevali in
                  opozarjali na tisti seji Državnega zbora poslanci ljudske stranke in še nekateri
                  drugi poslanci različnih strank. Vztrajali smo, da naj se najprej ugotovi,
                  kolikšne so dejanske obveznosti, kam je denar odtekal, v kakšni smeri bo šla ta
                  sanacija. In danes se upravičeno postavlja vprašanje, in tu mora pač odgovoriti
                  sedanje vodstvo <stage>(čeprav še enkrat poudarjam, da je ministrstvo odgovorno za
                     čas, kjer je)</stage>, kakšen je bil dosedanji učinek zakona, po katerem je
                  država prevzela oziroma odobrila preko Državnega zbora 7 milijard in 100 milijonov
                  slovenskih tolarjev državnih poroštev za sanacijo v TAM-u? Kakšen je učinek?
                  Primerjalno, kakšen je učinek, če bi na mesto tega za 7 milijard in 100 milijonov
                  tolarjev namenili za regresiranje obresti obrtnikom in podjetnikom, recimo, na
                  štajerskem mariborskem področju.</p>
               <p>Zakaj se to ni zgodilo? Ker je bil jasen in nedvoumen namen, da se poplačajo
                  <q>"upniki"</q> <stage>(v navednicah)</stage> kot so gospod Zari} in podobni. Zame je to
                  na meji znanstvene fantastike, kar je rekel gospod <stage>(- se opravičujem, ne
                     vem imena -)</stage> da ni bilo povezave med ugotavljanjem kriminalnih dejanj
                  in sanacijo TAM-a. Lepo vas prosim! V vašem gradivu, ki ste ga dali sem, je
                  navedeno, v katerih letih so bile dane te ovadbe proti posameznikom. Leta 1992,
                  1993 in 1994. Sedaj bom samo eno od teh prebral.</p>
               <p><q>"V zvezi z neupravičenim izplačilom zgoraj omenjene provizije, gre za provizijo
                  gospodu Vukomanu Zari}u, so bili utemeljeno osumljeni ponarejanja listin Branko
                  Žavcer, Andrej Hazabend itd., ki so sestavili pogodbo o prodaji avtobusov ruskemu
                  kupcu Intotrans Moskva z lažno vsebino. Pri tem so vedeli, da je v ozadju
                  kupoprodajne pogodbe dejansko kreditni posel med Intotrans in TAM Nemčija, kar je
                  bilo urejeno in dogovorjeno s pogodbo o proviziji, ki je bila sklenjena istočasno
                  s prej omenjeno krivo listino."</q> Tu je omenjena ovadba proti gospodu Hazabendu.
                  Vemo iz katerega leta. Ali veste, kdo je gospod Hazabend? Kaj je v tem času bila
                  njegova funkcija pri sanaciji slovenskega bančnega sistema, za kar je ta zakon ta
                  Državni zbor sprejel obveznost države preko milijarde nemških mark? Andrej
                  Hazabend, ki se pojavlja kot direktor mariborske banke, kot šef uprave različnih
                  firm in vi rečete, da ni tu medsebojne povezave. Oprostite, na tej točki načina
                  reševanja slovenskih gigantov, ki so, žal, v takih težavah, da zdaj trpijo delavci
                  v gospodarstvu, na tej točki se neha vsaka toleranca do takega vodenja vladne
                  politike, politike SOVE, politike kriminalistične službe. Tu se neha vse. In jaz
                  vam povem, jaz sem bil včeraj na Agenciji za sanacijo bank in hranilnic v zvezi z
                  zadevo, ki jo sam vodim kot predsednik delovne skupine v zvezi s tremi primeri
                  Primex, Elan in Adria Airways in sem čisto ob tem vprašal za vprašanje, ki je
                  bilo, se mi je zdelo vendarle pomembno, da ga vem, ker smo iskali informacije v
                  zvezi s temi tremi primeri. Sem vprašal, na osnovi kakšnih kriterijev je Agencija
                  za sanacijo bank in hranilnic prevzemala terjatve v javni dolg? Gospe poslanke in
                  gospodje poslanci! Ali veste, na osnovi kakšnih kriterijev? Nikakršnih! Ker ko je
                  nekdo od te skupine, ki je prevzemala te terjatve, rekel, mi bi pa te terjatve ne
                  priznali, ker je očitno posledica čistega kriminala, ker je nekdo to spravil v
                  svoj žep, je takoj dobil navodila od zgoraj: <q>"Ne, vaša naloga je, da vse terjatve
                  prevzamete. Niste vi tisti, ki imate pravico delati kakršnokoli selekcijo"</q>.
                  Nikogar ni bilo, ki bi zaščitil državni interes, ko je šlo za prevzemanje
                  obveznosti preko javnega dolga. In ta stvar je seveda še kako povezana s tem
                  javnim dolgom. Kaj pa pokrivamo z javnim dolgom preko sanacije bank? Tudi
                  mariborsko in goriško, seveda pa ljubljansko banko. Torej tudi firme, ki jih je
                  vodil eden teh, gospod Hazabend, ki je med drugim ovaden v tej konkretni zadevi,
                  da je delal lažnivo listino in to leta nazaj, potem ko je še vedno očitno užival
                  zaupanje najvišjega vladnega vodstva, da lahko vodi drugo največjo slovensko
                  banko.</p>
               <p>Jaz bi na koncu, se bom v razpravi še javil, ker je bila tudi, pač ta točka bila
                  prestavljena in bomo nekaj konkretnih sklepov tudi predlagali. Rad bi pa še eno
                  stvar opozoril. Meni bo zelo žal, osebno, če bo kdorkoli od predstavnikov Vlade,
                  Obveščevalno-varnostne agencije, kriminalistične službe ali drugih državnih služb
                  kakorkoli deležen kritike zato, ker službe, institucije ne opravljajo svojega
                  dela, čeprav se kot posameznik trudi in bom, s polno odgovornostjo to povem, se
                  bom osebno zavzel, da bi vsak posameznik, ki bo pokazal, da deluje v skladu z
                  državnimi interesi, da je do njega spoštljiv odnos, in da mu je dano za to delo
                  priznanje. Vendar poskusa, da bi na tak način prevalili na ramena slovenskih
                  davkoplačevalcev stvari, kot so povezane s TAM-om, sedaj se dogaja Videm, nerešena
                  je zadeva ELAN-a, cela vrsta zadev pa je pred nami - tega poskusa mi ne bomo
                  dovolili. In jaz vam tukaj danes povem, pripravljen in mi smo pripravljeni,
                  poslanska skupina Slovenske ljudske stranke s komerkoli sodelovati zato, da bi ta
                  proces, v smeri katerega drvimo, zaustavili.</p>
               <p>In še enkrat postavljam vprašanje. Zakaj ni pripravljenosti, da bi vladna delovna
                  skupina za preprečevanje oškodovanje družbenega premoženja delala javno? Zakaj
                  dela za zaprtimi vrati? Zakaj ni pripravljenosti, kljub takratnemu javnemu
                  zagotovilu gospoda Ropa, zakaj ni pripravljenosti, da bi bile skupne javne seje
                  vladne delovne skupine za preprečevanje oškodovanje družbenega premoženja in
                  parlamentarnega odbora za spremljanje nadzora lastninskega preoblikovanja? Kajti
                  edino z javnim delom bomo lahko katerega podobnih primerov kot je danes TAM, kot
                  je Videm, kot je bil v preteklosti ELAN, Primex in še kdo, za prihodnost
                  preprečili. In prosim, ne podcenjevati Državnega zbora s tem, da se sedaj, potem
                  ko je Državni zbor sprejel tolikšne obveznosti na ramena države preko državnih
                  garancij za TAM, da bi mi preprosto sprejeli kot dejstvo, da gre za medsebojno
                  nepovezane stvari, zato, bog pomagaj, stvari gredo svojo pot, mariborski TAM gre
                  svojo pot <stage>(žal, kot slišimo, bolj ali manj neuspešno)</stage>, nič pa se ne
                  da storiti. Jaz želim novi ekipi v ministrstvih, kjer so, več uspeha kot prejšnjim
                  ekipam. Žal pa, če bodo skušale kakorkoli opravičevati neopravičljiva dejanja
                  svojih predhodnikov, bodo pač morale prevzemati za to tudi vso odgovornost.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednji ima besedo gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Človek ima čudne občutke, ko pogleda datum interpelacije
                  zoper ministra Tajnikarja, na brzino sem dobil dokument ven, in se sprašuje, kdo
                  je koga imel za norca. Vi ste nas imeli za norca. Na <q>"nagravžen"</q> način ste nas
                  imeli za norca. Lahko dajete pripombe, ampak danes boste slišali svoje, to, kar
                  vam gre. Prevarali ste slovenski narod, prevarali vi, komunisti ste ga prevarali
                  predvsem. Prevarali ste ga že veliko prej, ampak tokrat ste ga prevarali in
                  okradli. V imenu poslanske skupine in kot prvi podpisani na interpelaciji se
                  zgražam nad tem, kar sem pravzaprav slišal, ker se mi zastavlja recimo vprašanje
                     <stage>(govorim o poročilu gospoda Dvorška in zelo cenim, da je to
                     rekel)</stage>, da sanacija TAM-a ni bila vezana na kriminalistično
                  preiskavo.</p>
               <p>Lepo vas prosim. Pa čigava je kriminalistična preiskava? Ali je to institut
                  Državnega zbora, ali je to institut lovskega društva, ali je to ne vem, neka vaška
                  zadeva ali je to sestavni del Ministrstva za notranje zadeve in le-ta sestavni del
                  slovenske Vlade. Premier Drnovšek je tu lagal. Lagal nam vsem v obraz in mi si
                  tega ne smemo dovoliti. On je tu prišel in je lagal, on je celo rekel, da zaupa v
                  ministra Tajnikarja. In kaj minister Tajnikar? Gospod Dvoršek pove, da je bil maja
                  1995 ta minister Tajnikar obveščen o vseh teh zadevah. Maja 1995. In potem, jasno,
                  ko zberemo nekatere podatke in vložimo 7. novembra 1995 interpelacijo, nas tako
                  rekoč zasmehujete, podcenjujete in ne vem kaj.</p>
               <p>Tokrat se to ne bo tako končalo, ker če ta parlament in inštitucije te države ne
                  bodo nečesa storile, se bom jaz obrnil na Strassbourgh. Ker mera je polna. Grem po
                  vrsti. - Lepo te prosim Janez Jančar, ne govori, da ne bom še tebi naslovil
                  kakšno. - Torej, kako je mogoče, da danes, da se danes post festum posipate s
                  pepelom? Jaz sicer cenim ministra Dragonjo, tudi gospoda Dvorška in oprostite,
                  pozabil sem ime, predstavnika SOVE, ampak vi ste prepozni, zakaj sami niste
                  pohiteli in slovenskemu narodu povedali, da ste prevarali ta spoštovani zbor?
                  Zakaj sami niste povedali? Jaz se zgražam v imenu naše poslanske skupine,
                  ponavljam.</p>
               <p>Veliko truda smo vložili v to interpelacijo. Tu ste nas izničevali in zaničevali.
                  Zdaj pa ugotavljamo, da je to res. Gospodje, s tega mesta zahtevam kazenski pregon
                  in ovadbo zoper ministra Tajnikarja. Jaz ne trdim, da je ukradel, držal pa je
                  žakelj, v katerega so drugi metali in ne vem, kam ga je odnesel oziroma, kam so ga
                  odnesli, ampak nedvoumno je držal žakelj. Ponavljam, vse to baziram na podlagi
                  dokumentov, ki jih imam tu, na katere ste skoraj uspeli pritisniti oziroma ste že
                  pritisnili oznako državna skrivnost, da bi nas zopet okrog prinesli. Ne! Tokrat
                  kot slovenski poslanec se bom obrnil na Evropski parlament. Če ne bom videl, da
                  imate minimalno voljo preseči s tem in vsaj malo oprati, oprati to umazanijo s
                  tega segmenta, s tega podjetja, s tega velikana, ki se imenuje TAM, kjer so
                  številni ljudje, žal, zapečateni. Oni, njihove družine, usode zapečatene, vi ste
                  zmetali kup denarja v to vrečo, ki je šla neznano kam, s tem denarjem pa, kot je
                  že moj predhodnik povedal, bi desetine, stotine in mogoče tudi tisoč teh usod
                  lahko rešili. In zato vas je lahko sram. Pričakujem pa, da se bo za to, kar se bo
                  zgodilo, za prevaro v Državnem zboru, prišel pred ta zbor opravičiti tudi
                  predsednik Vlade. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednji ima besedo gospod Jagodnik.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Gospod predsedujoči, hvala za besedo. Spoštovane kolegice in kolegi! Res bi rabil
                  tajnico, kot je rekel gospod Berlič, da mi to uredi, ampak zadnje razprave so
                  nanesle toliko zanimivosti, da sem si oskrbel oziroma prinesel na ta govorniški
                  oder še nekaj dodatnih papirjev. Jaz sicer ne bom šel nobenega tožit v
                  Strassbourg, ampak obtožujem pa pred to državo, pred tem zborom, pred slovensko
                  javnostjo vse tiste, ki niso dovolj storili za to, da bi lahko TAM spravili z
                  dnevnega reda, ne TAM-a kot blagovne znamke, temveč TAM kot sistem, ki bi se ga
                  morala seveda normalna država lotiti in ki bi ga morala razrešiti na tak ali
                  drugačen način. Slabo spričevalo imamo mi vsi skupaj, kako smo sprejemali zakon o
                  sanaciji, zakon, za katerega je v tem Državnem zboru glasovalo 47 poslancev - tudi
                  prejšnji govorniki, ki so grmeli s tega mesta, so glasovali zanj - in proti
                  kateremu so bili samo trije poslanci v tem Državnem zboru, in sicer gospod Lenič,
                  gospod Kopač in gospod Poljšak. Spoštujem njihovo mnenje. Ne spoštujem pa mnenja
                  tistih, ki so glasovali za TAM-ov zakon, pa zdaj držijo figo v žepu in s to figo
                  v žepu vse vprek obsojajo vse, ki so jim seveda na poti.</p>
               <p>V gradivu, ki nima več oznake uradne skrivnosti, med drugim piše <stage>(tu gre
                     zdaj seveda za rahlo nasprotje s tem, kar smo že slišali za tem govorniškim
                     odrom)</stage>, namreč v tem gradivu, če bi ga seveda vsi prebrali, piše, da je
                  v novembru kriminalistična služba zbirala obvestila o sumu storitve kaznivega
                  dejanja zlorabe položaja ali pravic v zvezi s plačilnim prometom provizije ciprski
                  družbi Tamex v višini približno 3,6 milijona tolarjev, ki naj bi jo izplačala nova
                  uprava TAM v povezavi z garancijo Ministrstva za gospodarske dejavnosti Republike
                  Slovenije oziroma ministra doktorja Maksa Tajnikarja. Na podlagi zbranih obvestil
                  in opravljenih razgovorov z ministrom Tajnikarjem in predsednikom uprave Makucem,
                  predsednikom upravnega odbora Gerbcem in na podlagi mnenja pristojnega državnega
                  tožilca, je kriminalistična služba ugotovila, da v tem primeru niso bili podani
                  vsi elementi, potrebni za nadaljnji kazenski pregon in kazensko odgovornost
                  udeležencev v samem poslu.</p>
               <p>Zdaj pa naprej. Gospod Dvoršek je v imenu Ministrstva za notranje zadeve omenil,
                  da od februarja oziroma od marca 1995 potekajo intenzivne raziskave nepravilnosti
                  pri poslovanju poslovnega sistema TAM. V ta namen si je kriminalistična služba
                  celo formirala posebno delovno skupino, ki se izključno ukvarja s tem predmetom.
                  Ta skupina je prišla do nekaterih ovadb, mislim, da je bilo sedem ovadb za 24
                  oseb, ki so seveda v našem materialu tudi taksativno navedene. Od teh ovadb pa do
                  danes se seveda ni storilo nič. In zdaj pridem na tisto, kar sem na začetku rekel:
                  TAM je sinonim funkcioniranja naše države. Kaj je storilo tožilstvo? Jaz nimam
                  podatka, kaj je tožilstvo naredilo, imam pa nekaj informacij, ki so bile javno
                  objavljene. Med njimi je mariborski višji tožilec magister Dušan Požar med drugim
                  izjavil 22. februarja letošnjega leta: <q>"Preiskava še traja. V zvezi z dvema
                  najbolj svežima ovadbama je tožilstvo zahtevalo od kriminalistične službe
                  dopolnitev ovadb, ki so nam jih že vrnili, deloma dopolnjeni, vendar z bolj
                  verbalnimi dopolnitvami, z nekakšno razlago, ne pa podkrepljenimi z novimi
                  dejstvi. Zato je tožilstvo ta čas pred odločitvijo o tem, kako ravnati v
                  prihodnje."</q></p>
               <p>Skratka, od prvih ovadb v lanskem letu in do letošnjega leta se ni premaknilo prav
                  nič. Ne morem izreči kritike novemu ministru. Zgolj naključje je, da je Tajnikar
                  padel s TAM-om in minister Dragonja začel svoj nastop v parlamentu s TAM-om.
                  Analiza, ki jo je podal, je točna. Toda to analizo poznamo več ali manj vsi v tem
                  Državnem zboru in dobršen del slovenske javnosti že dve leti ali pa še več. Gospod
                  minister ni povedal prav nič novega. Stvari pa so se vendarle zasukale drugače. V
                  tem trenutku ne vem, ali sanacijski program, ki ga je ta parlament sprejel v marcu
                  v lanskem letu in ga dopolnil v novembru lanskega leta, še velja ali ne velja. Ne
                  vem, kdo je imenoval gospoda Laha, vem, da je imel minister Tajnikar besedo pri
                  tem, imenoval ga je na sugestijo ljudi iz tako imenovanega Koržetovega sklada,
                  kajti gospod Lah je bil tesen sodelavec Koržetovega sklada. Ne vem, na kakšen
                  način je potekalo to in to kritiko tudi mojemu ministru nastavljam nazaj
                     <stage>(bivšemu ministru, seveda)</stage> da ni bil verjetno dovolj pozoren.
                  Vem za obupne poskuse iskanja poslovodskega kadra za TAM in vem za to, da ti
                  poskusi so eden za drugim padali v vodo, tudi zato, ker ni bilo posluha, da bi
                  kateremu od teh poskusov namenil naklonjenost predsednik Vlade gospod dr.
                  Drnovšek. Ampak pustimo to.</p>
               <p>Ne vem niti tega, kaj nameravamo danes s to sejo in s to točko. Prav je, da je na
                  dnevnem redu. Prav je, da bi se lahko dogovorili vsaj za eno konkretno potezo, ki
                  bo veljala za jutrišnji dan, ki bo odgovor na vso to negotovost, ki traja okoli
                  poslovnega sistema TAM. Zakaj je sklad objavljal ves čas, z njegovega zornega kota
                  upravičene zahteve oziroma pripombe, da bo TAM pošiljal v stečaj. Uprava TAM-a
                  skupaj z ministrstvom pa je zagovarjala sanacijski program TAM-a. Kateri
                  sanacijski program ste zagovarjali? Kaj je gospod Lah menil, da bo treba v
                  sanacijskem programu dopolniti, ga nekako očistiti vsega tistega, kar je medtem
                  preživelo.</p>
               <p>Zame je ključno vprašanje, zakaj je bila TAM-u odtegnjena finančna podpora takrat,
                  ko jo je najbolj potreboval. To pa je potreboval v tako imenovani tretji tranši.
                  To pa je potreboval v septembru lanskega leta. Zakaj se je dogajala medijska
                  kampanja, ki jo je tu pred nami označeval in uresničeval tudi predsednik dr.
                  Drnovšek in kdo je bil pobudnik te medijske kampanje? Gospe in gospodje, nobena
                  pametna država takšnega sistema ne rešuje na tak način, kot smo se mi lotevali
                  TAM-a, torej s figo v žepu. Z zakonom, ki smo ga izglasovali, toda močnejši od
                  tega zakona so bili drugi. Lepo vas prosim, povejte mi odgovor na namig. Ne vem
                  kaj je ozadje tega, kar piše gospod Lah v svojih pismih. Gospod Lah je menda
                  zbežal. Kje so tiste fenomenalne kapitalske povezave, ki pretijo uničiti in ki
                  delujejo iz nekakšnega podzemlja? Tudi mene to zelo zanima. Zelo me zanima,
                  gospodje iz ministrstva in gospodje iz Vlade. Gospodje iz SOVE pa, vi ste dve
                  poročili pripravili; eno je smešno, drugo pa še bolj smešno. Jaz jim ne verjamem
                  več kot ne verjamem tistim ljudem, ki so v SOVI to pripravljali. Gospod Kranjc, vi
                  ste to samo prebrali, kar ste dobili napisano, drugo poročilo je povzetek prvega,
                  prvo poročilo je strahotnejše za TAM in v prvem poročilu je seveda nekaj takih
                  stvari, ki niso bile nikoli dokazane, in ki jih ne morete dokazati, pa vendar se
                  je javnost, pa vendar se je tudi določen del finančnega lobija v slovenski
                  politiki naslanjal na ta poročila in štopal izplačilo tretje tranše provizij, kar
                  je vse povzročilo neizpolnjevanje pogodbenih obveznosti TAM-a, kar je povzročilo
                  seveda usihanje gospodarske dejavnosti in kar je povzročilo v TAM-u totalni kolaps
                  in jaz menim, da mi v bistvu zdaj pojemo requiem TAM-u. TAM-a, takšnega kot je, ni
                  več.</p>
               <p>Gospe in gospodje, jaz bi vas prosil, če boste imeli moč in če boste imeli
                  energijo, da si pridobite tudi poročilo revizorske hiše The Lloyd <gap n="..."/> Tam so
                  nekatere stvari napisane sijajno. Tam je napisano, da so se v TAM-u dogajale
                  velike poslovne napake že od leta 1987 dalje, tam je napisano, da država ni
                  prispevala tistega, za kar bi kot za sistem TAM-a morala prispevati, potem ko se
                  je zrušil jugoslovanski trg in ko je TAM ostal s 120 milijoni dolarjev na teh
                  trgih in ko je ostal pravzaprav brez končnih kupcev.</p>
               <p>Krivda TAM-ovih managerjev je bila, da se niso znali prilagoditi novo nastalim
                  razmeram, da niso znali ponuditi za 90. leta proizvod, ki bi lahko šel na trg, ki
                  bi bil konkurenčen. Seveda je to krivda. Vendar, gospe in gospodje, lepo prosim,
                  da ločimo plevel od zrnja. V tem poročilu, za katerega smo kot država prispevali
                  oziroma dodelili 500.000 dolarjev, tudi natančno piše, kaj je v zvezi s pogromom,
                  ki ga nekateri tu seveda zahtevajo, ko zahtevajo kazenske pregone in tako naprej,
                  kaj je potrebno vedeti in kaj ni potrebno vedeti.</p>
               <p>Potrebno je vedeti seveda vse, ampak bodimo razumni, ne obnašajmo se, ne padimo v
                  psihozo kot smo padali pri razpravah o TAM-u že velikokrat: jaz sem tožnik, jaz
                  sem sodnik in jaz sem tudi rabelj. Nekateri poslanski kolegi počenjajo to ves ta
                  naš ljubi poslanski mandat; ne vem, kako se jim bo to obrestovalo, ampak mislim,
                  da bo javnost znala to oceniti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednji ima besedo gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. V poslanski skupini Slovenske nacionalne desnice smo dvakrat
                  glasovali za zakon o sanaciji TAM-a v upanju, da bomo s tem pomagali ohraniti
                  delovna mesta. Verjeli smo predstavnikom Vlade in ministru Tajnikarju, da bo
                  sanacija uspela. Toliko bolj smo sedaj razočarani, ko je TAM pred stečajem in smo
                  v bistvu pomagali sanirati mafijsko upravno združbo v TAM-u. Do tega verjetno ne
                  bi prišlo, če bi bili državni tožilci samostojna veja oblasti, za kar smo se
                  seveda v naši skupini zavzemali, vendar nismo uspeli, ne pa, da sodijo pod okrilje
                  Vlade. Kaj več bom povedal pozneje. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednji ima besedo gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospe in gospodje! Mnogi od vas govorite z veliko gneva in jeze, nekateri manj
                  upravičeno, drugi bolj upravičeno, nekateri pa se sprenevedate pred temi
                  mikrofoni, tako kot moj mariborski kolega Jože Jagodnik. Edino, kar je povedal v
                  svojem nagovoru, je bilo točno to, kdaj se je praktično začela kriza v poslovnem
                  sistemu TAM. Leta 1987, leta 1988 je bila po nekaterih indicijah sprovocirana od
                  TAM-ove uprave stavka, ker takratna jugoslovanska oblast, slovenska oblast ni
                  znala pomagati takratnemu direktorju TAM-a iz nekaterih že nastalih težav in je
                  bilo prvič tudi jasno, da TAM propada. Leta 1990 je že bil konec, kar je pravilno
                  kolega poslanec ugotovil. Vendar danes govorimo o nečem drugem. Govorimo o tem
                  vplivu politike, Vlade, govorimo o posameznikih, o političnih lobijih, ki so
                  poskušali iz tega mariborskega problema, ki pa je res mariborski problem, eden
                  mnogih in največji, napraviti politični profit, ne glede na situacijo, ki bi bila.
                  Danes so mnogi govorili o zgodovini potekanja sprejemanja sanacije tega tukaj. Bom
                  jaz začel od tistega decembra ali novembra meseca sprejetega, 1994, zakona, do
                  vložitve SKB, banke SKB zakona, ki ga je prvi podpisal Jože Jagodnik, poslanec iz
                  Maribora in sopodpisali so ga kolegi, mariborski poslanci, razen mene, ne zato,
                  ker bi slučajno ali, ker bi se bal; zato, ker sem prinesel sebi in svojim kolegom
                  poslancem na sestanek, ki je bil v Mariboru v poslanski pisarni dogovorjen z
                  vodjem SKB banke, gospodom Neradom, začasno revizijsko poročilo SDK-ja in sem jim
                  tudi razložil in povedal, zakaj ne mislim podpisati, ker se bojim <stage>(in to se
                     je tudi pozneje na neki način zgodilo)</stage>, da bo edini interes banke, bank
                  in pa največje upnice, to je SKB banke, da se dobi državno posojilo in da se
                  bankam povrne denar, ne glede na usodo proizvodnje v TAM-u in ne gleda na usodo
                  delavcev, ki so zaposleni v TAM-u. Kolegi tukaj sedijo, lahko to potrdijo, če pa
                  mislijo, da tega ne morejo potrditi, bodo zanikali in se bodo zlagali sebi in meni
                  v obraz. Prišli smo do razprave o zakonu. Zakon je bil umaknjen in je Vlada dala
                  svoj zakon. Na tem zasedanju <stage>(razvidno iz magnetogramov)</stage> sem
                  opozoril na nekatera dejstva, ki sem jih izvedel na komisiji <stage>(na osnovi
                     mojih vprašanj)</stage> za nadzor varnostno-informativne službe in vojaške
                  informativne službe. Zraven letnega poročila sem postavil vprašanja o gospodarskih
                  nastalih situacijah v spremljanju tako imenovane SOVE zunaj, kam vse odteka
                  slovenski denar in eventualni možni povezavi, ali ima o tem kaj podatkov. Na drugo
                  vprašanje sem vprašal konkretno za TAM. Odgovori, ki so tukaj znani, ki jih imate
                  sedaj že vsi in so bili v javnosti objavljeni, nekateri delno objavljeni
                     <stage>(celo trdim, da z namenom, da si pokrivajo določeni ljudje, ki so v
                     TAM-u sodelovali)</stage> in sem na tej seji, takratni marčevski seji zahteval,
                  tukaj pred Državnim zborom <stage>(državni zbor ni ugodil moji zahtevi in je
                     zavrnil z glasovanjem)</stage>, da zapremo sejo, da pokličemo vodjo varnostne
                  obveščevalne službe SOVE, da nam razloži vsaj ta indic, preden se odločimo o tako
                  velikem denarju in sem tudi rekel zakaj, ker menim, da se hočejo banke poplačati v
                  TAM-u, in da se vsem skupaj žvižga. V tem času je bil predsednik upravnega odbora,
                  niti slučajno ne direktor SKB banke, gospod Nerad. In po tistem smo dobili
                  sredstva. Jože Jagodnik je tukaj malo prej pred tem zborom rekel, da je nastal
                  kratek stik. Po mojem iz gospodarnosti finančnega ministra, ker je videl finančne
                  tokove, kam vse odtekajo, je našel neko luknjo v zakonu, ki smo ga sprejeli in je
                  ustavil denarne tokove.</p>
               <p>Naslednja faza je bil oktober mesec. Gospod Jože Jagodnik mu je očital, tukaj pred
                  tem zborom, da je naredil napako in usodno napako za razrešitev TAM-a. Jaz ne
                  morem trditi, ne poznam finančnih poslovanj tako daleč, ali je to bila rešitev za
                  en del državne garancije ali je to bila izguba za TAM. Po mojem, glede na tokove,
                  ki so tekli, na kar sem dobil odgovore, finančne od finančnega ministra, so tekli
                  točno v to smer poplačila upnikov, in so se po vrstnem redu poplačevali ravno
                  tisti špekulantski upniki. In zato je našel razlog, mogoče celo nekoliko umeten
                  razlog, da nismo do konca potrošili, da ni finančno ministrstvo in Vlada potrošilo
                  do konca te garancije. Jaz seveda gospoda ministra Gasparija ne branim pred tem
                  zborom, marsikaj mu imam očitati, vendar tako gledam na to situacijo TAM.</p>
               <p>Naslednja seja je bila oktobra meseca, kjer smo sprejemali dodatna sredstva.
                  Gospod Jože Jagodnik je seveda cel čas agitiral, v imenu svoje Združene liste in v
                  svojem lastnem imenu kot poslanskem, ne vem, če je za to imel pooblastilo stranke,
                  in poskušal na nek način v javnosti ščititi tako tiste ljudi, gospoda Zari}a, v
                  tem ni bilo povedano tukaj, da je gospod Zari} bil direktor Progresa 15 let v
                  Moskvi, da je bil eden od direktorjev Progresa, ki so imeli v Slovenj Gradcu svoje
                  podjetje. To podjetje je v Mariboru, čisto slučajno, kupilo velik kompleks in
                  gradilo garaže, kar je prevzela pozneje SKB banka in s čimer se danes današnji
                  župan Križman toži s SKB banko zaradi deleža pri tej garaži in pri tem zemljišču.
                  In to je, gospoda moja, TAM-ov denar. To je TAM-ov denar. In če tukaj ni lobija,
                  če bo še dolgo, katerakoli podpolitična stranka v tem parlamentu, ne glede katera,
                  poskušala na tak način se vleči iz te svoje politične krize, kjer se iz dan v dan
                  dokazuje, koliko škode so nekateri naredili, je to velika sramota. Kadar njihov
                  minister te stranke priseže tukaj, pred tem zborom je dvignil dva prsta in je na
                  moje vprašanje odgovoril naslednje <stage>(to je minister Tajnikar)</stage>, da ni
                  dobil poročila SOVE in da ni bil obveščen. Ker sem hotel še enkrat to preverjati,
                  sem na zadnji komisiji SOVE vprašal konkretno <stage>(kar je seveda v
                     magnetogramskem zapisu)</stage>, ali je bil <stage>(šefa SOVE)</stage> minister
                  osebno obveščen? Na dodatno vprašanje mi je odgovoril: na njega naslovljeno je
                  bilo poročilo SOVE.</p>
               <p>Se pravi, minister Tajnikar je lagal in prisegal lažno pred tem Državnim zborom.
                  In potem je odstopil, preden sem lahko gospodu kaj rekel. Danes poskušajo govorci
                  na veliko govoriti v tem Državnem zboru o svoji poštenosti, o svojem zavzemanju za
                  TAM. To je, gospe in gospodje, laž. Res, da je bilo težko pomagati TAM-u, res je,
                  da bi mu lahko pomagali, če bi bili prekinjeni ti negativni finančni tokovi,
                  odtekanje denarja iz državne garancije. Da bi enostavno zaustavili te tokove, da
                  bi denar za državne garancije porabili za določen del namenske proizvodnje, ki je
                  še bila rentabilna po nekih predvidevanjih.</p>
               <p>Drugo, odstop gospoda Laha. Minister Tajnikar se je nerad odzival na sejo
                  Upravnega odbora TAM-a, vendar se je odzval takrat, ko je prvič njegov predlog za
                  gospoda Laha propadel. in je prišel sam osebno in upravnemu odboru agitiral za
                  gospoda Laha. Danes je ta gospod Lah, ne vemo kje. Torej, vse iz istega loga,
                  gospe in gospodje. To ni nobeno sovraštvo do nekega komunizma, do Združene liste,
                  do ne vem česa. To je enostavno zablodela poteza neke stranke, ki poskuša v
                  Mariboru v tem ustvariti socialni, takšen nivo, da bo lahko kandidirala s svojimi
                  demagoškimi parolami za prihodnje volitve.</p>
               <p>Ničesar drugega, gospe in gospodje, ni. Ni jim mar gospodarstva. Mar jim je
                  pripraviti, mar jim je pripraviti volivce do tega socialnega minimuma, ki bodo
                  poskušali voliti neko stranko, ki jim obljublja nebesa in se sklicevati na bivše
                  čase, ko so še bili na oblasti in nam je šlo dobro. To je problem TAM-a. To je
                  problem še marsikaterega drugega podjetja v Sloveniji, ne le TAM-a. Danes govorimo
                  o TAM-u post festum. Nekdo je rekel requiem, mislim, da kolega Jože Jagodnik. To
                  je res requiem TAM-u. Vendar, pred tem requiemom se s kadri iste politične opcije
                  vodi sanacija Palome. Ali se bo v prihodnjem Državnem zboru zgodilo isto? Ali je
                  gospod Gorenc Silvo iz zraka priletel ali je član Združene liste, bil je celo
                  nekaj časa vodja Združene liste v kraju, kjer danes propada Videm. Gospe in
                  gospodje, jaz nočem govoriti proti stranki, zato še imamo čas in dva meseca je več
                  kot zadosti, da to povem. Takrat bo to predvolilni boj.</p>
               <p>Vendar bi rad dosegel v tem Državnem zboru nekaj, da realno razpravljamo o nečem,
                  ne pa, da se v javnosti prikazujejo kot rešitelji. So navadni socialni demagogi,
                  ki na veliko na drugi strani obračajo denar in na žalost odtegujejo tisti minimum
                  z namenom, to pa je moja misel in naj me tudi toži stranka, če hoče, z namenom, da
                  ustvarijo vzdušje, da so edino oni bili možni voditi nekoč to državo, ali pa danes
                  to državo, nekoč to republiko. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še katera poslanska skupina predstaviti svoje stališče?
                     <stage>(Ne.)</stage> Prehajamo na razpravo poslank in poslancev. Kdo želi
                  besedo? Gospod Sušek.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Spoštovane kolegice in kolegi! Dejansko smo pred težko nalogo. Državni zbor, še ni
                  dolgo tega, ko smo imeli zelo poglobljene in temeljite razprave okoli tega, kako
                  pristopiti k razrešitvi tako težkega problema, ki se ne tiče samo TAM-a, ampak je
                  to vsebina razreševanja sploh težkih problemov našega gospodarstva v
                  tranziciji.</p>
               <p>Današnja razprava gre preveč spet v evforične sfere. Torej, gre predvsem v to, da
                  bi naša energija, ki jo imamo, bila na nek način transformirana bolj v to, da bi
                  obtoževali, kdo je za kaj kriv, kar je tudi bistven element za tak dober razvoj
                  poštene družbe, vendar pa ni to edini smisel našega dela in življenja našega
                  Državnega zbora in sploh naše države.</p>
               <p>Izhajam bolj iz tega vidika, da danes, ko obravnavamo problem TAM-a, da dejansko
                  načenjamo bistveno vprašanje, kako vendar priti do nekega modela razrešiti to
                  transformacijo nekdanjega gospodarstva v sodobno tržno uspešno gospodarstvo. Če se
                  to vprašam, je jasno, da se moram najprej opreti spet na naše postavljene
                  generalne cilje. Eden naših osnovnih ciljev je gotovo, da želimo imeti uspešno
                  gospodarstvo v Sloveniji kot celoti. Tu notri pa imamo parcialne, neuspešne enote,
                  ki so rak rana in nenehno načenjajo praktično tudi našo samostojnost, če lahko
                  tako rečem.</p>
               <p>Zato se spet vprašam v tej zvezi, iz kakšnega stanja mi izhajamo. Zato se tudi na
                  koncu vprašam, kako je ta TAM nastal, kje je ta TAM danes in kakšne možnosti
                  imamo, da sprejmemo odločitve oziroma ukrepe, da bi to stvar na nek način bolje
                  razrešili, kot smo do sedaj reševali. TAM je tipičen otrok ekonomije, ki je
                  zgodovinsko propadla. Mi dejansko nimamo druge možnosti. V naši družbi smo se tudi
                  zmenili, da bomo samo z neko tranzicijo prišli do določenega cilja, da se to ne da
                  na revolucionaren način preprosto razrešiti. In TAM je tak primer, recimo, s
                  kognitivnega pristopa, bi jaz rekel. Vendar pa za zdaj še vedno neuspešno. Torej,
                  naša država v vseh smereh pač mora tipati, tipati in kaj jo pripelje do tega, kako
                  ona to tipa in tu, je bistveno vprašanje naše družbe v današnjem času. Mi imamo tu
                  praktično opravek z dvema frakcijama v naši družbi in tako tudi v našem Državnem
                  zboru. Za moje pojme gre tu za eno frakcijo, recimo, socialnega evforizma in druga
                  frakcija je ekonomski realizem. Ko se mi spominjamo recimo nazaj, ko smo
                  sprejemali v tem državnem zboru, recimo, načrt sanacije, so nekateri ekonomski
                  realisti tu vehementno zagovarjali, da TAM-u ni rešitve, ampak TAM mora iti v
                  stečaj in s stečajem bomo dobili dejansko najboljše rešitve na koncu, ki so pač -
                  o tem ne bom zdaj govoril - kakšne možnosti bi bile v tem smislu. Ampak mi kljub
                  temu, glede na pritisk socialnega evforizma, ki pa ima tudi svoje osnove, temu ne
                  očitam, smo pač otroci tega časa, te evolucije itn., je na nas pritisnil tako, da
                  sem tudi jaz, ki sem zagovarjal takrat gospoda Kopača tule, sem tudi pritisnil za
                  sanacijo TAM-a; predvsem zaradi tega, ker se mi je pač zdelo čisto samoumevno, ker
                  niti Vlada, nihče ni imel tu boljšega prijema, razumete, boljšega predloga kot pa
                  sanacijo in sem seveda tudi jaz to sanacijo podprl. Zaradi tega, ker sem
                  prepričan, da tega Mojzesa danes med nami ni in tudi v naši družbi ga ni, ki bi
                  našel boljšo potezo, ad hoc, kar tako, da bi lahko recimo to stvar, da bi vsake
                  take probleme lahko ad hoc to rešil. Torej nimamo druge možnosti, kot pa
                  kognitiven pristop in jaz to stvar jemljem kot kognitivnost. Na spoznavni način
                  priti do določenega cilja. In zaradi tega bi jaz apeliral na ta Državni zbor,
                  bodimo tudi v tem primeru strpni in gremo po dveh stezah. Ena pot je ta, da dajmo
                  vse za to, da na primeru TAM-a razrešimo ta naš socialno-ekonomski problem, vendar
                  pa to, kar se tu najbolj pospešuje, torej ta del kriminalitete itn., ta naj gre pa
                  vzporedno. Jaz sem za to. To naj gre lepo vzporedno, ampak ne na račun tega, da bi
                  nam zmanjkalo moči in volje za kvalitetne, konkretne razrešitve takih težkih
                  problemov kot so pri nas. Toliko.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo dajem gospe Karner-Lukač.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovane gospe, spoštovani gospodje! Prav je, da se ta Državni zbor ukvarja s to
                  zadevo, čeprav bi rekla, da bi bilo bolje še kakšen dan počakati, kajti ta
                  razprava bi bila lahko mnogo bolj kvalitetna, če bi nas tudi Ministrstvo za
                  gospodarstvo opremilo s tistimi podatki, katere smo slišali od ministra Dragonje
                  in bi se lahko poslanci bolj seznanili z njimi. Mislim, da bi bila tudi razprava v
                  tem Državnem zboru bolj fokusirana.</p>
               <p>Moram reči, da smo mnogo zamudili, kajti izčrpne razprave bi bilo potrebno
                  opraviti pravi čas, torej takrat, ko je prišel zakon o sanaciji TAM-a v Državni
                  zbor. Ne lagati sami sebi. Spomnimo se vsi, da ste ga hoteli spraviti po hitrem
                  postopku pod streho in ravno opozicija je bila tista, ki je to ustavila. Kajti že
                  takrat smo poudarjali, ker smo tudi vedeli, da ni TAM-a uničila izguba
                  jugoslovanskih trgov ali pa tisto, da takrat stara država ni pokrila svojih
                  obveznosti pravi čas in tudi ne to, da poslovodstvo sistema ni bilo pravočasno
                  pripravljeno oziroma je padlo v šok, ker je izgubilo trg in ni moglo izvesti
                  drugih preusmeritvenih programov. Mi smo že takrat govorili o tem, na osnovi
                  podatkov, seveda, argumentov Agencije za plačilni promet, informiranje in
                  nadziranje, da gre tukaj za gospodarski kriminal, ki je dodobra navrtal poslovni
                  sistem in da so številne pipe nastavljene in vzpostavljene, po katerih ta še vedno
                  odteka. Mislim, da je tukaj zdaj ključni problem. Vi tega niste hoteli videti,
                  nasprotno, vse drugo je bilo pomembno, samo ne to. Tudi takrat, ko smo se odločali
                  o tem, jaz nisem glasovala za sprejem zakona, moram reči, da sem se vzdržala ravno
                  iz teh razlogov, da nekako ta Državni zbor želi vztrajati v laži. Želel je, da
                  resnice ne pridejo na dan, vam moram reči. Ali pa smo nasedli oziroma bili smo
                  zavedeni; bili ste zavedeni, jaz ne. Kajti tisti zakon, ki smo ga sprejeli, ni bil
                  nič drugega, kot da smo sprejeli interes, da banke pridejo do svojega in to
                  možnost smo jim seveda dali. To je eno. In drugo, kar je bilo pa zelo pomembno, da
                  se je poslovna politika odvijala še naprej, taka, kot je bila dotlej.</p>
               <p>Ko je Vlada sprejela sanacijski program TAM-a, smo v Državnem zboru slišali
                  drugačne razlage oziroma drugačne ocene tega sanacijskega programa, kot jih je
                  sedaj predstavil minister Dragonja. In bom rekla, ali tega Vlada ni prej vedela,
                  ko je ta program sprejela, ali res ni bil takšen, tako pomemben zalogaj kot je
                  recimo TAM, ali ni bilo vredno, da bi Vlada podrobnejše analizirala, da bi
                  pogledala dogodkom v oči in da bi ugotovila, kakšno je dejansko stanje v poslovnem
                  sistemu? Mislim, da so ugotovitve, ki jih je povedal gospod Dragonja,
                  katastrofalne.</p>
               <p>In vsak od poslancev verjetno pojmuje ta namen razprave različno. Bom rekla, kaj
                  mislim jaz, da bi morala ta razprava odkriti. Mislim, da bi čimbolj morala odkriti
                  resnico, ki prihaja po drobcih na dan in govori o tem, da je poslovni sistem TAM-a
                  uničil gospodarski kriminal. In ne morem se strinjati s tem, kar je povedal gospod
                  Dvoršak iz Ministrstva za notranje zadeve, da sanacija TAM-a ni bila v ničemer
                  povezana s tem, kako bi rekla, počasnim delom kriminalistov. Seveda je bila, pa še
                  kako, kajti če bi delovala ta služba in tudi pravosodni sistem, bi lahko
                  pravočasno zajeli še nadaljni odtok kapitala, pa morda še 6 milijonov dolarjev
                  itn., ali pa vsaj onemogočili, da posamezni ljudje, ki so bili v to vpleteni,
                  opravljajo izredno pomembna mesta; recimo, saj smo prej slišali, kdo in kako. Pa
                  ne gre tukaj za sekanje glav, ampak gre za drugo stvar. Gre za interes Republike
                  Slovenije in državljanov Republike Slovenije. To je ena stvar.</p>
               <p>Druga. Ta Državni zbor bi moral nekaj reči, kaj meni oziroma kaj je možno storiti,
                  da se situacija s TAM-om nekako uredi. Sedaj je odprto vprašanje, verjetno bo v
                  zelo kratkem času spet izbruhnil problem denarja, pridobitve denarja za plače. Mi
                  bi morali od gospoda ministra tukaj oziroma jaz prosim gospoda ministra, da bolj
                  natančno pove, če je to možno že reči, v kakšni smeri misli reševati problematiko
                  sistema TAM. Nekaj je že nakazal, vendar pa to ni dovolj.</p>
               <p>In drugo vprašanje, ki bi ga tudi moralo Ministrstvo za gospodarstvo razčistiti in
                  upam, da ga tudi bo, je tudi vloga sklada, ki jo je imel v sedanjih dogodkih. Če
                  prečitamo pismo gospoda Laha, no dobro, vsak ima o njem svoje mnenje, vendar pa
                  mimo določenih očitkov ne moremo iti. Namreč, ne moremo mimo očitka, da je sklad
                  namenoma povzročil poslovnemu sistemu dodatno škodo, ker je najavil, da bo šel TAM
                  v stečaj in je zato TAM izgubil pomembne posle. Ali so te stvari resnične? Mene to
                  zanima.</p>
               <p>In tudi druga stvar. Ali je to res, da se vodstvo sklada povezuje s člani uprave
                  mimo predsednika uprave? Tudi to bi bilo potrebno razčistiti, kajti če je to res
                  tako, potem vse govori o planiranem scenariju, in sicer da se pokrije gospodarski
                  kriminal.</p>
               <p>Mislim, da Državni zbor ne sme zasledovati tega cilja in pridimo že z resnico na
                  dan. Kajti samo tako bomo lahko kaj storili za TAM.</p>
               <p>Še nekaj bom rekla. Nekdo je prej komentiral, mislim, da gospod Jagodnik, da
                  nobena pametna država ne rešuje tako pomembne problematike podjetij na tak način
                  kot ta Državni zbor. Ali pa je drugače rekel kot država Slovenija. Res je, ampak
                  očitno večina to tako želi in tako se je tudi rešilo. Nasedli ste bankam, niste
                  hoteli vedeti resnice, da gospodarski kriminal obstaja, sedaj se pa išče vse druge
                  razloge, ki naj bi botrovali temu, kar se je v TAM-u zgodilo v preteklosti in tudi
                  sedaj.</p>
               <p>Še nekaj mislim. Mi bomo imeli še druga odprta vprašanja. Ne samo v zvezi s
                  TAM-om. Tudi druga podjetja bi morali pogledati pod drobnogledom in videli bomo,
                  da se ta situacija ponavlja. To je še zlasti zaskrbljujoče. Če bi bili
                  pripravljeni tukaj pogledati resnici v oči, bi jo videli tudi drugje.</p>
               <p>Še nekaj je bilo rečeno tukaj. Niste imeli boljšega predloga kot je sanacija
                  TAM-a. Dejstvo je, da boljšega predloga ni bilo in nihče o drugačnem predlogu v
                  tem Državnem zboru ni hotel niti slišati. Pa mislim, da tudi Vlada ne.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Jagodnik.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Hvala, gospod predsedujoči. Spoštovana kolegica Metka Karner-Lukač, vesel sem, da
                  vi veste dokončne resnice. Več se bom družil z vami, da se teh dokončnosti, teh
                  resnic tudi nalezem. Upam, da mi bo kaj koristilo. Toda mislim, da se tu
                  strahovito motite. Dokončne resnice ne ve nihče. Ali vi niste vedeli takrat
                  dokončne resnice? Oziroma sedaj trdite, da ste jo celo vedeli. V marcu prejšnjega
                  leta ste vedeli za dokončno resnico. Vaša edina dokončna resnica je, da gre v
                  primeru TAM-a za organiziran kriminal. Predstavnik Ministrstva za notranje zadeve
                  vam je pred tem Državnim zborom pred eno uro rekel, da obseg malverzacij, ki so še
                  vedno samo domneve in indici, še nedokazanih malverzacij, da je obseg tak, ki
                  predstavlja okrog milijarde in pol, da to ni moglo vplivati na vsa dogajanja okoli
                  sanacije TAM-a. Lepo prosim. Dajmo se poslušati. Dajmo poslušati drug drugega.</p>
               <p>SOVA v prvi verziji tistega svojega famoznega poročila pripoveduje prav nekaj
                  takega, kar ste vi sedaj rekli in tu ste nasedli, da gre v primeru TAM-a za poskus
                  organiziranja kriminala, hujše združbe z namenom izčrpati denar itd. V drugem
                  poročilu, ki ga imamo pred seboj, ki je uradno poročilo, s katerega so danes sneli
                  pečat državna skrivnost, v tem poročilu o tem ni besede. Tu je naš nesporazum. V
                  tem poročilu Vlade ni besede o organiziranem kriminalu. Verjamem tej Vladi
                  potem.</p>
               <p>Verzolak bo imel priložnost, da bo povedal, kdo je neumen in kdo ni neumen.
                  Mislim, da bo to povedal na svoj markanten način. Ne bom repliciral na druge
                  stvari.</p>
               <p>Gospodu Kopšetu pa bi povedal to. Res je, da se je Združena lista prizadevala in
                  da smo nosili zastavo za sanacijo TAM-a in da sem bil tisti, ki sem bil na čelu
                  tega, ker še sedaj mislim, da je potrebno rešiti in mislim, kolega Kopše, da tudi
                  ti misliš, da je potrebno rešiti, kar se rešiti v TAM-u da, da je potrebno rešiti
                  delovna mesta. Nikoli nisem trdil, da je možno rešiti celoten TAM, takšen kakršen
                  je. O tem pravzaprav že vrabci na strehah čivkajo. Na to nas je danes opozoril
                  tudi spoštovani minister, gospod Dragonja, ki trdi, da nekateri deli lahko
                  preživijo, celota pa ne. V tem smislu se ti zahvaljujem, da si me ponovno spomnil,
                  da je Združena lista skušala reševati TAM in skušala reševati socialno razsežnost
                  tega problema, o drugih zadevah, ki si jih natresel na račun Združene liste, pa ne
                  morem replicirati.</p>
               <p>Namreč rad bi povedal tudi kakšno repliko na to, v kateri stranki si zdaj, kolikor
                  vem, so te spodili iz dveh ali treh strank, jaz pa nočem pogrevati teh zadev.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Nekaj replik imamo. Najprej ima repliko gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Jaz sem seveda eden tistih, ki je glasoval za
                  zakon o sanaciji TAM-a. Menda nas je bilo 47. Glasovali smo, če se jaz spominjam
                  prav, zaradi tega, ker nas je Vlada uspela prepričati, da pozna razmere v TAM-u,
                  da ve, kolikšen je obseg črne luknje v TAM-u in da se s sredstvi, ki jih bomo
                  namenili za poroštva, da to sanirati.</p>
               <p>Nekateri smo takrat predlagali, da bi se zakon v nekaterih točkah spremenil, da bi
                  bili nameni, za katere naj bi ta sredstva šla, bolj konkretni <stage>(recimo smo
                     predlagali, da se nameni tudi za poplačilo kooperantov in tako naprej)</stage>,
                  vendar je Vlada, moram reči, zelo trmasto vztrajala pri tem, da to ni, da to naj
                  ne bo tako, in da naj se ne rešuje konkretnih posameznih problemov, ampak po neki
                  drugi principialni logiki. Zakaj to poudarjam? Ker mi moramo vedeti, o čem se
                  danes pogovarjamo oziroma o čem bi se morali pogovarjati pa se najbrž ne bomo, ker
                  dvomim, da je veliko volje za to, da bi se o tem pogovarjali.</p>
               <p>Menim, da predmet in sploh v delovno področje Državnega zbora ne sodi to, da daje
                  konkretne ovadbe <stage>(to lahko da vsak poslanec sam)</stage>, da ne sodi to, da
                  raziskuje gospodarski kriminal. Za to so seveda pristojne službe. Državni zbor
                  dobiva v odločitev zakone, strategije, tudi odločitve, ali sanirati en gospodarski
                  oziroma poslovni sistem ali ne, na podlagi ocen. Za temi ocenami nekdo stoji. Če
                  te ocene ne držijo oziroma če se izkaže, da ne držijo, potem bi seveda ta Državni
                  zbor moral imeti to sposobnost, da tistega, ki je to oceno dal in je na nek način
                  seveda potegnil Državni zbor v tako odločitev, pokliče na odgovornost. Ampak jaz
                  seveda niti slučajno ne mislim, da bo to naredil.</p>
               <p>Zato je, po mojem mnenju, edino, kar mi lahko naredimo, je res to, da preverimo to
                  sposobnost Državnega zbora, ali je sposoben poklicati na ta način Vlado - kajti
                  tudi za tistim predlogom je stala Vlada kot Vlada, v njenem imenu je nekdo tukaj
                  tisti predlog branil - ali je sposoben Vlado na ta način poklicati na odgovornost
                  ali ne. Vse drugo je seveda res v veliki meri stvar volilne propagande; ob tem da
                  pa seveda problem, ki je v Mariboru, sistem popolnoma nič ne rešuje.</p>
               <p>Mi danes lahko samo obžalujemo, da tiste milijarde, s katerimi bi po standardih
                  oziroma po ocenah, koliko stane eno delovno mesto, lahko odprli menda čez 2000
                  delovnih mest v TAM-u in v Mariboru, tiste milijarde so bile očitno vržene v nič
                  in danes, kot pravim, lahko to samo obžalujemo in seveda zelo jasno povemo, da so
                  nam bili predstavljeni taki podatki, na podlagi katerih smo se v dobri veri
                  odločili. Dejstvo pa je, da je Vlada takrat že imela nekatere podatke. To sledi iz
                  teh poročil, zlasti iz poročila kriminalistične službe. Imela je že nekatere
                  podatke, na podlagi katerih bi najmanj, kar bi morala, tudi če je sama verjela v
                  tisto, kar je govorila, preveriti določene stvari in počakati s predlogom mesec
                  dni in preveriti. Kako je s tistimi oškodovanji družbene lastnine, je pa to, kar v
                  tem poročilu piše, da je Vladi takrat bilo že znano. Zato seveda ne bi rad, da nam
                  kolegi ali kdorkoli tukaj pripoveduje, kaj mi nismo hoteli videti. Mi smo imeli na
                  razpolago - tako socialdemokrati kot vsi drugi - predlog, ki je bil podprt s
                  takimi in takimi podatki in smo zanj glasovali. Če pa tisti podatki niso bili
                  verodostojni, potem pa seveda moramo danes ugotoviti, ali je ta Državni zbor
                  sposoben, da zato pokliče na odgovornost tistega, ki je tisto podpisal ali ne.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Zdaj bom pa spraševal, ker se mi zdi, da to ni bila replika. Gospod
                  Kopše, imate vi repliko? Zagotovo? Gospod Kopše ima besedo.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Kolegu Jagodniku. Jaz iz nobene stranke nisem bil vržen. Jaz sem iz stranke odšel
                  prostovoljno in moram reči, da imam možnost biti v kakšni stranki. Kolega
                  Jagodnik, ti pa res ne moreš, ker si naredil velikansko napako, pred kratkim si
                  stopil v Združeno listo in si si zapečatil strankarsko življenje do konca
                  življenja. Nobeden te več ne bo vzel. <stage>(Ploskanje, smeh.)</stage></p>
               <p>To je ta neresni del, kar bova midva z Jožetom oba pozabila. Drugi, malo bolj
                  resni del je pa vprašanje, ki je danes vprašanje dnevnega reda. Ali je šel TAM
                  zaradi slabega gospodarjenja, ali je šel TAM zaradi političnega vmešavanja ali je
                  mešano eno z drugim? Poglejte, takrat, ko je bila replika gospoda Jagodnika na
                  izvajanje gospe Lukačeve iz SLS-ja, da je TAM zafurano gospodarstvo, in da je SLS
                  predlagal. To je seveda malo obrnila. SLS ni bil edini, ki je predlagal kakšno
                  rešitev, ni bil edini, ki je opozarjal, celo tako daleč je šlo, da je tajnica
                  takratnega Odbora za obrambo razmnožila za vso opozicijo začasno poročilo
                  agencije, ki ga noben drug poslanec iz enega ali drugega razloga, ne vem iz
                  kakšnega, ni imel. V glavnem, jaz sem ga imel in sem to razmnožil in so bili vsi
                  na ta način obveščeni in s tem je bilo ugotovljeno to, kar je rekla gospa
                  Lukačeva, iz tega poročila, da odteka denar. In vprašanje je bilo tega odtekanja
                  denarja. V TAM-u je bilo, po mojem mnenju, in si tudi dovolim, TAM je bil že za
                  Vlado, za oblast v podjetju odpisan, vendar interes bank, predvsem bank in
                  nekateri privatni interesi, kot so gospod Zari} and company, so bili tisti, ki so
                  hoteli preko TAM-a svoj denar vložen, ki je enormno vložen, več kot je hipoteka na
                  TAM, ocenjena vrednost, kaj pa šele prodajna vrednost TAM-a vredna, pridobiti
                  nazaj. In tukaj je sedaj problem. Tukaj je čisto resno za ta Državni zbor problem
                  presoditi, ali je Vlada zavestno, zavestno peljala preko TAM-a in s tem vračala
                  bankam denar. Tukaj je za mene problem. To bi moral ta Državni zbor ugotoviti in
                  to je politični problem. Ker banke se seveda poslovno, bankam samim ne morem
                  ničesar očitati, verjetno tudi kdo drug ne, se poslovno obnašajo, vloženi denar
                  hočejo na ta ali drug način dobiti nazaj. In banke so bile tiste. Kolega Jagodnik
                     <stage>(ali ste tam?)</stage> lahko rečem še enkrat, kolega Jagodnik je bil
                  tisti, ki je poskušal z gospodom Neradom in z zakonom, ki ga je pripravila SKB
                  banka in ga je prvi podpisal gospod Jagodnik, vplivati, ki je bil tipičen in
                  obstaja in je bil vložen, je bil tipičen, da dobi predvsem glavna in največja
                  upnica iz TAM-a denar. O tem problemu bi morali danes razmišljati, ali je Vlada -
                  ker tu za mene ni več samo Ministrstvo za gospodarstvo - hotela načrtno. Zakaj?
                  Poglejte, kam so šli kadri iz TAM-a? O enem je bil govor; Hazabend je direktor
                  nove Kreditne banke Maribor. Nekaj denarja, ampak manj kot SKB, je bilo notri.
                  Nerad je bil dolgo časa predsednik upravnega odbora. On je direktor SKB banke.
                  Poglejte, kam je šel v službo gospod Senica, bivši direktor TAM-a? V banko. V
                  banko, ki je imela terjatve do TAM-a. In po tej logiki - ker jaz moram kot
                  poslanec tukaj razvijati, bi še katera služba lahko razvijala in poiskala te
                  indice in na nek način pogledala ta interes. Ne govorim, da je vse kaznivo
                  dejanje. Če je nekdo zaposlen v banki, je njegov interes, da ta banka pridobi
                  svoja vložena sredstva iz TAM-a.</p>
               <p>Zanima me - kot poslanca Državnega zbora - ali je Vlada to zavestno dovoljevala.
                  Če je zavestno dovoljevala, je to seveda problem, za ta Državni zbor, da presodi
                  delo te Vlade. Če pa ni zavestno delovala, je pa ponovno problem tega Državnega
                  zbora, ker se sprašujemo, kakšne analitične in kakšne ocene ima ta Vlada za tako
                  podjetje in za to ravnanje s tako visokimi garancijami, kot jih je Vlada na osnovi
                  sprejema v Državnem zboru dala za to podjetje. In tu je za mene glavni problem,
                  vse drugo pa v resnici, kot je neki predgovornik, mislim, da je bil kolega Peršak,
                  rekel, je pa stvar kriminalističnih služb, je stvar pravosodnih organov, javnih
                  tožilstev in ne vem koga še. Naša presoja je pa politična. Mi smo nasedli in mi
                  smo bili slabo informirani po svoji lastni krivdi. Prej sem govoril o tem, da sem
                  predlagal prekinitev seje, zaprtje seje, pravočasno, da bi, poklicali pristojne
                  pred Državni zbor in naj bi pojasnili stvari. Vendar je bil Državni zbor tisti, ki
                  mojega predloga ni upošteval. V neki inerciji, mi smo vladne stranke in bomo za,
                  danes pa nosi krivdo tudi Državni zbor za neko odločitev. Tega ne smemo pozabiti.
                  Tudi vsak poslanec posamezno. To so ti ključni problemi, ki mislim, da so v TAM-u.
                  Indici za to, da je Vlada lahko peljala namerno denar preko TAM-a nazaj v banke,
                  so zadosti močni. Če bi finančniki dobro pregledali SKB banko, bi ugotovili, da
                  ima ta banka lastništva hipotek nad podjetji in pa nad nepremičninami toliko, da
                  je vprašljivo njeno poslovanje, zelo vprašljivo je postalo poslovanje in ti imajo
                  nujno svoj finančni interes, da potegnejo kolikor morejo gotovine, denarja iz
                  nekih poslovnih sistemov. In tu so naši indici. Zdaj, če mi danes ali pa jutri ali
                  pojutrišnjem ustanovimo neko komisijo, ki bo zasedala, ki bo predsednik dobil
                  dodatek, bo šlo to. Gospe in gospodje, tega ne bo več.</p>
               <p>Mi moramo ugotoviti na tem zboru danes, jutri, v nadaljevanju te seje, ali je
                  imela Vlada interes, da pomaga bankam, ali je to delala zavestno ali podzavestno,
                  v obeh primerih je bila Vlada tista, ki je izvajala sprejeto v Državnem zboru in
                  je Vlada dolžna spremljati finančne tokove. Vem za en pozitiven primer, ko je
                  minister Gaspari našel neko luknjo, da je ustavil odtok denarja, za kar je seveda
                  kolega Jože Jagodnik, ki je zdaj 14 dni ali pa 2 dni v opoziciji, pa če sploh je v
                  opoziciji, saj ne vem, enostavno uporabljal najslabše izraze. Lahko vam potegnem
                  magnetograme, kaj je govoril na prvi razpravi in na drugi razpravi. Hvala bogu, da
                  je v tem Državnem zboru vse zapisano, tudi na posameznih sejah komisije. In Vlada
                  je dolžna temu zboru dati poročila. In to vprašanje, gospod minister, me zanima,
                  ker ste edini predstavnik Vlade tukaj: ali je Vlada vedela, ali je analizirala,
                  ali je obravnavala Tajnikarjeva poročila, ali je verjela gospodu ministru,
                  Tajnikarju na besedo? In, če je verjela, je Vlada za mene odgovorna, ker je
                  peljala tako količino državnega denarja z garancijami preko TAM-a nazaj v banke,
                  pa tudi v tiste privatne žepe, o katerih nekateri govorijo; ampak to je manjši del
                  denarja v primerjavi s tem, kar vse poplačujejo banke. Tukaj v tem zboru bi še
                  enkrat morali obravnavati vrednost TAM-a, prodajno vrednost, ne ocenjeno vrednost.
                  No, hvala lepa, kolega iz opozicije. Na svidenje.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Naslednji ima repliko gospod Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Jaz bi rad repliciral gospodu Jagodniku. Namreč ta poskus, da bi tudi
                  tukaj - pa morda niti ni bila zadeva namenska, je samo neprevidno predstavljena
                  -da bi bila kar na enkrat spet imaginarna, vse počez razdeljena odgovornost za
                  neko stanje, mislim tudi v primeru TAM-a, ki ga je obravnaval ta Državni zbor,
                  torej ta poizkus, da bi se v tem primeru odgovornost kar razpršila, pač ne more
                  uspeti. Ve se. Imamo magnetograme. Poglejte si, koliko vprašanj je bilo
                  postavljenih na seji, ko smo sprejemali državna poroštva in na koliko vprašanj ni
                  bilo odgovorjeno in kako so pred tem pultom jamčili predstavniki Vlade, da je to
                  optimalno edina možna rešitev za to, da mariborski delavci ne ostanejo brez dela,
                  da se mariborsko gospodarstvo ne podre in tako naprej.</p>
               <p>In zdaj postavljam seveda vprašanje naprej. Kako naj verjamemo Vladi in njenim
                  predstavnikom, ko bodo ponovno prišli pred Državni zbor s predlogom državnih
                  poroštev za posamezne poslovne sisteme? Bomo spet rekli - ja, kaj? Ali bomo šli k
                  njim domov in pogledali v predale, če imajo kje kakšen dokument, ki so ga zavestno
                  zamolčali? In oprostite, tu ne gre samo za vprašanje, ali bo Državni zbor uspel na
                  nek način postaviti Vlado pred odgovornost. Gre za vprašanje osnovne kredibilnosti
                  Vlade, da bo sama vprašala sebe, kje je? Kakšno funkcijo, kakšno odgovornost je tu
                  pripravljena sprejemati? Jaz sem prepričan, da te točke dnevnega reda ne moremo
                  zaključiti, ne da bi tu sodeloval finančni minister in predsednik Vlade. Zato ker
                  vprašanj, ki smo jih naslavljali takrat na gospoda Tajnikarja, seveda ne moremo
                  zdaj dati novemu ministru, ker bo upravičeno rekel, te zadeve sem jaz sprejel
                  take, kot sem jih dobil. Šlo je pa za take obveznosti, da seveda mora biti tu
                  zraven finančni minister in tudi predsednik Vlade.</p>
               <p>Druga stvar. Tu je šlo za podcenjevanje obsega suma gospodarskega kriminala v
                  zadevi TAM. Glejte, poročilo kriminalistične službe v drugem odstavku na drugi
                  strani: "Od februarja oziroma marca 1995 poteka intenzivno preiskovanje
                  nepravilnosti pri poslovanju sistema TAM Maribor. Takrat je bila ustanovljena
                  posebna operativna skupina kriminalistov, ki se ukvarja samo s to zadevo. Do zdaj
                  je mariborska kriminalistična služba v sodelovanju z upravo kriminalistične službe
                  Ministrstva za notranje zadeve na pristojno državno tožilstvo podala sedem
                  kazenskih ovadb in dve poročili v dopolnitev zoper šestnajst odgovornih oseb, ki
                  so utemeljeno osumljene <stage>(pazite dikcijo)</stage>, utemeljeno osumljene
                  storitve štiriindvajsetih različnih kaznivih dejanj, največ zlorab položaja ali
                  pravic," in tako naprej. In potem na koncu pove, da naj bi s tem povzročile
                  sistemu TAM za 1,15 milijarde tolarjev škode. Če bomo mi šli s to logiko, da gre
                  za milijardo in toliko tolarjev škode, vendar to ni bil razlog, da je TAM šel pod
                  vodo, seveda po tej logiki bomo dali zelo dobro spodbudo vsem tistim, ki še vedno
                  iščejo luknje v zakonih in ribarijo v kalnem. In jaz bi gospodu Sušku samo to
                  rekel, ko je razmišljal o tem ekonomskem realizmu in socialnem evforizmu in kako
                  reševati te probleme. Nekaj dejstev je dejstev: v državi je red ali ga ni, smo
                  pravna država ali nismo pravna država. Sem za to, da ob zadevi TAM resno
                  razmišljamo o tem, kako reševati probleme velikih poslovnih sistemov v slovenskem
                  gospodarstvu. Vendar sem prepričan, da če ne bodo jasno in nedvoumno zapisani
                  kriteriji, na osnovi katerih je možno kandidirati za državna sredstva ali za
                  državna poroštva itd., se nam bodo zlorabe dogajale tudi v prihodnje. In tu je šlo
                  za jasne nedvoumne zlorabe.</p>
               <p>In druga stvar. Sem prepričan, da nikoli uspešni in sposobni gospodarstveniki,
                  delavci, podjetniki, ne morejo toliko prigospodariti kolikor lahko pokvarjeni
                  pokradejo, če jim je zaradi nereda in nedelovanja pravne države to omogočeno.
                  Primer TAM ni samo primer sam za sebe in problem, ki je nastal zaradi njega v
                  Mariboru in v tej okolici. Je primer, ki pojasnjuje marsikaj od prej in predvsem
                  nam kaže zelo slabo pot v prihodnost, če ga bomo obravnavali samo kot enega
                  primerov in šli po tej poti naprej. Ta pot nas pelje v propad. In tu ima možnost
                  Vlada, da se tudi z novimi močmi odkrito spopade s temi stvarmi in išče nove
                  možnosti in tudi Državni zbor, da pove svoje.</p>
               <p>Kot prispevek in predlog, kar sem prej omenil, bom dal tudi kot predlog dodatnega
                  sklepa. Ali lahko samo predlog dodatnega sklepa?</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Prosim, če zaključite. Imeli ste repliko. Boste dali pozneje.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Dobro. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Naslednja replika gospa Lukač.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovane gospe, spoštovani gospodje! Ta moja replika na gospoda Jagodnika bo
                  sedaj izvodenela, ker ste gospod predsedujoči dovoljevali, da so bile tukaj
                  razprave in ne replike.</p>
               <p>Moram reči, da ima gospod Jagodnik prav, ko govori, da ne vem dokončne resnice, da
                  je niti on ne ve. Prepričana sem, da je tudi sodišče ne bo ugotovilo. Kajti gre za
                  hudo komplicirane zadeve in mnogostranske interese, in še enkrat trdim, povezavo
                  gospodarskega in političnega kriminala, če hočete. Dejstvo pa je, da se mora ta
                  Državni zbor toliko resnici približati, da bo vse odločitve, ki jih bo naprej
                  sprejemal, sprejemal v tem smislu, da ne bomo metali denarja z lopato v brezno,
                  kar smo sedaj delali. Zato se je potrebno soočiti s to stopnjo resnice. Torej: kdo
                  je povzročil to in kakšno prognozo ima TAM naprej? Nič drugega nisem hotela
                  povedati. Jasno, dokončne resnice ne bomo izvedeli nikoli.</p>
               <p>Zelo pomembno je, ali so zaprte vse pipe, po katerih je odtekal ta kapital iz
                  podjetja. In če je to narejeno, potem je morda upati še v kakšno uspešno rešitev
                  poslovnega sistema TAM, sicer pa ne.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednjo repliko ima gospa Bizilj.</p>
            </sp>
            <sp who="SDZ1:BiziljLjerka">
               <speaker>LJERKA BIZILJ:</speaker>
               <p>Hvala lepa. Imam sicer kakšne tri replike, ampak upam, da bom zelo hitra. Zdelo se
                  mi je pomembno govoriti o TAM-u čimprej, ne morda čez kakšen mesec, ko bi ta stvar
                  prišla na dnevni red, zato sem tudi predlagala, da uvrstimo prej. Govoriti pa se
                  mi je zdelo pomembno o TAM-u zaradi tega, da spodbudimo razrešitev krize, da se
                  agonija prekine. V TAM-u je veliko delavcev, ki ne vedo, kako bodo jutri živeli,
                  bodo delali ali ne. In zaradi tega se mi je to zdelo predvsem pomembno. Nisem pa
                  čisto prepričana, da Vladi lahko zaupamo, da bo našla najboljšo rešitev; ravno
                  zaradi teh dogodkov okoli TAM-a, ki smo jim zdaj priče in gospoda Laha in še česa
                  drugega. Menim, da bi bilo najbrž najbolje rešiti tisto, kar ima prihodnost,
                  drugim pa odpreti nove možnosti. In kot sem informirana, je eden večjih problemov
                  TAM-a, da tam ne znajo več delati avtobusov, ker so jim tisti, ki to znajo,
                  pobegnili. Morda imamo srečo, da je Kopač predlagal takrat dopolnilo in da ta
                  možnost zdaj v TAM-u tudi je, da se tako parcialno rešujejo zadeve.</p>
               <p>Kar pa zadeva informiranje, seveda zadeve čudno potekajo. V materialu, ki ga je
                  gospod Dragonja podpisal, piše, da gospod Tajnikar ni bil obveščen, gospod iz MNZ
                  je rekel, da je bil obveščen, SOVA je obvestila predsednika Vlade lani marca o
                  vsem tem. Po izkušnjah sodeč, je to predsednik Vlade morda šele zdaj videl. Morda
                  gospod Šter obvešča samo eno stranko - ne vem - ki je bila takrat zelo zadržana -
                  jaz o teh stvareh, žal, nisem bila informirana. Razumem, da vse poslovne poti niso
                  premočrtne, podpiram tudi drugačne, če bo slovenska država imela od njih koristi.
                  Za zasebne lumparije pa ne nameravam biti alibi v tem parlamentu. In izkazalo se
                  je, da Vlada dela pogosto nestrokovno - ko se problem pokaže, ustanovi komisijo,
                  in tako naprej. Najbrž pa si je nekdo s prikrivanjem zadev hotel kupiti tudi
                  socialni mir do volitev. V bistvu pa je vse to, kar se je dogajalo in se še
                  dogaja, v škodo delavcev TAM-a in celotne slovenske države. Z denarjem, ki se tja
                  vlaga, bi lahko odprli že nove perspektive.</p>
               <p>Kar zadeva ministra Tajnikarja; zame za TAM ni nič manj odgovoren predsednik
                  Vlade. Zdi se mi, da bi se Vlada morala malce več ukvarjati z gospodarskim
                  razcvetom, pa mogoče kanček manj z zunanjo politiko. Včasih se zdi, da je Vlada
                  kar zunanje ministrstvo, pa nič več.</p>
               <p>Gospod Hvalica, če dovolite, včasih so politiki, slovenski, hodili eden drugega
                  tožarit Titu in to je bilo v škodo slovenske politike in tudi Slovenije. Danes
                  hodite tožarit eden drugega v tujino. Vedite, da s tem najbolj znižujete svoj
                  ugled, pa tudi mojega, ker sem državljanka te slovenske države.</p>
               <p>Kar pa zadeva gospoda Kopšeta in tudi vas, gospod Hvalica, se mi zdi, glede krivde
                  bo pa treba kar porazdeliti. Otroci nam lahko očitajo, mi pa drug drugemu mogoče
                  kar težko. Najbolj zviti člani ZK so se porazdelili ali poskrili po drugih
                  strankah. In mislim, da kdor si danes gradi promocijo z antikomunizmom, najbrž ni
                  sposoben, da bi si jo s čim drugim, pa tudi vizije za to nima, da bi se z njo
                  promoviral.</p>
               <p>Torej, spodbudimo Vlado, naj predvsem išče nove perspektive za delavce, ki bodo v
                  Mariboru ostali brez dela. Predvsem naj išče variante za nova delovna mesta.
                  Očitki, kdo, kaj in kje, pa tistim tam ne bodo čisto nič koristili. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jagodnik bo imel proceduralno.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Še enkrat, gospod podpredsednik, hvala za besedo. Ne vidim konca te razprave, pa
                  ni problem v tem, ker ga jaz ne vidim, jaz pravzaprav želim, da se razišče,
                  osvetli TAM z vseh možnih zornih kotov, z vseh razsežnosti. Rad bi pa vendarle
                  zdaj, ko poslušam, na nek način poizkušal sugerirati zboru eno od rešitev iz tega
                  labirinta; morda je prava. Ker ne vemo, kaj bomo pravzaprav s to točko, bi
                  predlagal, da Odbor za gospodarstvo sprejme določene sklepe in da se na to tudi
                  pripravi. Jaz bi rad, da bi mi minister odgovoril na vprašanja, ki letijo na
                  Vlado: koliko denarja so iz TAM-a iztisnile slovenske banke? Nedvoumno je, da so
                  vse banke bile v TAM-u in so še v TAM-u. Nedvoumno je, da je sivi trg posojal
                  denar TAM-u, kajti denar je TAM potreboval. Ali lahko, gospod Dragonja oziroma kot
                  predstavnik Vlade poveste, koliko bank in na kakšen način je proračun Slovenije
                  poplačal? Ali so začele prejemati, seveda vsa zakonska določila<gap n="..."/></p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Jagodnik, rekli ste, da imate proceduralno, zdaj pa postavljate
                  vprašanja.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Vprašanja postavljam, ja.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ampak to niso proceduralne zadeve.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Jaz mislim, da bi na ta vprašanja morali dobiti ustrezen odgovor in ga preko
                  Odbora za gospodarstvo seveda v obliki sklepov pripraviti za zbor in to je tista
                  moja sugestija spoštovanemu zboru, da pridemo iz te zagate. Hvala lepa. Se
                  opravičujem.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Imamo še nekaj replik. Niste vi na vrsti. Če nadaljujem z replikami,
                  replike imajo, po vrsti gospod Oman, gospod Sušek, gospod Hvalica, gospod Geržina,
                  gospa Lukač. Še kakšna replika? Hvala lepa. Za danes prekinjamo z delom.
                  Nadaljujemo jutri ob 10. uri.</p>
            </sp>
            <stage type="time">(SEJA JE BILA PREKINJENA 20. MARCA 1996 OB 16.58 URI IN</stage>
         </div>
      </body>
   </text>
</TEI>