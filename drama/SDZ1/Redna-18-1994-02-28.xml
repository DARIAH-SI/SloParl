<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-18-1994-02-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">E444CD5979533FC7C1257832004838F3</idno>
               <idno type="URI">E444CD5979533FC7C1257832004838F3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-18-1994-02-28.DZ" n="18">
               <name>Redna</name>
               <date when="1994-02-28"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-18-1994-02-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 28. FEBRUARJA 1994 OB 10.10 URI.)</stage>
            <sp xml:id="SDZ1-Redna-18-1994-02-28.sp1">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane poslanke in kolegi poslanci, gospe in gospodje! Pričenjam nadaljevanje 18. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: dr. Dušan Bavdek, France Bučar in Feri Horvat za dopoldanski del seje. Prosim, da ugotovimo prisotnost v dvorani. Ugotavljam, da je navzočih 62 poslank in poslancev. Tako je zbor sklepčen in lahko odloča. Na to sejo sem vabil tudi predstavnike Vlade Republike Slovenije in kandidata za ministra dr. Gantarja in jih vse prav lepo pozdravljam.</p>
               <p>Današnje nadaljevanje bomo pričeli z 39.a točko dnevnega reda s predlogom za imenovanje dr. Pavla Gantarja za ministra za okolje in prostor, nato pa nadaljevali z obravnavo 17. točke, to je drugo obravnavo predloga zakona o sodniški službi ter po dnevnem redu naprej.</p>
               <p>Ob tem vas želim obvestiti, da bo zbor popoldansko nadaljevanje seje ob 16.00 uri pričel z obravnavo predloga preiskovalne komisije za razrešitev člana preiskovalne komisije o domnevnem škodljivem, nedopustnem in nezakonitem ter neustavnem delovanju in poslovanju Izvršnega sveta Skupščine Mesta Ljubljana, izvršnih svetov skupščin občin Postojna, Trbovlje in Izola ter vseh tistih izvršnih svetov skupščin občin, pri katerih delovanju so bile s strani Službe družbenega knjigovodstva ali drugih pristojnih državnih organov ugotovljene nepravilnosti in nezakonitosti ter o sumu zlorabe pooblastil nekaterih javnih funkcionarjev in drugih tovrstnih nepravilnosti tako, da bo lahko Komisija za volitve, imenovanje in administrativne zadeve (prosim za mir v dvorani) do začetka obravnave 39. točke dnevnega reda, to je volitev in imenovanj ob morebitni razrešitvi, pripravila predlog za imenovanje novega člana preiskovalne komisije.</p>
               <p>Prehajamo na 39.a točko dnevnega reda. Gospod Podobnik.</p>
            </sp>
            <sp xml:id="SDZ1-Redna-18-1994-02-28.sp2">
               <speaker>MARJAN PODOBNIK:</speaker>
               <p>Hvala lepa. Spoštovani! V skladu z možnostjo, ki jo daje poslovnik, želim dati proceduralni predlog,</p>
               <p>in sicer pobudo poslanske skupine Slovenske ljudske stranke za sklic izredne seje Državnega zbora Republike Slovenije. Poslanska skupina Slovenske ljudske stranke daje pobudo za sklic izredne seje Državnega zbora, na kateri bi obravnavali problematiko odnosov Republike Slovenije s Konzorcijem komercialnih bank in problematiko slovenskega javnega dolga. Ocenjujemo, da je sklic izredne seje potreben zato, ker nekatere odločitve slovenske Vlade v zadnjem obdobju še povečujejo dvome o ustreznosti slovenske politike na tem področju, kar je mogoče sklepati tudi iz vsebine nekaterih dokumentov, povezanih s to tematiko. Gre za informacijo o stanju odnosov s konzorcijem komercialnih bank s predlogom strategije odnosov do te skupine tujih upnikov v naslednjih mesecih, za poročilo pogovora s predstavniki Konzorcija komercialnih bank New York 16. in 17. november 1993 in poročilo o razgovorih s predstavniki in podpredsedniki Konzorcija komercialnih bank Ljubljana 16. in 17. november 1993.</p>
               <p>Za to pobudo imamo pripravljeno in podano tudi vam vsem poslancem določeno obrazložitev, ki utemeljuje to pobudo. Kot utemeljitev te pobude pa naj bi po našem mnenju služili tudi dokumenti, ki sem jih sedaj navedel, ki so sicer zaupnega značaja, vendar mislim, da je nujno, da se Državni zbor o teh dokumentih izjasni, saj gre za vprašanja, ki so preprosto preveč resna in odločilna za Slovenijo, da bi lahko to problematiko pustili v odločanje ozki skupini ljudi. Konkretno govorim o predstavnikih Vlade in s strani Vlade pooblaščenih pogajalcev, kajti informacije, ki prihajajo s tega področja, vključno z informacijami zadnje seje slovenske Vlade, potrjujejo dvome o tem, da je slovenska uradna politika na tem področju usmerjena v skladu s slovenskimi nacionalnimi interesi.</p>
               <p>Mi se zavedamo odgovornosti za te stvari, ker bodo imele dolgoročne posledice za Slovenijo in prosim, da podprete predlog za sklic izredne seje, ki naj bi se sklicala takoj oziroma čimprej, ko se dobi vsa ta dokumentacija in da se Državni zbor opredeli do številnih spornih vprašanj, ki so s tem povezani. Hvala lepa.</p>
            </sp>
            <sp xml:id="SDZ1-Redna-18-1994-02-28.sp3">
               <speaker>PREDSEDNIK MAG. HERMAN RIGELNIK:</speaker>
               <p>Gospod Podobnik, jaz bi vas prosil, če bi mi to pobudo dali. Prosil bi tudi za gradivo, ki ga imate. Mi imamo ob 14. uri in 30 minut dogovorjen kolegij predsednika Državnega zbora. Na tem kolegiju bi o tej vaši pobudi razpravljali in po tem ob 16.00 uri bi dali tudi informacijo kako in kaj okrog izredne seje Državnega zbora.</p>
               <p>Prehajamo na <title>39. a) TOČKO DNEVNEGA REDA - PREDLOG ZA IMENOVANJE DOKTORJA PAVLA GANTARJA ZA MINISTRA ZA OKOLJE IN PROSTOR</title>.</p>
               <p>Z dopisom dne 16.02.1994 mi je predsednik Vlade Republike Slovenije predlagal, da Državni zbor imenuje dr. Pavla Gantarja za ministra za okolje in prostor. Predlagani kandidat se je predstavil pred Odborom za infrastrukturo in okolje in odgovarjal na vprašanje člana tega delovnega telesa. Predsednik komisije je poslal predsedniku Državnega zora in predsedniku Vlade Republike Slovenije mnenje, ki ga je sprejel o predlaganem kandidatu, in sicer je odbor podal pozitivno mnenje o dr. Pavlu Gantarju kot kandidatu za ministra za okolje in prostor. Mnenje Odbora za infrastrukturo in okolje ste prejeli. Želi predstavnik Vlade Republike Slovenije obrazložiti predlog, da se za ministra za okolje in prostor imenuje dr. Pavla Gantarja? Prosim, predsednik Drnovšek ima besedo.</p>
            </sp>
            <sp xml:id="SDZ1-Redna-18-1994-02-28.sp4">
               <speaker>DR. JANEZ DRNOVŠEK:</speaker>
               <p>Spoštovane poslanke in poslanci! Kot kandidata za ministra za okolje in prostor so vam predložili dr. Pavla Gantarja. Ocenjujem, da je v tem trenutku to najbolj primeren kandidat in vas prosim, da ta predlog podprete. Hvala.</p>
            </sp>
            <sp xml:id="SDZ1-Redna-18-1994-02-28.sp5">
               <speaker>PREDSEDNIK MAG. HERMAN RIGELNIK:</speaker>
               <p>Hvala predsedniku Drnovšku. Želi besedo poročevalec Odbora za infrastrukturo in prostor, pred katerim se je predstavil kandidat? Gospod Žaro Pregelj.</p>
            </sp>
            <sp xml:id="SDZ1-Redna-18-1994-02-28.sp6">
               <speaker>ŽARKO PREGELJ:</speaker>
               <p>Spoštovani, lepo pozdravljeni! Odbor za infrastrukturo in okolje je opravil predpisano zaslišanje oziroma tako imenovani hiring. Seja je potekala dalj časa. Kandidat je odgovarjal na vrsto postavljenih vprašanj, na koncu smo soglasno sprejeli odločitev, da podpiramo kandidaturo dr. Pavla Gantarja za mesto ministra za okolje in prostor in ni bilo nobenega ločenega mnenja niti kakšnega drugačnega izjasnjevanja. Nekaj poslanskih klubov je sicer javno potrdilo, da ga bo podprlo, kaj več pa niti ni bilo povedanega. Hvala lepa.</p>
            </sp>
            <sp xml:id="SDZ1-Redna-18-1994-02-28.sp7">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Žaro Pregelj. Besedo dajem poslankam in poslancem. Kdo želi besedo? Gospod dr. Kreft, prosim.</p>
            </sp>
            <sp xml:id="SDZ1-Redna-18-1994-02-28.sp8">
               <speaker>DR. LEV KREFT:</speaker>
               <p>Hvala za besedo gospod predsednik. Želim povedati, da je kandidat, kot vsi vemo, gospod dr. Pavle Gantar, strokovnjak in predvsem strokovnjak na področju, za katerega bo imenovan, da je odigral v zadnjih vsaj petnajstih letih izredno pomembno vlogo v stroki in v javnosti na področju, na katerem naj bi prevzel ministrsko delo in bil tudi sicer po javnih nastopih znan kot tehten in premišljen avtor, strokovnjak in tudi, kadar je treba, politik; da je s svojimi političnimi stališči kadar se je že pojavil v izostrenih situacijah vedno ravnal prav tako tehtno in premišljeno zadržanostjo osebnosti, ki se zaveda pomena različnih pozicij in interesov. Zato ga bomo seveda tudi v poslanski skupini podprli in predlagamo Državnemu zboru, da kandidata za ministra za okolje in prostor, dr. Pavla Gantarja, izvoli za ministra. Hvala lepa.</p>
            </sp>
            <sp xml:id="SDZ1-Redna-18-1994-02-28.sp9">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Kreft. Želi še kdo besedo? Ker ne želi nihče več razpravljati zaključujem razpravo.</p>
               <p>V skladu z drugim odstavkom 265. člena poslovnika Državnega zbora se o imenovanju ministra glasuje tajno. Tajno se glasuje z glasovnicami, in sicer tako, da bomo na glasovnici obkrožili besedo "za" ali besedo "proti." Kandidat bo izvoljen, če bo "za" glasovala večina poslancev, ki bo dali veljavne glasovnice. Tajno glasovanje vodi predsednik Državnega zbora s pomočjo sekretarke Državnega zbora in štirih poslancev, ki jih izvoli Državni zbor.</p>
               <p>Predlagam, da mi pri glasovanju pomagajo naslednji poslanci: Stane Frim, Lev Kreft, Anton Peršak in Janez Podobnik.</p>
               <p>Ali kdo temu predlogu nasprotuje? Če ne, dajem tak predlog na glasovanje. Ugotovimo sklepčnost! (77 prisotnih.)</p>
               <p>Kdo je za? (73 poslancev.) Je kdo proti? (1 poslanec.)</p>
               <p>Ugotavljam, da je predlog sprejet.</p>
               <p>V skladu z drugim odstavkom 97. člena Poslovnika Državnega zbora bodo poslancem vročene glasovnice tako, da pride vsak k mizi predsedujočega in pove svoje ime in priimek. Poslanec, ki pomaga predsedniku pri izvedbi glasovanja, izroči glasovnico, sekretarka Državnega zbora pa označi pri imenu in priimku poslanca v seznamu, da mu je bila glasovnica vročena.</p>
               <p>Glasovali bomo v avli pred dvorano. Prosim poslanke in poslance, da izpolnjeno glasovnico dajo v glasovalno skrinjico, ki bo v dvorani na mizi predsedujočega. Glasovanje bo potekalo od 10.25 do 11. ure. Po končanem glasovanju prosim poslance, ki mi bodo pomagali pri glasovanju, da se zberejo v sobi 117. Sejo bomo</p>
               <p>nadaljevali ob 11.15 uri.</p>
            </sp>
            <stage type="time">(Seja je bila prekinjena ob 10.24 uri in se je nadaljevala ob 11.14 uri.)</stage>
            <sp xml:id="SDZ1-Redna-18-1994-02-28.sp10">
               <speaker>PREDSEDNIK MAG. HERMAN RIGELNIK:</speaker>
               <p>Ugotavljam, da je prisotnih 51 poslank in poslancev. S tem je zbor sklepčen in objavljam izid glasovanja. Zapisnik o ugotovitvi izida glasovanja za imenovanje ministra za okolje in prostor. Glasovanje je potekalo 28. februarja 1994 v prostorih Državnega zbora Republike Slovenije. Razdeljenih je bilo 81 glasovnic, oddanih je bilo 81 glasovnic, neveljavna je bila ena glasovnica, veljavnih je bilo 80 glasovnic. Za je glasovalo 60 poslancev, proti pa 20 poslancev. Na podlagi tega izida glasovanja je bil za ministra za okolje in prostor imenovan dr. Pavle Gantar. Iskrene čestitke. Prosim dr. Pavla Gantarja, ministra za okolje in prostor, da priseže pred Državnim zborom.</p>
            </sp>
            <sp xml:id="SDZ1-Redna-18-1994-02-28.sp11">
               <speaker>DR. PAVLE GANTAR:</speaker>
               <p>Prisegam, da bom spoštoval ustavni red, da bom ravnal po svoji vesti in z vsemi svojimi močmi deloval za blaginjo Slovenije. Hvala.</p>
            </sp>
            <sp xml:id="SDZ1-Redna-18-1994-02-28.sp12">
               <speaker>PREDSEDNIK MAG. HERMAN RIGELNIK:</speaker>
               <p>S tem zaključujem to točko dnevnega reda in prosim gospoda Toplerja, da nadaljuje z vodenjem seje. Hvala lepa.</p>
            </sp>
            <sp xml:id="SDZ1-Redna-18-1994-02-28.sp13">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi, lepo pozdravljeni.</p>
               <p>Prehajamo na <title>17. TOČKO</title> dnevnega reda, to je <title>DRUGO OBRAVNAVO PREDLOGA ZAKONA O SODNIŠKI SLUŽBI</title>.</p>
               <p>Predlog zakona je zboru predložila Vlada Republike Slovenije. Želi besedo predstavnik Vlade? (Ne želi.) Predlog zakona je obravnaval Odbor za notranjo politiko in pravosodje kot matično delovno telo. Prosim poročevalca, da poda mnenje. Gospod Pukl, izvolite.</p>
            </sp>
            <sp xml:id="SDZ1-Redna-18-1994-02-28.sp14">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor. Naš odbor je obravnaval za drugo branje predlog zakona o sodniški službi, katerega je predložila Vlada. Naš odbor je obravnaval in zavzel stališča do pripomb Vrhovnega sodišča, višjih in temeljnih sodišč, Društva sodnikov za prekrške, seveda našega sekretariata in pa ostalih institucij, ki so se pač čutile poklicane, da dajo svoje pripombe k predlogu tega zakona. Po obravnavi je naš odbor menil, da je zakon primeren za sprejem v drugem branju, opredelil pa se je do amandmajev, kot je razvidno iz pregleda amandmajev, katerega imate pri sebi. Kot običajno predlagamo, da bi pri glasovanju, pri odločanju o amandmajih upoštevali stališča odbora, ki je celotno materijo zelo pazljivo preučil in meni ter ocenjuje, da so amandmaji, kot jih ocenjuje odbor, konsistentni samemu zakonu in pa nameram, katere želimo s tem zakonom doseči.</p>
               <p>Na kratko. Zakon o sodiščih in zakon o delavskih in socialnih sodiščih je dal osnovo za organizacijo modernega pravosodja. Zakon, katerega obravnavamo danes, to se pravi zakon o sodnijski službi pa mora dati in tudi daje osnovo za realizacijo neodvisnosti sodstva, to je neodvisnosti sodnikov. Da smo dosegli ta smoter, je v zakonu predvsem opozoriti na uvedbo trajnega mandata sodnika in začasnega le glede prehodnega obdobja. Opozoriti je na določbo, da bodo sodniki izvoljeni na podlagi natečaja, pri čemer ne bo nihče imel prednosti, nobena delovna doba, niti delo na sodišču take prednosti ne bi dajalo, ampak bo rezultat natečaja izključno upošteval strokovnost in pa siceršnjo primernost sodnika. Uveden je tudi sodni nadzor, to je že v prejšnjem zakonu, nad zakonitostjo dela sodnika. Uveden je način vrednotenja dela v zvezi z napredovanjem od nižjih sodišč proti višjim sodiščem. Upoštevana so leta dela, upoštevani so vsi sistemi, ki zagotavljajo resno in učinkovito neodvisnost sodnika, na kateri neodvisnosti temelji pravzaprav neodvisnost sodne veje oblasti. Pri tem je pripomniti, da neodvisnost naproti drugi oz. tretji veji oblasti ali ostalim asociacijam, ki bi lahko izvajale pritisk na neodvisnost sodnika, pravzaprav v parlamentarni demokraciji in v pluralnosti medijev ne predstavlja več resno nevarnost. Večja nevarnost je utesnjevanje te neodvisnosti v sami organizaciji pravosodja, to se pravi v sami hierarhiji organizacije pravosodja, v medsebojnih odnosih na sodišču, v uveljavitvi mnenjskih voditeljev na raznih sodiščih. Gre pa za vprašanja, ki se v zakonu ne dajo regulirati, razen s tem, da se vztraja pri strokovnosti sodnega kadra, pri strogih merilih za razpis in za dosego pogojev za te službe in pa seveda pri strogih objektivnih merilih za napredovanje. Opozoril bi na amandma, katerega smo bili zaradi samostojnosti sodniške službe in z ozirom na naše stališče, ko smo razpravljali o spremembi zakona o plačah, delovni naslov sprejeli. Namreč sprejeli smo določbo, da se sodniške plače obravnavajo na enak način kot plače poslancev in drugih državnih funkcionarjev, ker edino to daje dejansko garancijo za neodvisnost in samostojnost sodne veje oblasti in s tem v zvezi tudi sodnikov. Tako se pokaže naše stališče, ki je bilo nekaj časa zelo osporavano in kritizirano, kot edino pravilno in edino mogoče, da se zagotovi samostojnost vseh treh vej oblasti, zlasti samostojnost izvršilne veje oblasti.</p>
               <p>V tej zvezi so amandmirana tudi sorazmerja glede plač sodnikov, ki so razvrščeni v tri grupe, pač z ozirom na zahtevnost funkcije, ki jo opravljajo na sodiščih, okrajnih, okrožnih ali višjih in pa z ozirom na njihova leta dela oz. drugih okoliščin, glede katerih bodo pač izdani natančnejši podzakonski predpisi.</p>
               <p>To so bistvene okoliščine, na katere zbor opozarjam. Opozarjam tudi na amandma dr. Pučnika in sopodpisnikov, katerega sicer odbor ni obravnaval, ker je vložen po seji tega odbora, gre pa za odločitev, ki je bila enkrat že sprejeta na tem zboru s sklepom. V predlogu drugega zakona seveda ni prišla v tekst. Gre pa izključno za odločitev, ki je prepuščena poslancem, tako da odbor zaradi tega ne bo skliceval nove seje. Predlagam tako, da se zakon za drugo branje sprejme in da pri odločanju upoštevate mnenje tega odbora. Hvala lepa.</p>
            </sp>
            <sp xml:id="SDZ1-Redna-18-1994-02-28.sp15">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pukl. Želi besedo predstavnik sekretariata? (Ne želi.)</p>
               <p>Prehajamo na obravnavanje in odločanje o posameznih členih predloga. Najprej bi pa dal na glasovanje proceduralni predlog, da v skladu s 189. členom združimo razpravo in glasovanje o vseh členih, h katerim niso bili vloženi amandmaji, skupaj. Ugotovimo sklepčnost! (54 prisotnih.)</p>
               <p>Kdo je za takšen proceduralni sklep? (48 poslancev.) Je kdo proti? (1 poslanec.)</p>
               <p>Ugotavljam, da je sklep sprejet in prehajamo na odločanje o posameznih členih in amandmajih. Upam, da ste si pripravili pregled amandmajev z dne 21.2. k predlogu zakona o sodniški službi za drugo obravnavo. Dovolite, da amandmajev ne berem. Na prvi strani imamo najprej amandma k 4. členu, ki ga predlaga skupina poslancev po sklepu odbora. Prvopodpisani je gospod Vitodrag Pukl. Vlada amandma podpira. Želi kdo o 4. členu in o amandmaju k 4. členu razpravljati? (Ne.)</p>
               <p>Dajem amandma k 4. členu na glasovanje. Ugotovimo sklepčnost! (56 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je amandma k 4. členu sprejet.</p>
               <p>Glasovati moramo o 4. členu. Ugotovimo sklepčnost! (48 prisotnih.)</p>
               <p>Kdo je za sprejem 4. člena? (48 poslancev.) Je kdo proti? (Nihče.)</p>
               <p>Ugotavljam, da je člen sprejet.</p>
               <p>V razpravo dajem 6. člen in amandma k 6. členu. Prav tako je predlagatelj  ista skupina po sklepu odbora. Vlada predlog podpira. Želi kdo besedo? (Ne.)</p>
               <p>Amandma k 6. členu dajem na glasovanje. Ugotovimo sklepčnost! (51 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Glasovati moramo o 6. členu. Ugotovimo sklepčnost! (54 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da je 6. člen sprejet.</p>
               <p>V razpravo dajem 10. člen in amandma iste skupine poslancev po sklepu odbora k 10. členu. Amandma Vlada podpira. Želi kdo besedo? (Ne želi.)</p>
               <p>Amandma k 10. členu dajem na glasovanje. Ugotovimo sklepčnost! (55 prisotnih.)</p>
               <p>Kdo je za? (39 poslancev.) Je kdo proti? (Nihče.)</p>
               <p>Ugotavljam, da je amandma sprejet in dajem na glasovanje 10. člen.</p>
               <p>Ugotovimo, prosim, sklepčnost! (52 prisotnih.)</p>
               <p>Kdo je za sprejem 10. člena? (40 poslancev.) Je kdo proti? (Nihče.)</p>
               <p>Ugotavljam, da je 10. člen sprejet.</p>
               <p>Na 2. strani imamo amandma k 11. členu, ki ga predlaga ista skupina poslancev. Vlada amandma podpira. Želi kdo razpravljati o 11. členu ali o amandmaju k 11. členu?. (Ne.)</p>
               <p>Dajem amandma k 11. členu na glasovanje. Ugotovimo sklepčnost! (55 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem 11. člen. Ugotovimo sklepčnost! (56 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da je 11. člen sprejet.</p>
               <p>K 13. členu imamo amandma iste skupine poslancev. Vlada amandma prav tako podpira. Želi kdo razpravljati o 13. členu ali o amandmaju? (Ne.) Prosim, da ugotovimo prisotnost, ker bomo glasovali o amandmaju k 13. členu. Ugotovimo sklepčnost! (49 prisotnih.)</p>
               <p>Kdo je za? (40 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Na glasovanje dajem 13. člen. Ugotovimo sklepčnost! (53 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da je 13. člen sprejet.</p>
               <p>K 15. členu imamo amandma gospoda Marijana Poljšaka. Odbor amandmaja ne podpira. Vlada je proti amandmaju. Želi kdo razpravljati? Prosim, gospod Podobnik.</p>
            </sp>
            <sp xml:id="SDZ1-Redna-18-1994-02-28.sp16">
               <speaker>JANEZ PODOBNIK:</speaker>
               <p>Gospod podpredsednik, poslanke in poslanci, glasoval bom za amandma, ki ga je predlagal gospod Marijan Poljšak. Mislim, da je ta rešitev, ki jo amandma prinaša, namreč da je javna razprava in možnost, da državljani v enem mesecu lahko podajo pisno mnenje oziroma, da se izrečejo glede kandidatov za prosta sodniška mesta, tista možnost, ki odpira, da se za tako pomembno funkcijo opravi tudi javna verifikacija ljudi, ki bodo za to kandidirali. Zato podpiram ta amandma.</p>
            </sp>
            <sp xml:id="SDZ1-Redna-18-1994-02-28.sp17">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod minister.</p>
            </sp>
            <sp xml:id="SDZ1-Redna-18-1994-02-28.sp18">
               <speaker>MIHA KOZINC:</speaker>
               <p>Spoštovane poslanke, cenjeni poslanci! Takšna rešitev kot je predlagana, je nekakšno nezaupanje Državnemu zboru. Javna verifikacija vseh teh kandidatov se opravi v Državnem zboru, ko so predlagani kandidati za sodnike izvoljeni. Pred tem njihovo kandidaturo obravnava Državni svet, katerega polovica je ravno tako izvoljena v Državnem zboru in še pred tem obravnava Komisija za volitve in imenovanja. Zato predlagatelj ne vidi nikakršne potrebe, še manj pa osnove, da bi se javno razgrinjali kandidati, ki so se prijavili za sodniško funkcijo.</p>
            </sp>
            <sp xml:id="SDZ1-Redna-18-1994-02-28.sp19">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Prosim, gospod Žarko Pregelj ima besedo.</p>
            </sp>
            <sp xml:id="SDZ1-Redna-18-1994-02-28.sp20">
               <speaker>ŽARKO PREGELJ:</speaker>
               <p>Spoštovani! Polemiziram s tako obrazložitvijo. Namreč konec koncev gre le za javno funkcijo. Vsak poslanec, ko kandidira, so kandidature javno objavljene. Ne vem, zakaj ne bi tudi sodniška veja oblasti imela to možnost, da se kandidature javno predstavijo. V resnici kot poslanci težko presojamo o primernosti sodnikov. Mislim, dejansko tudi večkrat niti ni v naših pristojnostih to nekako zamišljeno. Verjetno je le prav, da se te kandidature objavijo javno in da ima pač vsak državljan pred imenovanjem možnost videti, kdo mu bo potem razsojal. Jaz v tem ne vidim ničesar slabega in ne razumem, zakaj  menite, da je Državni zbor dovolj. Verjetno ni dovolj.  Hvala.</p>
            </sp>
            <sp xml:id="SDZ1-Redna-18-1994-02-28.sp21">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pučnik.</p>
            </sp>
            <sp xml:id="SDZ1-Redna-18-1994-02-28.sp22">
               <speaker>DR. JOŽE PUČNIK:</speaker>
               <p>Podpiram amandma gospoda Poljšaka. K navedenim argumentom, ki so že bili izrečeni, bi omenil še enega. Tukaj gre za doživljenjsko nastavitev sodnika. Tukaj je zato potrebna vsaj tolikšna stopnja javnosti, kakor pri drugih funkcijah, ki trajajo včasih samo nekaj let. Zato podpiram ta amandma. Mislim tudi, da ne more nikomur škoditi, ker bi pač v večji meri prišlo tudi do ustreznih informacij o posameznih strokovnih delih kandidata, o posameznih strokovnih stališčih, ki jih je kandidat v svojem dosedanjem delu že zapisal ali sprejemal. Hvala lepa.</p>
            </sp>
            <sp xml:id="SDZ1-Redna-18-1994-02-28.sp23">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Poljšak ima besedo.</p>
            </sp>
            <sp xml:id="SDZ1-Redna-18-1994-02-28.sp24">
               <speaker>MARIJAN POLJŠAK:</speaker>
               <p>Amandma je pripravljen po zgledu prakse v Združenih državah Amerike, to je po ameriški demokraciji. Jaz mnogokrat slišim recimo iz te smeri sklicevanje na ameriško demokracijo. Bomo videli, kako bo tokrat izpadlo. Hvala.</p>
            </sp>
            <sp xml:id="SDZ1-Redna-18-1994-02-28.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ne želi nihče več beseda, prehajamo na odločanje o amandmaju k 15. členu. Še gospod minister. Se opravičujem, izvolite!</p>
            </sp>
            <sp xml:id="SDZ1-Redna-18-1994-02-28.sp26">
               <speaker>MIHA KOZINC:</speaker>
               <p>Da ne bi ravno besede gospoda Poljšaka na koncu izzvenele tukaj kot absolutno točne. Zgolj pet ameriških zveznih držav ima ta način, kot ga je predlagal on, 34 pozna organ kot je naš Sodni svet, v ostalih pa je mešan sistem.</p>
            </sp>
            <sp xml:id="SDZ1-Redna-18-1994-02-28.sp27">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! (59 prisotnih.)</p>
               <p>Kdo je za amandma gospoda Poljšaka k 15. členu? (27 poslancev.) Je kdo proti? (29 poslancev.)</p>
               <p>Ugotavljam, da amandma ni sprejet.</p>
               <p>Dajem na glasovanje 15. člen. Ugotovimo sklepčnost! (55 prisotnih.)</p>
               <p>Kdo je za sprejem 15. člena? (41 poslancev.) Je kdo proti? (8  poslancev.)</p>
               <p>Ugotavljam, da je člen sprejet.</p>
               <p>K  16. členu, gospod Poljšak, je amandma, ki se je nanašal na 1. člen, brezpredmeten. Se strinjate? Se strinjate v celoti? Zato ne bomo o njem glasovali in tudi ne o 16. členu.</p>
               <p>Prehajamo k 27. členu, kjer predlaga amandma gospod Poljšak, odbor ga podpira, Vlada prav tako podpira. Želi kdo razpravljati o 27. členu, ali o amandmaju? (Ne.) Dajem amandma k 27. členu na glasovanje. Ugotovimo sklepčnost! (60 prisotnih.)</p>
               <p>Kdo je za? (48 poslancev.) Je kdo proti? (1 poslanec.)</p>
               <p>Ugotavljam, da je amandma sprejet in dajem na glasovanje 27. člen. Ugotovimo sklepčnost! (56 prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da je člen sprejet.</p>
               <p>V razpravo dajem amandma k 29. členu in 29. člen. Amandma predlaga skupina poslancev, po sklepu odbora, prvopodpisani gospod Vitodrag Pukl. Vlada amandma k 29. členu podpira. Želi kdo besedo? (Ne.) Ugotovimo sklepčnost! (52 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je amandma sprejet in s tem smo člen črtali, zato o 29. členu ne moremo več glasovati.</p>
               <p>K 34. členu imamo amandma gospoda Peršaka in ga bom prečital: Besedilo prvega odstavka 34. člena se spremeni tako, da se glasi: "Če iz ocene izhaja, da sodnik ne ustreza sodniški službi, mu preneha sodniška funkcija". Prvopodpisani gospod Tone Peršak in še več poslanke in poslancev. Amandma je povezan tudi z amandmajem k 75. členu, ki glasi: V prvem odstavku se pod 7. točko črtata besedi "dvakrat zaporedoma". Bomo o teh dveh amandmajih in členih zaporedno glasovali. Prosim, gospod Peršak. Teh dveh amandmajev nimate v vaših pregledih.</p>
            </sp>
            <sp xml:id="SDZ1-Redna-18-1994-02-28.sp28">
               <speaker>ANTON PERŠAK:</speaker>
               <p>Spoštovane poslanke in poslanci! Glede na to, da amandmajev ni v pregledu, bi vas rad posebej opozoril na to, da problem ocene sodnikovega dela oziroma ustreznosti, ali neustreznosti sodnika v njegovi službi obravnava več členov, od 31. oziroma 32. naprej do nadaljnjih. Možnosti te ocene je več. Samo ena izmed možnosti je, tako rekoč nesporna ugotovitev, da sodnik ne ustreza tej službi oziroma svojemu položaju za sodniško delo, drugače je možnost, da se ugotovi, da ne ustreza, da bi že lahko napredoval, ali druge možnosti, ki so tudi pozitivne, da lahko napreduje hitreje, kot je sicer predvideno itn.</p>
               <p>Glede na to, da se ta ocena razen v začetku daje vsakih 6 let, se je pač meni in tistim, ki so ta amandma skupaj z menoj podpisali, zdelo, da je praktično nemogoče, da bi nekdo, za katerega je nesporno, verjetno pa taka ugotovitev ne bo ravno pogosta, ugotovljeno s strani tega organa, te komisije iz sodniške službe, da ne ustreza tej funkciji oziroma delu, ki ga opravlja in da bi potem on še šest let to delo opravljal in bi se potem recimo ponovno ugotovilo, da temu ne ustreza in bi šele potem to mesto izgubil, to je verjetno glede na pomembnost te veje oblasti in pomembnost tega dela in tudi možne posledice, verjetno nesprejemljivo.</p>
               <p>Zato predlagamo, da bi takrat, kadar je ta ocenjen tako rigorozno in tako nesporno, ta funkcija takoj prenehala, ker, kot rečeno, so lahko posledice tudi hude. In zato predlagam, da pač podprete ta amandma in potem tudi tisti k 75. členu, ki je samo posledica tega prvega amandmaja. Hvala.</p>
            </sp>
            <sp xml:id="SDZ1-Redna-18-1994-02-28.sp29">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje. Najprej amandma k 34. členu, ki ga predlaga skupina poslancev. Prvi podpisani gospod Tone Peršak. Ugotovimo sklepčnost! (51 prisotnih.)</p>
               <p>Kdo je za? (48 poslancev.) Je kdo proti? (Nihče.)</p>
               <p>Ugotavljam, da je amandma sprejet in dajem na glasovanje 34. člen. Ugotovimo sklepčnost! (61 prisotnih.)</p>
               <p>Kdo je za? (52 poslancev.) Je kdo proti? (Nihče.)</p>
               <p>Ugotavljam, da je 34. člen sprejet.</p>
               <p>In kot sem že prej omenil, dajem v razpravo 75. člen, ki je vsebinsko vezan na 34. člen in amandma k 75. členu.</p>
               <p>Ker ne želi nihče besede, dajem najprej amandma iste skupine poslancev, prvi podpisani gospod Tone Peršak, k 75. členu na glasovanje. Ugotovimo sklepčnost! (61 prisotnih.)</p>
               <p>Kdo je za? (56 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem 75. člen.</p>
               <p>K 75. členu imamo še en amandma in bomo potem še o tem amandmaju in o členu.</p>
               <p>V razpravo dajem 45. člen in amandma, skupine poslancev po sklepu odbora.</p>
               <p>Želi kdo besedo? Vlada amandma podpira.</p>
               <p>Dajem na glasovanje amandma k 45. členu. Ugotovimo sklepčnost! (56 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da je amandma sprejet in dajem na glasovanje 45. člen. Ugotovimo sklepčnost! (57 prisotnih.)</p>
               <p>Kdo je za? (37 poslancev.) Je kdo proti? (Nihče.)</p>
               <p>Ugotavljam, da je 45. člen sprejet.</p>
               <p>K 46. členu imamo več amandmajev.</p>
               <p>Prvega predlaga skupina poslancev. Prvopodpisani gospod Maks Lavrinc. Odbor in Vlada nista podala mnenja.</p>
               <p>Drugega pa predlaga skupina poslancev po sklepu odbora. Prvi podpisani gospod Vitodrag Pukl.</p>
               <p>Pri pregledu amandmajev je prišlo do napake; tam, kjer se glasi: prvi odstavek se spremeni tako, da se glasi: "je pravilno, člen se spremeni tako, da se glasi:".</p>
               <p>Prosim, če v svojih popravkih to popravite pod točko ena, to je amandma, kjer je prvi podpisani gospod Lavrinc in gospod Lavrinc želi - umaknjen je. To je v skladu z vsemi podpisniki amandmaja.</p>
               <p>Gospod minister? Imamo amandma pod številko dva, ki ga predlaga skupina poslancev po sklepu odbora.</p>
               <p>Želi kdo besedo o amandmaju k 46. členu, pod točko dva.</p>
               <p>  Dajem amandma pod točko dva k 46. členu na glasovanje. Vlada amandma podpira. Ugotovimo sklepčnost! (56 prisotnih.)</p>
               <p>Kdo je za? (36 poslancev.) Je kdo proti? (6 poslancev.)</p>
               <p>Ugotavljam, da je amandma sprejet.</p>
               <p>Glasovati pa moramo o 46. členu.</p>
               <p>Ker smo s tem popolnoma nadomestili člen, o členu ni potrebno glasovati.</p>
               <p>V razpravo dajem 48. člen. K 48. členu imamo amandma skupine poslancev. Prvopodpisani gospod Maks Lavrinc. Odbor podpira, Vlada podpira.</p>
               <p>Želi kdo besedo? (Ne.) Dajem amandma na glasovanje. Ugotovimo sklepčnost! (62 prisotnih.)</p>
               <p>Kdo je za? (33 poslancev.) Je kdo proti? (4 poslanci.)</p>
               <p>Ugotavljam, da je amandma sprejet in dajem 48. člen na glasovanje. Ugotovimo sklepčnost! (51 prisotnih.)</p>
               <p>Kdo je za? (36 poslancev.) Je kdo proti? (3 poslanci.)</p>
               <p>Ugotavljam, da je člen sprejet.</p>
               <p>V razpravo dajem 56. člen in amandma gospoda Marijana Poljšaka, ki ga odbor ne podpira, Vlada prav tako ne podpira.</p>
               <p>Želi kdo besedo? (Ne.)</p>
               <p>Dajem amandma na glasovanje. Ugotovimo sklepčnost! (56 prisotnih.)</p>
               <p>Kdo je za? (16 poslancev.) Je kdo proti? (28 poslancev.)</p>
               <p>Ugotavljam, da amandma ni sprejet.</p>
               <p>Dajem na glasovanje 56. člen. Ugotovimo sklepčnost! (52 prisotnih.)</p>
               <p>Kdo je za? (36 poslancev.) Je kdo proti? (1 poslanec.)</p>
               <p>Ugotavljam, da je 56. člen sprejet.</p>
               <p>V razpravo pa dajem 75. člen. O enem amandmaju k 75. členu smo glasovali že prej, ki ga je predlagal gospod Peršak in je bil sprejet. Imamo pa še amandma skupine poslancev po sklepu odbora, prvopodpisani gospod Vitodrag Pukl, Vlada amandma podpira. Amandma pa imamo na strani štiri, pet pregleda. Želi kdo besedo? (Ne.) Dajem ta amandma k 75. členu na glasovanje. Ugotovimo sklepčnost! (53 prisotnih.)</p>
               <p>Kdo je za? (30 poslancev.) Je kdo proti? (4 poslanci.)</p>
               <p>Ugotavljam, da je ta amandma sprejet.</p>
               <p>Prehajamo na odločanje, na glasovanje o 75. členu. Ugotovimo sklepčnost! (56 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Imamo amandma k 79. členu. Predlagatelj skupina poslancev po sklepu odbora. Vlada podpira, prebral pa vam bom tudi poročilo sekretariata. Amandma k 79. členu bi bilo potrebno zaradi jasnosti redakcijsko izboljšati. Priporočamo naslednjo besedilo. "Če je sodnik zaradi kaznivega dejanja obsojen na zaporno kazen, daljšo od šestih mesecev, sodni svet predlaga Državnemu zboru, da sodnika razreši, ob milejši kazni pa o tem Državni zbor le obvesti." Predlagatelj prvopodpisani gospod Vitodrag Pukl s tem soglaša, to pomeni da bomo glasovali o redakcijsko spremenjenem amandmaju, ki sem ga sedaj prebral. Ugotovimo sklepčnost! (59 prisotnih.)</p>
               <p>Kdo je za redakcijsko tako spremenjen amandma k 79. členu? (46 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Dajem na glasovanje 79. člen. Ugotovimo sklepčnost! (59 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je 79. člen sprejet.</p>
               <p>V razpravo dajem 81. člen in amandma skupine poslancev. Po sklepu odbora Vlada amandma podpira. Želi kdo besedo? (Ne.) Dajem amandma k 81. členu na glasovanje. Ugotovimo sklepčnost! (51 prisotnih.)</p>
               <p>Kdo je za? (43 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem 81. člen. Ugotovimo sklepčnost! (43 prisotnih.) Bomo morali ponoviti še enkrat ugotavljanje prisotnosti. Ugotovimo sklepčnost! (60 prisotnih.)</p>
               <p>Kdo je za? (42 poslancev.) Je kdo proti? (1 poslanec.)</p>
               <p>Ugotavljam, da je 81. člen sprejet.</p>
               <p>V razpravo dajem 102. člen in amandma skupine poslancev po sklepu odbora. Vlada amandma podpira. Želi kdo besedo? Imamo pa še amandma na strani šest k 102. členu skupine poslancev. Prav tako po sklepu odbora Vlada amandma pod številko dva podpira, pod številko tri pa imamo amandma, prav tako skupine poslancev po sklepu odbora. Vlada ga podpira. Na predlog sekretariata naj bi se amandma pod številko tri spremenil v drugem odstavku in bi se glasil v drugem odstavku: "Sredstva za razliko med pokojnino po splošnih predpisih in predpisih po tem zakonu se zagotavljajo iz proračuna Republike Slovenije." Ali skupina poslancev soglašajo s tem? To je amandma pod številko 3. Želi kdo besedo?</p>
               <p>Najprej dajem na glasovanje amandma k 102. členu pod številko 1 na strani 5. Vlada vse tri amandmaje podpira. Ugotovimo sklepčnost! (51 prisotnih.)</p>
               <p>Kdo je za? (43 poslancev.) Je kdo proti? (3 poslanci.)</p>
               <p>Ugotavljam, da je amandma pod številko 1 sprejet.</p>
               <p>Na strani 6 pregleda pod številko 2 ista skupina poslancev. Prosim, da ugotovimo prisotnost. Ugotovimo sklepčnost! (51 prisotnih.)</p>
               <p>Kdo je za? (29 poslancev.) Je kdo proti? (7 poslancev.)</p>
               <p>Ugotavljam, da je tudi ta amandma sprejet.</p>
               <p>Pod številko 3 amandma, ki smo ga redakcijsko spremenili v skladu z mnenjem sekretariata. Prosim, da ugotovimo prisotnost. Ugotovimo sklepčnost! (60 prisotnih.)</p>
               <p>Kdo je za? (37 poslancev.) Je kdo proti? (5 poslancev.)</p>
               <p>Ugotavljam, da je amandma pod številko 3 sprejet.</p>
               <p>Dajem na glasovanje 102. člen. Ugotovimo sklepčnost! (56 prisotnih.)</p>
               <p>Kdo je za? (40 poslancev.) Je kdo proti? (3 poslanci.)</p>
               <p>Ugotavljam, da je 102. člen sprejet.</p>
               <p>Dajem v razpravo 103. člen. Imamo amandma predlagatelja skupine poslancev po sklepu odbora. Vlada podpira. Želi kdo besedo? (Ne želi.) Ugotovimo sklepčnost! (53 prisotnih.)</p>
               <p>Kdo je za? (29 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem 103. člen. Ugotovimo sklepčnost! (52 prisotnih.)</p>
               <p>Kdo je za? (43 poslancev.) Je kdo proti? (1 poslanec.)</p>
               <p>Ugotavljam, da je 103. člen sprejet.</p>
               <p>Prehajamo na zadnjo, sedmo stran. K 105. členu imamo amandma skupine poslancev po sklepu odbora. Vlada amandma podpira. Želi kdo besedo? (Ne želi.) Dajem amandma k 105. členu na glasovanje. Ugotovimo sklepčnost! (60 prisotnih.)</p>
               <p>Kdo je za? (47 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Prehajamo na glasovanje o 105. členu. Ugotovimo sklepčnost! (54 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je 105. člen sprejet.</p>
               <p>K 106. členu imamo amandma gospoda Podobnika in amandma skupine poslancev.  Prvopodpisani gospod Jože Pučnik. Amandma gospoda Podobnika bom prebral.</p>
               <p>K 106. členu se doda tretji odstavek, ki se glasi: "Sodnika temeljnega sodišča, ki je po določbah tega zakona izvoljen za sodnika okrožnega sodišča, lahko z njegovim soglasjem Sodni svet na predlog predsednika okrožnega sodišča dodeli na delo na okrajno sodišče. Predsednik okrožnega sodišča z letnim razporedom določi obseg delovne obveznosti tako razporejenega sodnika na okrožnem sodišču". Prvopodpisani gospod Janez Podobnik in skupina 10 poslancev.</p>
               <p>Želi kdo razpravljati? Prosim, gospod Janez Podobnik.</p>
            </sp>
            <sp xml:id="SDZ1-Redna-18-1994-02-28.sp30">
               <speaker>JANEZ PODOBNIK:</speaker>
               <p>Hvala za besedo. Rad bi povedal, zakaj bom glasoval za ta amandma. Tako zakon o sodiščih kot zakon o sodniški službi, je na nek način zelo pomemben za vse tiste dosedanje sodnike, ki so bili sodniki temeljnih sodišč. Dejstvo je, da bo ta zakonodaja tem sodnikom..., ta sodišča bodo v večini primerov postala okrajna in bodo nekako dobila manj zahtevne zadeve, kot se lahko laično reče in na nek način bo onemogočena strokovna rast teh sodnikov in zato je bil predlagan ta amandma iz dveh razlogov. Prvič, da omogoči možnost prehoda, da bodo sodniki, ki bodo sodili na okrožnih sodiščih, lahko sodili tudi na okrajnih sodiščih. Slovenija je majhna, te povezave ne predstavljajo noben problem in bi lahko na ta način omogočili pozitivno povezavo in bi strokovno sposobni sodniki lahko sodili tako na okrožnih, kot na okrajnih sodiščih.</p>
               <p>Potem, drugi argument je, da bo s tem omogočena strokovna rast sodnikom, kar je zelo pomembno. Ena je tudi ta, kot piše v obrazložitvi, da bi večje število okrožnih sodnikov tudi olajšalo na primer težave v zvezi z dežurno preiskovalno službo. Tisti, ki pozna razmere na terenu, ve, da včasih to ni tako enostavno zagotoviti stalno dežurstvo sodnikov.</p>
               <p>In četrti argument, to je v bistvu prehodno obdobje in ta amandma bi omogočil, da bi na nek normalen način uveljavili ta prehod in s tem tudi omogočili, da bi strokovno močni sodniki sodili še naprej tudi na okrajnih sodiščih. Zato ta amandma podpiram. Hvala lepa.</p>
            </sp>
            <sp xml:id="SDZ1-Redna-18-1994-02-28.sp31">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Podobnik. Gospod minister.</p>
            </sp>
            <sp xml:id="SDZ1-Redna-18-1994-02-28.sp32">
               <speaker>MIHA KOZINC:</speaker>
               <p>Vlada temu amandmaju nasprotuje, in sicer iz razlogov: Gospod Podobnik je govoril o preiskovalni službi in dežurni službi. Dežurna preiskovalna služba se v skladu z zakonom o sodiščih organizira pri okrožnih sodiščih, ne pri okrajnih sodiščih. Zato seveda pri okrajnih sodiščih ne bo nikakršnega dežurstva in seveda ne bo potrebno zagotoviti nikakršne kontinuitete dežurstva na teh sodiščih, ker bodo dežurne službe organizirane na okrožnih sodiščih.</p>
               <p>Glede napredovanja sodnikov je določeno, da vsi tisti, ki izpolnjujejo pogoje za napredovanje, se pravi sodniki z daljšim stažem, pridobijo naziv in rang svetnika okrajnega sodišča, kar je seveda v položaju sodnika okrožnega sodišča, tako glede plače, kot tudi glede drugih prejemkov, ki jih dobivajo.</p>
               <p>Tretji razlog, o katerem je govoril gospod Podobnik, o premestitvi sodnikov, da bodo delovali iz okrožnih sodišč na okrajnih, je pa urejen v določilu člena 70 tega zakona, ki govori, da lahko okrožni sodniki za določen čas opravljajo svojo funkcijo tudi na okrajnih sodiščih z njegovim pristankom in za določen čas. Seveda ne moremo priti do situacije, da bomo po vseh okrajnih sodiščih imeli okrožne sodnike, pač sistem je tak, da določa drugačen način napredovanja. Zato je Vlada proti temu amandmaju.</p>
            </sp>
            <sp xml:id="SDZ1-Redna-18-1994-02-28.sp33">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik.</p>
            </sp>
            <sp xml:id="SDZ1-Redna-18-1994-02-28.sp34">
               <speaker>JANEZ PODOBNIK:</speaker>
               <p>Hvala za besedo. Torej ta amandma je bil napisan tudi iz razlogov, da se omogoči, da bi predvsem manjša okrožna sodišča, opozarjam, manjša okrožna sodišča lažje obvladovala pričakovane težave ob tem prehodu na novo organiziranost. Jaz sem prepričan, da se morda premalo zavedamo, da imamo po Sloveniji sedaj, ko imamo temeljna sodišča in v temeljnih sodiščih dela veliko mladih, zelo sposobnih sodnikov in ta amandma jim omogoča, da bi ti mladi in sposobni sodniki sodili tako na okrožnih, kot okrajnih sodiščih. Gre za to možnost prehoda in to je tudi model, ki je uveljavljen v sosednji Italiji in tam se je ta model izkazal za pozitivni model.</p>
               <p>Drugo. Jaz se strinjam, dežurna služba bo pri okrožnih sodiščih in tudi amandma govori v to smer, okrožna sodišča bodo na ta način lažje pokrila dežurstvo, tako da se mi ta argument ne zdi smiseln. Zdaj, če sem prav razumel gospoda ministra, da vendarle na neki način bo omogočen ta prehod, ampak zakaj bi pa nasprotovali rešitvi, da se to v zakon zapiše.</p>
            </sp>
            <sp xml:id="SDZ1-Redna-18-1994-02-28.sp35">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister.</p>
            </sp>
            <sp xml:id="SDZ1-Redna-18-1994-02-28.sp36">
               <speaker>MIHA KOZINC:</speaker>
               <p>Nasprotujemo iz preprostega razloga, ker ta amandma ruši uveljavljen sistem napredovanja in prehoda, kakršen je določen v zakonu. Res je, kot ste rekli, da ta sistem poznajo v Italiji. Vendar v Italiji poznajo popolnoma drugačen sistem organizacije sodne službe. V Italiji lahko na istem mestu, ne vem, na najnižjem sodišču pridete do naziva operacijskega sodnika, če se nočete premakniti od tam. Vendar je to popolnoma drugačen sistem, ki ga ta zakon ne pozna. Zato ne moremo samo delček tega sistema prenesti v ta zakon in reči, da je to boljše.</p>
            </sp>
            <sp xml:id="SDZ1-Redna-18-1994-02-28.sp37">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik.</p>
            </sp>
            <sp xml:id="SDZ1-Redna-18-1994-02-28.sp38">
               <speaker>JANEZ PODOBNIK:</speaker>
               <p>Jaz bi ta argument, ki ga je sedaj povedal gospod minister, seveda sprejel, poudaril pa bi, da so to prehodne določbe in da gre vendarle za čas prehoda. Prepričan sem, da bi lahko zakon uredili na način, da bi za čas prehoda omogočili to možnost prehoda, torej da bi sodniki sodili tako na okrožnih, kot na okrajnih sodiščih. Še enkrat bi poudaril svojo razpravo, ki sem jo imel ob prvem branju tega zakona. Ta zakon mora omogočiti strokovni preboj mladih sposobnih sodnikov. Nikakor se ne sme zgoditi, da bodo sedaj vsa okrajna sodišča na nek način obglavljena. Vsak ambiciozen sodnik bo stremel, da bo šel na okrožno sodišče. To je dejstvo. Jaz sem prepričan, da bi ta amandma rešil to situacijo in bi omogočil, da bi tudi na okrajnih sodiščih sodili sposobni mladi sodniki. Zato ga bom podprl. Hvala lepa.</p>
            </sp>
            <sp xml:id="SDZ1-Redna-18-1994-02-28.sp39">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dajem najprej na glasovanje amandma gospoda Janeza Podobnika in skupine poslancev k 106. členu. Ugotovimo sklepčnost! (61 prisotnih.)</p>
               <p>Kdo je za? (24 poslancev.) Je kdo proti? (30 poslancev.)</p>
               <p>Ugotavljam, da amandma ni sprejet.</p>
               <p>Imamo amandma v pregledu pod številko 1 k 106. členu. Skupina poslancev, prvopodpisani gospod Jože Pučnik.</p>
               <p>Gospod Pučnik obrazložitev glasu.</p>
            </sp>
            <sp xml:id="SDZ1-Redna-18-1994-02-28.sp40">
               <speaker>DR. JOŽE PUČNIK:</speaker>
               <p>Spoštovani! Glasoval bom za ta amandma iz treh razlogov. V 30. členu tega zakona so navedeni kriteriji strokovnosti v alinei 1 in v alinei 3. Tam je tudi rečeno, da je potrebno pri izvolitvi sodnika za doživljenjsko dobo upoštevati njegovo strokovnost. Strokovnost se kaže poleg vseh različnih drugih aspektov tudi v upoštevanju zakonov, ki takrat veljajo. Poudarjam zakona, ki takrat veljajo, ko se neka sodba izreče.</p>
               <p>Na podlagi podatkov Vrhovnega sodišča je do 1. januarja  tega leta Vrhovno sodišče čez 400 sodb, rekel bom drugače, je pri več kot 400 sodbah ugotovilo neupoštevanje pravnih kriterijev, ki so veljali v času obsodbe. Po nekih neuradnih ocenah bo teh sodb, ki jih je tako oziroma jih bo Vrhovno sodišče oddalo nazaj in jih je sodišče na prvi stopnji praviloma tudi razveljavilo oziroma javno tožilstvo ukinilo postopek. Pričakovati je, da jih bo okrog tisoč. Zato nastaja vprašanje, kateri sodniki so bili tisti, ki takrat veljavnih zakonov niso upoštevali? Tu ne gre sedaj za politične kriterije, temveč gre za šlamparijo sodnika, ki tudi pri izrekanju težkih kazni ni upošteval predpisov, ki so takrat veljali. Poudarjam vse tiste 404 sodbe. Pri vseh teh sodbah je Vrhovno sodišče ugotovilo neupoštevanje formalnih, to se pravi čisto formalnih razlogov. Kje so še potem razlogi za upoštevanje materialne resnice itd., to pa je poglavje zase in s tem se Vrhovno sodišče pri teh sodbah ni, ali še ni ukvarjalo.</p>
               <p>Tretjič. Tretji argument za to, zakaj se mi zdi, da bi bilo dobro, da bi mi ta amandma sprejeli. Zaradi teh sodb, zaradi ukinjanja teh sodb bistveno trpi ugled sodniškega poklica in sodniške dejavnosti. Če se ugotovi, da pri težkih sodbah, včasih celo s smrtnim izidom, zaplembo premoženja, dvajset let in več, si ni upošteval ta ali oni člen takrat veljavnih predpisov. Jaz mislim, da je to katastrofa. Na ta način mi ne moremo priti do večjega ugleda sodniške službe, ki naj bi jo imeli.</p>
               <p>In še nekaj. Tukaj, po tem zakonu se bodo volili sodniki takorekoč za mnogo let, vsaj do šest let, do naslednjega preverjanja.</p>
               <p>Mi ne moremo, drage kolegice in kolegi, enostavno izbrisati teh krutih dejstev, pa če enemu ustrezajo ali ne. To so dejstva iz naše realnosti in zato se zastavlja vprašanja: kateri sodniki so to počeli in ali so s tem dokazali svojo strokovnost, če niso upoštevali, iz katerih razlogov že takrat veljavnih predpisov?</p>
               <p>Zato seveda, bom glasoval za ta amandma.</p>
            </sp>
            <sp xml:id="SDZ1-Redna-18-1994-02-28.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Pučniku. Gospod minister.</p>
            </sp>
            <sp xml:id="SDZ1-Redna-18-1994-02-28.sp42">
               <speaker>MIHA KOZINC:</speaker>
               <p>Torej to, kar je sedaj povedal gospod doktor Pučnik, je lahko seveda predmet individualne obravnave vsakega posameznega sodnika, za katerega mu sedaj očitajo ali pa bi mu očitali, da je prekršil zakon.</p>
               <p>Vsi ostali razlogi in celoten, poudarjam celoten amandma pa je v nasprotju z ustavnim zakonom za izvedbo ustave. Jaz bi vam rad prebral drugi odstavek 8. člena, ki govori: "Sodniki rednih sodišč in sodišč združenega dela ter javni tožilci lahko v primeru nove ureditve sodišč in državnega tožilstva dokončajo svoj mandat po prvem odstavku tega člena v novih pravosodnih organih."</p>
               <p>1. člen govori o tem, da so izvoljeni do izteka mandatne dobe, za katero so bili izvoljeni oziroma, da imajo mandat do izteka te svoje mandatne dobe.</p>
               <p>Amandma, o katerem je sedaj govora, govori o uveljavitvi tega zakona: "preneha sodniška funkcija." Se pravi, da se zakon postavi nad ta ustavni zakon, ki podaljšuje mandat tistim, ki želijo opravljati to svojo funkcijo še naprej, ne da pridejo do relekcije in ne da pridejo do svojega trajnega mandata.</p>
               <p>To individualno obravnavo bo lahko tako sodni svet, kot Državni zbor imel pri posameznih sodnikih, ki bodo želeli preiti v trajni mandat in ki bodo na novo izvoljeni v Državnem zboru.</p>
               <p>Želel bi tudi opozoriti na mnenje Sekretariata za zakonodajo in pravne zadeve, ki ste ga tudi prejeli, ki v točki dve ravno tako govori o neskladnosti z ustavo tega amandmaja.</p>
            </sp>
            <sp xml:id="SDZ1-Redna-18-1994-02-28.sp43">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje. Ugotovimo sklepčnost! (61 prisotnih.)</p>
               <p>Kdo je za? (29 poslancev.) Je kdo proti? (31 poslancev.)</p>
               <p>Ugotavljam, da amandma ni sprejet in dajem na glasovanje 106. člen. Ugotovimo sklepčnost! (54 prisotnih.)</p>
               <p>Kdo je za? (49 poslancev.) Je kdo proti? (2 poslanca.)</p>
               <p>Ugotavljam, da je člen sprejet in dajem v razpravo 107. člen in amandma, ki ga je predlagala skupina poslancev po sklepu odbora, Vlada podpira.</p>
               <p>Želi kdo besedo? (Ne.)</p>
               <p>Dajem na glasovanje najprej amandma k 107. členu. Ugotovimo prisotnost. Ugotovimo sklepčnost! (50 prisotnih.)</p>
               <p>Kdo je za? (33 poslancev.) Je kdo proti? (2 poslanca.)</p>
               <p>Ugotavljam, da je amandma sprejet in dajem na glasovanje 107. člen. Ugotovimo sklepčnost! (54 prisotnih.)</p>
               <p>Kdo je za? (45 poslancev.) Je kdo proti? (1 poslanec.)</p>
               <p>Ugotavljam, da je 107. člen sprejet.</p>
               <p>V razpravo dajem vse člene, h katerim niso bili vloženi amandmaji.</p>
               <p>Želi kdo besedo? (Ne.) Zato dajem vse preostale člene na glasovanje. Ugotovimo sklepčnost! (57 prisotnih.)</p>
               <p>Kdo je za? (45 poslancev.) Je kdo proti? (1 poslanec.)</p>
               <p>Ugotavljam, da so členi sprejeti.</p>
               <p>V razpravo dajem naslov zakona.</p>
               <p>Ker ne želi nihče besede, dajem naslov zakona na glasovanje. Ugotovimo sklepčnost! (52 prisotnih.)</p>
               <p>Kdo je za? (33 poslancev.) Je kdo proti? (Nihče.)</p>
               <p>Ugotavljam, da smo sprejeli tudi naslov zakona.</p>
               <p>Za tretjo obravnavo naj zakon pripravi Vlada Republike Slovenije za marčevsko sejo. Ugotovimo sklepčnost! (55 prisotnih.)</p>
               <p>Kdo je za? (47 poslancev.) Je kdo proti? (2 poslanca.)</p>
               <p>Ugotavljam, da smo sklep sprejeli in s tem zaključujem 17. točko dnevnega reda.</p>
               <p>Prehajamo na <title>20. TOČKO DNEVNEGA REDA</title>, to je <title>PREDLOG ZAKONA O PREPREČEVANJU PRANJA DENARJA</title>.</p>
               <p>Predlog zakona je v obravnavo, to je v prvo obravnavo, zboru predložila Vlada Republike Slovenije. Želi besedo predstavnik Vlade? (Ne želi.) Predlog zakona je obravnaval Odbor za finance in kreditno-monetarno politiko kot matično delovno telo. Prosim poročevalca da poda mnenje. Gospod Kopač ima besedo. Izvolite.</p>
            </sp>
            <sp xml:id="SDZ1-Redna-18-1994-02-28.sp44">
               <speaker>JANEZ KOPAČ:</speaker>
               <p>Hvala za besedo. Spoštovani! Odbor je obravnaval ta zakon in moram reči, da smo se vsi, vključno z menoj, soočili z neko problematiko, ki je pri nas zelo slabo poznana. V glavnem smo se opirali na pripombe Sekretariata za zakonodajo in pravne zadeve in jih z nekimi poudarki, poleg tistega splošnega predloga, da naj se jih upošteva, ubesedili. Med našimi predlogi stališč, ki jih je pet oziroma štiri. Poleg tistega običajnega, da je predlog zakona primeren za prvo obravnavo in naj se ga v tej obravnavi sprejme, smo predlagali tudi, da naj se natančno opredelijo postopkovne določbe, po katerih bo deloval urad za preprečevanje pranja denarja pri Vladi oziroma Ministrstvu za finance, in pa da naj se v kazenskih določbah določneje opredeli sankcije za zlorabo osebnih podatkov in sankcije za zlorabo podatkov pridobljenih s strani zaposlenih v organizacijah, ki naj bi identificirale svoje stranke. Gre za to, da zakon lahko rečemo zelo posega v intimnost posameznih državljanov, kadar je govora o večjih vsotah. Zaradi tega je seveda smiselno zelo paziti na varstvo osebnih podatkov oziroma preprečevati njihovo kakršnokoli možno zlorabo. Toliko na kratko v imenu odbora.</p>
               <p>Če mi dovolite, naj samo še to rečem. Ker sem, kot sem že prej rekel, tudi sam zelo slabo poznal to problematiko, preden smo imeli sejo odbora, sem, in naj se opravičim, kot predsednik tega odbora sem dodal še 5 amandmajsko oblikovanih stališč na stališča matičnega odbora, ki vsa sledijo duhu razprav na matičnem odboru in se predvsem sklicujejo na direktivo Evropske skupnosti iz leta 1991, na podlagi katere je tudi ta predlog zakona narejen. Dve od teh amandmajsko oblikovanih stališč pa se nanašata tudi še na dodatno varstvo osebnih podatkov, oziroma na dodatno preprečevanje zlorabe osebnih podatkov, ki jih bo država pridobila pri izvajanju tega zakona. Toliko za uvod. Hvala lepa.</p>
            </sp>
            <sp xml:id="SDZ1-Redna-18-1994-02-28.sp45">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik sekretariata? (Ne želi.) Besedo dajem predstavnikom poslanskih skupin. Prosim, gospod Frim kot predstavnik Slovenskih krščanskih demokratov.</p>
            </sp>
            <sp xml:id="SDZ1-Redna-18-1994-02-28.sp46">
               <speaker>STANE FRIM:</speaker>
               <p>Spoštovani predsedujoči, spoštovane poslanke in poslanci! Tudi v naši skupini Slovenskih krščanskih demokratov podpiramo ureditev zakonodaje glede preprečevanja pranja denarja, saj se tudi na tem področju približujemo podobnim ureditvam v Evropi, vendar menimo, da je pač ta zakon je le eden izmed pogojev za ureditev tega področja, saj je treba pač za to področje tudi dopolniti kazenski zakon, ki bo verjetno kmalu prišel v obravnavo in pa tudi seveda zakon o kazenskem postopku. Nekoliko se nam postavlja vprašanje ali dilema pri tem, v kolikor bo lahko ta urad pri Vladi učinkovit, saj vemo, namreč ta urad bi zbiral informacije iz teh finančnih institucij o večjih zneskih, se pa postavlja vprašanje, kako bo lahko v hitrem času prišel do ostalih informacij in ocenil, ali je neka transakcija finančno sumljiva ali ne? Kakšno je poreklo denarja, saj vemo, da imamo dva sistema davčne kontrole. Torej SDK za pravne osebe in na drugi strani davčno službo pri Ministrstvu za finance za fizične osebe. Nas nekoliko skrbi, kako bo lahko ta organ učinkovit, kako bo lahko v takšnem kratkem času prišel do relevantnih informacij, da bi lahko ukrepal in zaustavljal ali kakorkoli preprečil nekakšno transakcijo. S temi dopolnili, ki jih je dal Odbor za finance in dodatnimi se strinjamo in podpiramo sprejem. Hvala.</p>
            </sp>
            <sp xml:id="SDZ1-Redna-18-1994-02-28.sp47">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Frimu. Gospa Lukačeva kot predstavnica Slovenske ljudske stranke.</p>
            </sp>
            <sp xml:id="SDZ1-Redna-18-1994-02-28.sp48">
               <speaker>METKA KARNER-LUKAČ:</speaker>
               <p>Spoštovani zbor! V poslanski skupini Slovenske ljudske stranke podpiramo zakon, vendar pa smatramo, da bi moral predlagatelj zakon še nekoliko dopolniti, kajti upoštevati je potrebno dejstvo, da se bo denar skušal prati tudi v podjetjih, torej ob priliki nakupa podjetij, ob dokapitalizaciji podjetij in pa pri notranjem  odkupu. Prav tako so mnoge od teh stvari bile že izvedene, kajti nekatera podjetja so se že preoblikovala oziroma so bila odkupljena in predlagamo, da bi zakon tudi retroaktivno posegal v te primere in zahteval obvezno ugotavljanje izvora tako vloženih denarnih sredstev.</p>
            </sp>
            <sp xml:id="SDZ1-Redna-18-1994-02-28.sp49">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanskih skupin? (Ne.) Zato dajem besedo poslankam in poslancem. Gospod Kopač.</p>
            </sp>
            <sp xml:id="SDZ1-Redna-18-1994-02-28.sp50">
               <speaker>JANEZ KOPAČ:</speaker>
               <p>Hvala za besedo. Še enkrat bi rad poudaril predvsem to, da bi bilo dobro, da se držimo, ker gre za občutljivo tematiko, direktive Evropske skupnosti iz leta 1991, ki naj nam bo vodilo, pa tudi morda vzorov iz kakšnih drugih držav. Jaz sem, kot sem rekel, že v tistem svojem opravičilu, da poprej nisem tega dobro poznal. Jaz sem se že po seji matičnega odbora poglobil v italijansko zakonodajo, ki najbolj restrektivna pri tem in pa v to direktivo Evropske skupnosti. S tega vidika bi rad komentiral to, kar predlaga poslanka Metka Karner-Lukač v imenu poslanske skupine. Predlaga, da naj predlagatelj v zakonu predvidi tudi ukrepe za preprečevanje pranja denarja ob nakupu, notranjem odkupu in dokapitalizaciji podjetij. S tem se povsem strinjam in sam sem s sopodpisanima, Ferijem Horvatom in Stanetom Frimom predlagal, da naj predlagatelj med organizacije, na katere se nanašajo ukrepi, uvrsti poleg borz tudi druge organizacije, ki opravljajo promet z vrednostnimi papirji. Gre torej za nadzor nad trgovanjem z lastniškimi deleži ipd. Torej bi se z vsebino tega prvega dela njenega predloga strinjal.</p>
               <p>Nikakor pa se ne morem strinjati, in to moram res izrecno poudariti, s tem, kar predlaga v drugem delu svojega sklepa. Pravi "prav tako pa naj predlagatelj tudi predvidi dolžnost obvezne prijave in ugotavljanja izvora tako že vloženih denarnih sredstev." Gre za ponovno vzpostavljanje mehanizma, ki se je včasih imenoval Komisija z ugotavljanje izvora premoženja in menim, da nam to v teh časih, ki naj bi bili bolj demokratičnih, nikakor več ni potrebno. Rad bi poudaril, da kaj podobnega seveda ne poznajo nikjer drugje v Evropi, niti v Italiji, ki je najbolj restriktivna. Poznajo seveda podoben ukrep z davčnega vidika, ne pa z vidika preprečevanja pranja denarja, kar je druga materija.</p>
               <p>Še to bi rad rekel. Predlog zakona kot ga predlaga Vlada, pravzaprav daje pristojnost davčni upravi, da to kontrolira, vendar tisti skupni, bodoči, ko bo enkrat ustanovljena, do takrat pa v uradu Vlade za preprečevanje oziroma Uradu za preprečevanje pranja denarja pri Ministrstvu za finance. Meni se že to zdi sporno. Če ne bi bil po duši tudi malo davkarja, bi temu še bolj odločno nasprotoval. Vem, da davkarija težko prihaja to podatkov za svoje delo, vendar je potrebno tudi to reči, da nikjer drugje v Evropi taka pristojnost ni dana davčni upravi, ampak je vedno dana koordinacijskemu telesu pri Vladi, katerega člani so ministri. To niti ni nek običajen urad. Pustimo to. Skratka hočem reči, da je ta drugi del predloga sklepa, kot ga predlaga gospa Lukač, z vidika enega normalnega odnosa do državljanov, z vidika tega, da se jih vnaprej ne obravnava kot kriminalce, povsem nesprejemljiv.</p>
               <p>Jaz menim seveda, da če je kdo prišel z kakšno utajo, ali pa kakršnokoli zlorabo do tega, naj za to poskrbi davčna uprava ali pa policija oziroma drugi organi pregona. Nikakor pa, mislim, da ne moremo v zakon o preprečevanju pranja denarja vnesti določbo, ki se sicer nanaša na zakon o lastninskem preoblikovanju podjetij, uvaja pa nek mehanizem ugotavljanja izvora premoženja, ki je, kot sem že rekel uvodoma, mislim, za današnje čase nekaj povsem nesprejemljivega. Hvala lepa.</p>
            </sp>
            <sp xml:id="SDZ1-Redna-18-1994-02-28.sp51">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Kdo želi besedo? Prosim gospod Pregelj.</p>
            </sp>
            <sp xml:id="SDZ1-Redna-18-1994-02-28.sp52">
               <speaker>ŽARKO PREGELJ:</speaker>
               <p>Spoštovani! Če prav razumem diskusijo gospoda Kopača, bom proti temu dodatnemu sklepu. Namreč našel je sicer razlog, da ga podpre, kajti dejansko ne more nasprotovati temu, da se nadzoruje in preprečuje pranje denarja tudi pri nakupu in notranjem odkupu in pri dokapitalizaciji podjetij in jasno ga je našel v tem zadnjem odstavku, ki bi vsekakor predvideval nek nadzor tudi za nazaj. Menim, da je to dejansko v resnici negiranje njegovega prvega zavzemanja.</p>
               <p>Če ste za to zares, da se nadzoruje čistočo denarja, tudi pri privatizaciji, ki poteka sedaj, potem bodite za ta dodatni sklep in predlagajte kvečjemu še dodatno spremembo, kako naj predlagatelj zakona zadevo bolj natančno uredi. V kolikor boste v celoti proti temu našemu dopolnilnemu sklepu, potem se pravi, ne podpirate, vsebinsko ne podpirate tega. Namreč, politično se da to vedno tako lepo izgladiti pa reči, zato, ker je to notri napisano, sem pač proti. To se da pri amandmaju, kadar gre za dejansko dikcijo v zakonu, pri dodatnem sklepu, ki je v bistvu napotilni sklep, kjer se lahko zadeva popolnoma natančno še uredi, menim, da ni potrebno iskati razloga, da si proti. Zato bi predlagal gospodu  Kopaču, da te zadeve natančno razjasni in da naredi tako, da bo ta dodatni sklep sprejet.</p>
            </sp>
            <sp xml:id="SDZ1-Redna-18-1994-02-28.sp53">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Lukačeva. Ali je Replika gospod Kopač? Repliko ima gospod Kopač.</p>
            </sp>
            <sp xml:id="SDZ1-Redna-18-1994-02-28.sp54">
               <speaker>JANEZ KOPAČ:</speaker>
               <p>Hvala. Poskušal bom čisto na hitro pojasniti. Menim, da je prvi del predloga sklepa, za katerega sem rekel, da ga podpiram, nepotreben, ker je že vsebovan v amandmajih k stališčem matičnega odbora, ki smo jih podpisali Feri Horvat, Stane Frim in jaz.</p>
               <p>Drugemu modelu sklepa pa nasprotujem, ker predvideva obveznosti ugotavljanja izvora. Predvidevam, da sklep navaja na drug mehanizem, kot velja sicer za ugotavljanje, ali za mehanizem uveljavljen s tem zakonom.</p>
               <p>Zato torej nasprotujem celotnemu sklepu. Hvala lepa.</p>
            </sp>
            <sp xml:id="SDZ1-Redna-18-1994-02-28.sp55">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Lukačeva, prosim.</p>
            </sp>
            <sp xml:id="SDZ1-Redna-18-1994-02-28.sp56">
               <speaker>METKA KARNER-LUKAČ:</speaker>
               <p>Tudi s tem zakonom bi lahko pomagali davčni službi, ki sama, kot izgleda, ni sposobna priti do podatkov, katere bi že morala imeti in ni sposobna rešiti tistih primerov, v katere bi že morala poseči. Pa menda ne živimo v utvarah, da je možno večja finančna sredstva zaslužiti samo iz rednega dela, iz plač, pa tudi menda ne živimo v utvarah, da so tisti, ki razpolagajo z večjimi finančnimi sredstvi, neki srečneži, ki so prejeli dediščino iz inozemstva.  </p>
               <p>Lepo vas prosim, pa zakaj se nočemo soočati s situacijo, kakršna pri nas je? Ta denar je že prišel v podjetja in ne malo, veliko ga je in menim, da bi bila poslovodstva dolžna take prijave narediti, saj to ni nič hudega, saj nekdo, ki ima poreklo denarja, ki ga lahko dokaže, zakaj bi pa temu nasprotoval, saj vendar je to v korist države. In zato predlagam, da podprete ta sklep. Bomo videli,  kako bo predlagatelj to zadevo rešil, vsaj poskusi naj primerno rešiti. Še zmeraj se lahko v drugi obravnavi odločimo, da tega ne bomo podprli, ampak ne pa že a'priori reči.</p>
            </sp>
            <sp xml:id="SDZ1-Redna-18-1994-02-28.sp57">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? S tem  zaključujem razpravo in prehajamo na odločanje o stališčih in sklepih odbora in dopolnilnih amandmajih.</p>
               <p>Prvo stališče sklepa: Predlog zakona o preprečevanju pranja denarja se po opravljeni prvi obravnavi sprejme kot primerna podlaga za pripravo predloga zakona za drugo obravnavo.</p>
               <p>Na to nismo imeli amandmajev in dajem to prvo stališče na odločanje. Ugotavljamo prisotnost. (44.) Prosim, če še pokličete kolege in kolegice iz avle v dvorano. Vsak čas je dragocen. Še jih je premalo. Prosil bi vodje poslanskih skupin, da zagotovimo večjo prisotnost in da ostanemo kar v dvorani. Ponovno ugotavljamo prisotnost v dvorani. (Še čakajo.) Ugotovimo sklepčnost! (52 prisotnih.)</p>
               <p>Kdo je za sprejem prvega stališča? Ponovno ga bom prebral: "Predlog zakona o preprečevanju pranja denarja se po opravljeni prvi obravnavi sprejme kot primerna podlaga za pripravo predloga zakona za drugo obravnavo."</p>
               <p>Kdo je za? (52 poslancev.) Je kdo proti? (2 poslanca.)</p>
               <p>Ugotavljam, da je prvo stališče sprejeto.</p>
               <p>Drugo stališče: "Predlagatelj naj pri pripravi predloga zakona za drugo obravnavo  preuči in ustrezno upošteva pripombe Sekretariata za zakonodajo in pravne zadeve." Ugotovimo sklepčnost! (54 prisotnih.)</p>
               <p>Kdo je za tako drugo stališče? (42 poslancev.) Je kdo proti? (1 poslanec.)</p>
               <p>Ugotavljam, da je drugo stališče sprejeto.</p>
               <p>Tretje stališče: "Predlagatelj naj dikcijo 1. člena predloga zakona uskladi s predlogom Kazenskega zakonika." Ugotovimo sklepčnost! (51 prisotnih.)</p>
               <p>Kdo je za? (47 poslancev.) Je kdo proti? (Nihče.)</p>
               <p>Ugotavljam, da je tretje stališče sprejeto.</p>
               <p>Četrto stališče: "Predlagatelj naj opredeli postopkovne določbe za delovanje urada za preprečevanje pranja denarja." Ugotovimo sklepčnost! (56 prisotnih.)</p>
               <p>Kdo je za? (46 poslancev.) Je kdo proti? (2 poslanca.)</p>
               <p>Ugotavljam, da je četrto stališče sprejeto.</p>
               <p>Peto stališče: "Predlagatelj naj v kazenskih določbah glede na zakon o varstvu osebnih podatkov določneje opredeli sankcije za zlorabo osebnih podatkov in sankcije za zlorabo podatkov pridobljenih s strani zaposlenih v organizacijah iz 2. člena predloga zakona." Ugotovimo sklepčnost! (55 prisotnih.)</p>
               <p>Kdo je za? (36 poslancev.) Je kdo proti? (2 poslanca.)</p>
               <p>Ugotavljam, da smo sprejeli vsa stališča in sklepe, ki jih je predlagal odbor.</p>
               <p>Imamo pa še stališče gospoda Janeza Kopača, Ferija Horvata in Staneta Frima. Prvo, doda se nova točka: "Predlagatelj naj se v zakonu eksplicitno sklicuje na direktivo Evropske skupnosti iz leta 1991." Ugotovimo sklepčnost! (56 prisotnih.)</p>
               <p>Kdo je za? (38 poslancev.) Je kdo proti? (2 poslanca.)</p>
               <p>Ugotavljam, da je nova točka sprejeta.</p>
               <p>Naslednja nova točka stališče je: "Predlagatelj naj natančneje definira transakcije, operacije in posle v 3. členu." Ugotovimo sklepčnost! (60 prisotnih.)</p>
               <p>Kdo je za? (39 poslancev.) Je kdo proti? (2 poslanca.)</p>
               <p>Ugotavljam, da je tudi to sprejeto.</p>
               <p>Naslednja nova točka. Predlagatelj naj v celem zakonu definira oziroma loči podatke in dokumentacijo, na katero se zakonske določbe nanašajo (6., 21., 22. in 25. člen). Ugotovimo sklepčnost! (54 prisotnih.)</p>
               <p>Kdo je za tako novo točko? (33 poslancev.) Je kdo proti? (3 poslanci.)</p>
               <p>Ugotavljam, da je nova točka sprejeta.</p>
               <p>Naslednje. Predlagatelj naj med organizacije, na katere se nanašajo ukrepi, uvrsti poleg borz tudi druge organizacije, ki opravljajo promet z vrednostnimi papirji. Ugotovimo sklepčnost! (56 prisotnih.)</p>
               <p>Kdo je za? (43 poslancev.) Je kdo proti? (3 poslanci.)</p>
               <p>Ugotavljam, da smo tudi to točko sprejeli.</p>
               <p>Še zadnja točka, ki jo predlaga skupina poslancev in je prvopodpisani gospod Kopač: "Predlagatelj naj predvidi obveznost zavezancev, da organizirajo notranjo kontrolo v zvezi z izvajanjem tega zakona in obveznost nadzornih oziroma inšpekcijskih organov, da obvestijo pristojno institucijo o sumu pranja denarja." Ugotovimo sklepčnost! (55 prisotnih.)</p>
               <p>Kdo je za? (41 poslancev.) Je kdo proti? (1 poslanec.)</p>
               <p>Ugotavljam, da smo tudi to točko sprejeli.</p>
               <p>Imamo še točko, ki jo predlaga gospa Irena Oman: "Predlagatelj naj pri pripravi predloga zakona za drugo obravnavo vgradi določbo, ki bo Agenciji Republike Slovenije za prestrukturiranje in privatizacijo omogočala sodelovanje pri ukrepih za odkrivanje in preprečevanje pranja denarja." Tudi to dopolnilno točko dajem na glasovanje. Ugotovimo sklepčnost! (50 prisotnih.)</p>
               <p>Kdo je za? (21 poslancev.) Je kdo proti? (23 poslancev.)</p>
               <p>Ugotavljam, da dodatno stališče ni sprejeto.</p>
               <p>Imamo še dodatno stališče oziroma sklep, ki ga predlaga gospa Metka Karner-Lukač. "Predlagatelj naj v zakonu predvidi tudi ukrepe za preprečevanje pranja denarja ob nakupu, notranjem odkupu in dokapitalizaciji podjetij; prav tako pa tudi predvidi dolžnost obvezne prijave in ugotavljanja izvora tako že vloženih denarnih sredstev."</p>
               <p>Prosim, ugotovimo prisotnost. Gospod Marjan Podobnik.</p>
            </sp>
            <sp xml:id="SDZ1-Redna-18-1994-02-28.sp58">
               <speaker>MARJAN PODOBNIK:</speaker>
               <p>Spoštovani! Osebno bom podprl predlog dodatnega sklepa in menim, da bi sprejetje takega sklepa kot zaveza za predlagatelja za naslednjo obravnavo pomenilo pomemben korak k vzpostavljanju reda na tem področju. V javnosti je tudi na osnovi konkretnih dokazov vse večji dvom o poteh in načinu pridobivanja sredstev, finančnih sredstev še posebno kapitala ki je vezan na privatizacijo, na postopke privatizacije. In če se želimo predvsem tudi za prihodnost znebiti dvomov, da so bili državljani v neenakovrednem položaju potem menim, da je potrebno v zakonu o pranju denarja te stvari jasno definirati in k temu navaja ta sklep in ga bom zato podprl. Hvala.</p>
            </sp>
            <sp xml:id="SDZ1-Redna-18-1994-02-28.sp59">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopač.</p>
            </sp>
            <sp xml:id="SDZ1-Redna-18-1994-02-28.sp60">
               <speaker>JANEZ KOPAČ:</speaker>
               <p>Hvala za besedo. Glasoval bom proti temu sklepu, kar sem sicer že dvakrat razložil, ampak rad bi povedal to. 8. člen pravi, davčna uprava oziroma urad za preprečevanje pranja denarja sprejema, zbira, posreduje, analizira podatke, ki jih prejme od organizacije v skladu z določbami tega zakona, kar pomeni nek mehanizem, kaj se dogaja s temi podatki je seveda že narejen. Ukrepa se pa čisto po drugih zakonih, ne po tem zakonu. Zato predvidevanje ukrepanja po tem zakonu v tem zakonu mislim, da ni na mestu. Sicer pa rad bi rekel, Zakon o preprečevanje pranje denarja je tehnični zakon, ki ureja neke postopke, kako se do stvari pride. Kako pa se po tem kaznuje je pa stvar drugih zakonov zato je seveda govoriti da bi tak predlog sklepa uvedel dodaten red na tem področju na nek način imamo demalogije zato ker vendar predvideva ta zakon način odkrivanja, drugi zakon je pa kaznovanje, če pride do ugotovitve, da je kaznovanje bilo in tako in tako je vse to, kar je tukaj mišljeno, že zajeto notri. Če bi pa sprejeli, mislim je skratka postopek že predviden. Medtem ko pa če bi bil sprejet tak sklep, da se pa tudi predvidi ugotavljanje izvora tako že vloženih denarnih sredstev mimo tega,</p>
               <p>kar sem prebral, da piše v 8. členu, se mi pa zdi to samo ena dodatno šikaniranje državljanov, ne vem, če nekih 30 tisoč tolarjev vloži v nek vrednostni papir ali karkoli, skratka, nekaj povsem nepotrebnega. Zato seveda temu predlogu sklepa nasprotujem.</p>
            </sp>
            <sp xml:id="SDZ1-Redna-18-1994-02-28.sp61">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Lukačeva prosim.</p>
            </sp>
            <sp xml:id="SDZ1-Redna-18-1994-02-28.sp62">
               <speaker>METKA KARNER-LUKAČ:</speaker>
               <p>Predloženi zakon ne predvideva, da bi bilo potrebno tudi zadeve, ki so se že zbudile, torej denar, ki je že prišel v podjetja ali pa kam drugam, da bi se retroaktivno pogledalo, od kje je izvor premoženja. Še enkrat poudarjam, nič ne vidim, da bi bilo kaj v nasprotju z interesi, ki naj bi jih zakon sedajle prinesel. Pa še nekaj, sklicevanje na Evropsko zakonodajo veste, vse bi bilo v redu, če bi mi bili na nivoju evropske zakonodaje. Ampak veste, v Evropi ni takih davčnih utaj kot so pri nas, tudi tako na tak način, no ali pa so zelo sankcionirane, pa enkrat poskusijo pa nikoli več. Zato je to določilo še kako nujno. Naj predlagatelj ustrezno reši in obdela to materijo, morda bo pa tako inventiven, da bo prišel s kakšnim originalnim predlogom in čisto nič ne nasprotuje ta sklep, če ga sprejmemo s sklepom, ki ste jih vi gospod Kopač predlagali oziroma štirje podpisani poslanci. Mislim, da bo samo še ena dodatna vzpodbuda za Vlado, da bo v tem smislu razmišljala, da pa tudi tiste zadeve za nazaj preveri, od kje je recimo premoženje. Mislim, da mora to davkarijo zanimati, če nekdo recimo vloži milijon mark ali pa več. Hvala.</p>
            </sp>
            <sp xml:id="SDZ1-Redna-18-1994-02-28.sp63">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dajem takšen dodatni sklep na glasovanje. Ugotovimo sklepčnost! (57 prisotnih.)</p>
               <p>Kdo je za? (31 poslancev.) Je kdo proti? (21 poslancev.)</p>
               <p>Ugotavljam, da je sklep sprejet.</p>
               <p>Predlagam še dodatni sklep. Predlagatelj naj predlog zakona za drugo obravnavo predloži Državnemu zboru do 19.4.1994 za sejo Državnega zbora v mesecu maju. Ugotovimo sklepčnost! (53 prisotnih.)</p>
               <p>Kdo je za? (49 poslancev.) Je kdo proti? (1 poslanec.)</p>
               <p>Ugotavljam, da smo sklep sprejeli in s tem zaključujem to točko dnevnega reda.</p>
               <p>Prehajamo na <title>21. TOČKO</title> dnevnega reda, to je na <title>PREDLOG ZAKONA O SPREMEMBAH IN DOPOLNITVAH STANOVANJSKEGA ZAKONA</title>. Predlog zakona o spremembah in dopolnitvah stanovanjskega zakona, druga obravnava, naj bi Državni zbor obravnaval na januarski seji, vendar je takrat sklenil, da se obravnava navedenega zakona preloži na februarsko sejo Državnega zbora. Želi besedo predstavnik Vlade? (Ne želi.) Predlog zakona je obravnaval Odbor za infrastrukturo in okolje kot matično delovno telo. Prosim poročevalca, da poda mnenje. Proceduralno imate, gospod Podobnik?</p>
               <p>Izvolite.</p>
            </sp>
            <sp xml:id="SDZ1-Redna-18-1994-02-28.sp64">
               <speaker>MARJAN PODOBNIK:</speaker>
               <p>Se opravičujem. V zvezi z zadnjim sklepom, povezanim z zakonom o pranju denarja, ki je bil vezan na vprašanje, kdaj bo naslednja obravnava in je bilo sprejeto, da bo to v maju, bi prosil, če je možno, da se ponovi glasovanje, ker sem se zmotil, ker sem glasoval za, sem pa odločno proti temu in mislim, da je narejena velika napaka. Če smo sprejeli, da se tako pomembna zadeva, ki je urgentna in bi jo morali praktično sprejeti po hitrem postopku, prestavlja tako daleč naprej. Na ta način vemo, kdaj bomo prišli do tega zakona, govori pa prav o stvareh, ki so povezane neposredno s privatizacijo in bi prosil, če je možno, proceduralno.</p>
            </sp>
            <sp xml:id="SDZ1-Redna-18-1994-02-28.sp65">
               <speaker>PODPREDSEDNIK VLADIMIR TOPLER:</speaker>
               <p>Gospod Podobnik, mi imamo tole v okvirnem programu, ki ga je Državni zbor sprejel, že predvideno to za mesec maj. V kolikor vztrajate, bom jaz Državnemu zboru predlagal, da odloči o tem, ali ponovno glasujemo. Je pa to v okvirnem programu, ki ga je Državni zbor že sprejel, da je druga obravnava v mesecu maju. Ali vztrajate pri tem, da ponovimo? Torej dajem proceduralni sklep, da ponovimo glasovanje o zadnjem sklepu, ki sem ga predlagal jaz, da za drugo obravnavo pripravi predlagatelj zakon do 19.4.1994.</p>
               <p>Najprej glasujemo o tem, da zadnje glasovanje ponovimo. Ali zadnje glasovanje ponovimo? Prosim, gospod Podobnik, proceduralno. Nimate besede, ker je proceduralno. Dajem proceduralni sklep, da zadnje glasovanje ponovimo pri prejšnji točki. Ugotovimo sklepčnost! (52 prisotnih.)</p>
               <p>Kdo je za? (31 poslancev.) Je kdo proti? (14 poslancev.)</p>
               <p>Ugotavljam, da bomo še enkrat glasovali o proceduralnem sklepu, da predlagatelj predlog zakona za drugo obravnavo, to je zakon o preprečevanju pranja denarja, predloži Državnemu zboru do 19.4.1994 za sejo Državnega zbora v mesecu maju. Prosim, gospod Podobnik.</p>
            </sp>
            <sp xml:id="SDZ1-Redna-18-1994-02-28.sp66">
               <speaker>MARJAN PODOBNIK:</speaker>
               <p>Jaz predlagam amandma k takemu sklepu,</p>
               <p>in sicer, da se gradivo predloži v takem času, da zakon obravnavamo na marčevskem zasedanju, in to zato, ker gre za zakon, ki bi dejansko moral biti sprejet po hitrem postopku. Vse njegove značilnosti to jasno dokazujejo. S tem ko stvari odlašamo, samo omogočamo, da se še naprej dogajajo določene zadeve kot se dogajajo. Res prosim, da se podpre zadeva, da če že ni zakon sprejeman po hitrem postopku, da ga sprejmemo na naslednji obravnavi, obravnavamo in sprejmemo marca.</p>
            </sp>
            <sp xml:id="SDZ1-Redna-18-1994-02-28.sp67">
               <speaker>PODPREDSEDNIK VLADIMIR TOPLER:</speaker>
               <p>Gospod Podobnik, vas moram obvestiti, da smo se dogovorili, da bomo nekako bolj spoštovali tele roke in za marčevsko sejo bi moral biti vložen do 16.2.1994, tako da s tem kršimo vse roke. Mi smo pa sprejeli rokovnik Državnega zbora prav zaradi tega, da bi bilo naše delo olajšano. Izvolite gospod Podobnik.</p>
            </sp>
            <sp xml:id="SDZ1-Redna-18-1994-02-28.sp68">
               <speaker>MARJAN PODOBNIK:</speaker>
               <p>Prepričan sem, da ko govorimo o zakonu o pranju denarja, o protikorupcijski zakonodaji in drugih stvareh, ne moremo govoriti o enem izmed zakonov, ki jih imamo, in sicer 350 predvidenih do konca letošnjega leta. To so zakoni, ki naj bi urejali konkretne zadeve in sankcionirali, ki se sedaj danes v tem trenutku dogajajo. Mislim, da je naša dolžnost, da to kar je možno dejansko zakonsko opredelimo čimprej. Če že ni sprejeto, da bi zakon obravnavali po hitrem postopku, sem prepričan, da če je interes večine, da je možno tako hitro pripraviti gradiva, da kot izjemo, ker dejansko gre za izjemno situacijo in izjemno vsebino, zakon pripravimo tako hitro, da ga lahko obravnavamo na marčevskem zasedanju Državnega zbora. Gre konec koncev za stvari, ki jih bo naknadno praktično nemogoče pripravljati. Hvala.</p>
            </sp>
            <sp xml:id="SDZ1-Redna-18-1994-02-28.sp69">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik, vi ste zahtevali, da najprej ponovimo glasovanje o istem proceduralnem sklepu, ki sem ga dal jaz in ker je zbor tako sklenil moramo dati ta sklep na glasovanje.</p>
               <p>Še enkrat glasujemo, predlagatelj naj predlog zakona za drugo obravnavo predloži Državnemu zboru do 19.4.1994, za sejo Državnega zbora v mesecu maju 1994. Ugotovimo sklepčnost! (55 prisotnih.)</p>
               <p>Kdo je za? (26 poslancev.) Je kdo proti? (25 poslancev.)</p>
               <p>Ugotavljam, da je predlog sklepa sprejet ponovno.</p>
               <p>Ponovno prehajamo na <title>21. TOČKO DNEVNEGA REDA</title>, to je P<title>REDLOG ZAKONA O SPREMEMBAH IN DOPOLNITVAH STANOVANJSKEGA ZAKONA</title>, ki smo jo že začeli. Prosim poročevalca odbora, da poda mnenje. Prosim, gospod Pregelj. (Ne želi.) Želi besedo predstavnik sekretariata? (Ne želi.) Prehajamo na obravnavo in odločanje o posameznih členih predloga zakona. Najprej predlagam zboru, da vse člene h katerim niso bili vloženi amandmaji obravnavamo in o njih glasujemo skupaj. Takšen sklep dajem na glasovanje. Ugotovimo sklepčnost! (36 prisotnih.) Prosim, da ponovno ugotovimo prisotnost v dvorani. (49 prisotnih.)</p>
               <p>Kdo je za to, da sprejmemo proceduralni sklep, da o vseh členih, h katerim so vloženi amandmaji, glasujemo in razpravljamo skupaj.</p>
               <p>Kdo je za? (33 poslancev.) Je kdo proti? (3 poslanci.)</p>
               <p>Ugotavljam, da je sklep sprejet in prehajamo na odločanje o posameznih členih.</p>
               <p>Pregled amandmajev imate z dne 1.2.1994, nov pregled amandmajev. Imamo amandmaje k 2. členu. Prvega predlaga skupina poslancev, prvopodpisani gospod Marjan Šetinc. Odbor za infrastrukturo in okolje podpira. Vlada podpira.</p>
               <p>Drugega ista skupina poslancev. Odbor podpira, Vlada podpira. Želi kdo o tem razpravljati? (Ne želi.) Ugotovimo sklepčnost! (48 prisotnih.)</p>
               <p>Kdo je za sprejem amandmajev k 2. členu pod številko 1. Dovolite, da amandmajev ne berem.</p>
               <p>Kdo je za? (18 poslancev.) Je kdo proti? (6 poslancev.)</p>
               <p>Ugotavljam, da je amandma sprejet.</p>
               <p>Pod točko 2. imamo amandma iste skupine poslancev. Odbor podpira, Vlada podpira in ga dajem na glasovanje. Ugotovimo sklepčnost! (41 prisotnih.) Ponovno ugotavljamo prisotnost! (47 prisotnih.)</p>
               <p>Kdo je za sprejem amandmaja k 2. členu na prvi strani pod točko 2.</p>
               <p>Kdo je za? (34 poslancev.) Je kdo proti? (4 poslanci.)</p>
               <p>Ugotavljam, da je amandma sprejet.</p>
               <p>Dajem 2. člen na glasovanje. Ugotovimo sklepčnost! (49 prisotnih.)</p>
               <p>Kdo je za? (29 poslancev.) Je kdo proti? (6 poslancev.)</p>
               <p>Ugotavljam, da smo 2. člen sprejeli.</p>
               <p>Smo na strani 2. V razpravo dajem 3. člen in amandmaje k 3. členu. Prvega predlaga skupina poslancev. Prvopodpisani gospod Marjan Šetinc. Odbor podpira. Vlada ne podpira, ker ga vsebinsko povzema v svojem amandmaju. Drugega predlaga Vlada. Odbor ne podpira. Želi kdo o teh dveh amandmajih k 3. členu in o 3. členu razpravljati? Prosim, gospod Šetinc.</p>
            </sp>
            <sp xml:id="SDZ1-Redna-18-1994-02-28.sp70">
               <speaker>MAG. MARJAN ŠETINC:</speaker>
               <p>Spoštovani predsedujoči,  hvala za besedo! K temu bi imel samo obrazložitev, zakaj pravzaprav to predlagamo. Ker menimo, da sedanja dikcija pomeni bistveno poslabšanje položaja prejšnjih imetnikov stanovanjske pravice, in sicer nehairdno se lahko odpove najemno razmerje iz razlogov, ki niso navedeni v 53. členu, to je predhodnem členu, v katerem so taksativno našteti krivdni razlogi. Nekrivdni razlogi na strani lastnika pa so lahko katerikoli razlogi oziroma nikakršni razlogi, kar jemlje prejšnjim imetnikom stanovanjske pravice, ki se ne bodo odločili za odkup stanovanja, pridobljeno zaščito iz zakona o stanovanjskih razmerjih. Po starem zakonu je lahko stanodajalec odpovedal imetniku stanovanjske pravice pogodbo le v posebej urejenih primerih in iz posebej določenih odpovednih razlogov. Stanovanjska zakonodaja je bila namreč deklarirana kot zaščitena zakonodaja. Glede na to, da so stanovanja pomembna socialna kategorija, Stanovanjski sklad pa je bil preskromen za zadovoljitev vseh stanovanjskih potreb, je normalno, da novi zakon ureja odpoved za v naprej, to je za novo nastala razmerja, ki so nastala na osnovi stanovanjske, to je že pridobljene pravice, ne more pa posegati v pridobljene pravice za nazaj in s tem bistveno poslabšati stanovanjske razmere prejšnjega imetnika stanovanjske pravice. Zato predlagamo to spremembo. Hvala lepa.</p>
            </sp>
            <sp xml:id="SDZ1-Redna-18-1994-02-28.sp71">
               <speaker>PODPREDSEDNIK VLADIMIR TOPLER:</speaker>
               <p>Želi še kdo besedo? Prosim, državni sekretar v Ministrstvu za okolje in prostor.</p>
            </sp>
            <sp xml:id="SDZ1-Redna-18-1994-02-28.sp72">
               <speaker>MAG. DUŠAN BLAGANJE:</speaker>
               <p>Gospod predsedujoči, hvala za besedo! Kakor ste že sami navedli, Vlada tega amandmaja ne podpira, ker ga vsebinsko delno povzema v svojem naslednjem amandmaju k temu istemu členu. Kar zadeva drugi predlagani odstavek, glede odpovedi pogodbe prejšnjemu lastniku stanovanjske pravice, pa je Vlada mnenja, da gre za ponavljanje splošnih določil tega zakona.</p>
            </sp>
            <sp xml:id="SDZ1-Redna-18-1994-02-28.sp73">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Blaganje. Želi še kdo besedo? (Ne želi.) Dajem najprej amandma k 3. členu pod številko 1, ki ga predlaga skupina poslancev, prvopodpisani gospod Marjan Šetinc, na glasovanje. Ugotovimo sklepčnost! (47 prisotnih.)</p>
               <p>Kdo je za? (16 poslancev.) Je kdo proti? (28 poslancev.)</p>
               <p>Ugotavljam, da amandma pod številko 1 ni sprejet.</p>
               <p>Amandma pod številko 2 predlaga Vlada. Odbor ne podpira. Dajem ta amandma na glasovanje. Ugotovimo sklepčnost! (46 prisotnih.)</p>
               <p>Proceduralno, prosim.</p>
            </sp>
            <sp xml:id="SDZ1-Redna-18-1994-02-28.sp74">
               <speaker>METKA KARNER-LUKAČ:</speaker>
               <p>Predlagam, da bi predsedujoči bral amandmaje, kajti ta tematika je zelo pomembna in mislim, da bi toliko pozornosti pa le zaslužila, da predsedujoči prebere amandmaje.</p>
            </sp>
            <sp xml:id="SDZ1-Redna-18-1994-02-28.sp75">
               <speaker>PODPREDSEDNIK VLADIMIR TOPLER:</speaker>
               <p>Ne vem, če je to proceduralno, ampak da ne bom zapletal stvari. Jaz sem na začetku rekel. Bom od zdaj naprej čital amandmaje, če tako želite.</p>
               <p>V 54. členu se za drugim odstavkom dodata dva nova odstavka, ki se glasita: Stroške izselitve nosi lastnik. V primeru spora odloča o primernosti drugega stanovanja sodišče v nepravnem postopku. Predlagatelj Vlada, odbor ne podpira. Ugotovimo sklepčnost! (50 prisotnih.)</p>
               <p>Kdo je za? (34 poslancev.) Je kdo proti? (13 poslancev.)</p>
               <p>Ugotavljam, da je amandma sprejet in dajem 3. člen na glasovanje. Ugotovimo sklepčnost! (46 prisotnih.)</p>
               <p>Kdo je za? (26 poslancev.) Je kdo proti? (7 poslancev.)</p>
               <p>Ugotavljam, da smo člen sprejeli.</p>
               <p>Imamo amandmaje k 4. členu in dajem 4. člen in amandmaje v razpravo. Prvega predlaga skupina poslancev, prvopodpisana gospa Danica Simšič. Doda se novi 4.a člen. Na koncu prvega odstavka 116. člena se črta pika in doda besedilo "in imajo pravico do vpisa lastninske pravice na tem stanovanju v zemljiško knjigo na podlagi gradbenega dovoljenja".</p>
               <p>In pod točko 2, doda se nov četrti odstavek, ki se glasi: Pravice iz tega člena pripadajo tudi občanom, katerih stanovanja so v stanovanjskih hišah, ki so bila pred uveljavitvijo stanovanjskega zakona z odločbo sodišča vrnjena prvotnim lastnikom.</p>
               <p>Imamo še drugi amandma, ki prav tako predlaga novi 4.a člen, prvopodpisana gospa Danica Simšič. Na koncu drugega odstavka 116. člena se doda besedilo: Lastnik ima pravico do posojila iz 81. člena stanovanjskega zakona do višine 50% primerne odškodnine. Želi kdo o 4. členu in o teh dveh amandmajih razpravljati? Prosim, gospod državni sekretar. Izvolite.</p>
            </sp>
            <sp xml:id="SDZ1-Redna-18-1994-02-28.sp76">
               <speaker>MAG. DUŠAN BLAGANJE:</speaker>
               <p>Gospod predsedujoči. Vlada se strinja z amandmajem prvopodpisane gospe poslanke Danice Simšič, po katerem gre za pravico do vpisa lastninske pravice na tem stanovanju v zemljiško knjigo na podlagi gradbenega dovoljenja s tem, da Vlada predlaga, da se stavek nadaljuje z besedilom: "oz. odločbe o dovolitvi priglašenih del." Gre namreč za to, da je po naših podatkih velik del podstrešij, ki so zadeta s tem členom, bil zgrajen na podlagi odločb o priglasitvi del in ne na podlagi gradbenih dovoljenj.</p>
               <p>Z drugim amandmajem, prav tako prvopodpisane gospe Danice Simšič, po katerem naj bi imel lastnik pravico do posojila iz 81. člena stanovanjskega zakona do višine 50% primerne odškodnine, se Vlada ne strinja, in sicer zato, ker gre za lastnike, ki imajo že rešeno stanovanjsko vprašanje, Stanovanjski sklad pa mora spričo omejenosti sredstev, s katerimi razpolaga, v prvi vrsti reševati vprašanja tistih državljanov, ki stanovanjskega vprašanja še nimajo rešenega na ustrezni način. Hvala lepa.</p>
            </sp>
            <sp xml:id="SDZ1-Redna-18-1994-02-28.sp77">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospa Danica Simšič bo vložila amandma na amandma. Podpisanih mora biti deset poslancev, zato bomo počakali v dvorani.</p>
               <p>Amandma skupine desetih poslancev. Besedilo novega 4.a člena se v 1. točki dopolni tako, da se v celoti glasi: "In imajo pravico do vpisa lastninske pravice na tem stanovanju v zemljiško knjigo na podlagi gradbenega dovoljenja oziroma odločbe o priglasitvi del."</p>
               <p>Takšen amandma dajem  na glasovanje; v bistvu je amandma na amandma. Ugotovimo sklepčnost! (48 prisotnih.)</p>
               <p>Kdo je za? (27 poslancev.) Je kdo proti? (16 poslancev.)</p>
               <p>Ugotavljam, da je amandma na amandma sprejet.</p>
               <p>Na glasovanje dajem amandma gospe Danice Simšič, ki smo ga prej obravnavali. (Ob ugotavljanju prisotnosti jih je v dvorani le 41, zato jo ponovno ugotavljajo.) Ugotovimo sklepčnost, ponovno prosim! (49 prisotnih.)</p>
               <p>Kdo je za amandma prvopodpisane gospe Danice Simšič in skupine poslancev? (29 poslancev.) Je kdo proti? (9 poslancev.)</p>
               <p>Ugotavljam, da smo amandma sprejeli.</p>
               <p>Imamo še en amandma, da se doda nov 4.a člen: Na koncu drugega odstavka 116. člena se doda besedilo: "Lastnik ima pravico do posojila iz 81. člena stanovanjskega zakona do višine 50% primerne odškodnine." Vlada amandmaja ne podpira.</p>
               <p>Gospa Simšičeva, prosim.</p>
            </sp>
            <sp xml:id="SDZ1-Redna-18-1994-02-28.sp78">
               <speaker>DANICA SIMŠIČ:</speaker>
               <p>Hvala lepa za besedo. Spoštovane kolegice in kolegi, rada bi samo povedala zakaj bom seveda glasovala za amandma. Delno je res tako kot je rekel predstavnik Vlade, da so zdaj ti lastniki določeno lastnino. Toda glede na to, da za vsa dela in za vse kar vložili v preteklosti, niso mogli dobiti nobenih posojil, nobenih kreditov in glede na to, da se z lastnikom lahko pogodijo o delnem odplačilu odškodnine, se v marsikaterem primeru utegne zgoditi, da bodo pravzaprav lahko prisiljeni prodati to lastnino, da bodo lahko odplačevali odškodnino. Gre samo za to, da bi za 50% delež te odškodnine poskušali uveljavljati ugodnejše kredite iz stanovanjskega sklada. Samo za to gre, za nič drugega. In vas seveda prosim za podporo. Hvala lepa.</p>
            </sp>
            <sp xml:id="SDZ1-Redna-18-1994-02-28.sp79">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? V kolikor ne, dajem ta amandma na glasovanje. Ugotovimo sklepčnost! (56 prisotnih.)</p>
               <p>Kdo je za? (17 poslancev.) Je kdo proti? (27 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem 4. člen. Ugotovimo sklepčnost! (51 prisotnih.)</p>
               <p>Kdo je za sprejem 4. člena? (37 poslancev.) Je kdo proti? (2 poslanca.)</p>
               <p>Ugotavljam, da je 4. člen sprejet.</p>
               <p>K 5. členu imamo amandma skupine poslancev, prvopodpisani gospod Marjan Šetinc. Odbor ne podpira; Vlada amandmaja pod točko 1 ne podpira, ker ga vsebinsko delno povzema v svojem amandmaju. In pod številko 2 predlaga amandma Vlada. Odbor za infrastrukturo in okolje ta amandma podpira.</p>
               <p>Želi kdo razpravljati? (Ne.) Potem prehajamo na odločanje. Najprej je amandma skupine poslancev, da se doda novi 5.a člen: drugi odstavek 121. člena se spremeni tako, da se glasi: "Izhodiščna vrednost točke na dan objave tega zakona v višini 66,60 SIT se povečuje z rastjo vrednosti nemške marke po tečaju Banke Slovenije." Ugotovimo sklepčnost! (52 prisotnih.)</p>
               <p>Kdo je za? (12 poslancev.) Je kdo proti? (27 poslancev.)</p>
               <p>Ugotavljam, da amandma ni sprejet.</p>
               <p>Pod točko 2 predlaga amandma Vlada, da se doda novi 5.a člen: drugi odstavek 121. člena se spremeni tako, da se glasi: "Republiški upravni organ, pristojen za stanovanjske zadeve, naj mesečno določa vrednost točke, ki je veljala ob koncu leta 1993, skladno z rastjo vrednosti nemške marke po srednjem tečaju Banke Slovenije." Ugotovimo sklepčnost! (55 prisotnih.)</p>
               <p>Kdo je za? (34 poslancev.) Je kdo proti? (6 poslancev.)</p>
               <p>Ugotavljam, da je amandma sprejet.</p>
               <p>In na glasovanje dajem 5. člen. Ugotovimo sklepčnost! (51 prisotnih.)</p>
               <p>Kdo je za? (29 poslancev.) Je kdo proti? (2 poslanca.)</p>
               <p>Ugotavljam, da smo 5. člen sprejeli.</p>
               <p>V razpravo dajem 7. člen in amandmaje k 7. členu. Prvi amandma predlaga gospod Izidor Rejc. Odbor ga podpira in Vlada ga tudi podpira. Drugi amandma predlaga gospod Miran Potrč in Franc Lipoglavšek. Odbor ga ne podpira in Vlada ga tudi ne podpira. Tretji amandma predlaga skupina poslancev, prvopodpisani gospod Marjan Šetinc. Odbor ga podpira, Vlada pa ga ne podpira.</p>
               <p>Želi kdo besedo? (Ne.) Torej prehajamo na odločanje. Najprej prvi amandma gospoda Izidorja Rejca. Besedilo oz. uveljavitve tega zakona se nadomesti z naslednjim besedilom: "Če je bil zahtevek za denacionalizacijo zavrnjen pred uveljavitvijo tega zakona, pa v 6 mesecih od dneva uveljavitve tega zakona." Ugotovimo sklepčnost! (56 prisotnih.)</p>
               <p>Kdo je za? (47 poslancev.) Je kdo proti? (Nihče.)</p>
               <p>Ugotavljam, da smo amandma sprejeli.</p>
               <p>Drugi amandma predlagata gospoda Miran Potrč in Franc Lipoglavšek. Doda se nov odstavek, ki se glasi: "Imetniki stanovanjske pravice, ki zahteve za odkup stanovanja niso uveljavili v roku dveh let od uveljavitve stanovanjskega zakona, lahko to store še v novem roku 6 mesecev od uveljavitve tega zakona." Ugotovimo sklepčnost! (55 prisotnih.)</p>
               <p>Kdo je za? (10 poslancev.) Je kdo proti? (39 poslancev.)</p>
               <p>Ugotavljam, da amandma ni sprejet.</p>
               <p>Pod točko 3 imamo amandma skupine poslancev. V 123. členu se doda nov drugi odstavek, ki se glasi: "Prejšnji imetniki stanovanjske pravice na hišniških stanovanjih lahko v šestih mesecih po uveljavitvi tega zakona uveljavijo pravico do odkupa s popusti. Uporabniki teh stanovanj, če so prejšnji imetniki stanovanjske pravice, postanejo najemniki za nedoločen čas z neprofitno najemnino. Sredstva, pridobljena z odprodajo hišniških stanovanj, so lastniki v večstanovanjskih hišah dolžni uporabiti namensko za stroške vzdrževanja del v teh hišah." Ugotovimo sklepčnost! (53 prisotnih.)</p>
               <p>Kdo je za? (18 poslancev.) Je kdo proti? (33 poslancev.)</p>
               <p>Ugotavljam, da amandma nismo sprejeli.</p>
               <p>In na glasovanjem dajem 7. člen. Ugotovimo sklepčnost! (53 prisotnih.)</p>
               <p>Kdo je za? (36 poslancev.) Je kdo proti? (4 poslanci.)</p>
               <p>Ugotavljam, da smo 7. člen sprejeli.</p>
               <p>V razpravo dajem 8. člen in amandmaje. Prvega predlaga gospod Miran Potrč in Franc Lipoglavšek. Odbor in Vlada ne podpirata. Je umaknjen pod številko 1.</p>
               <p>Imamo pa amandma, ki ga predlaga skupina poslancev. Prvopodpisani je gospod Marjan Šetinc. Ga nimate v pregledu in ga bom sedaj prečital.</p>
               <p>125. člen se spremeni tako, da se glasi: "Določila najemne pogodbe, sklenjene med zavezancem za vrnitev stanovanja in najemnikom, prejšnjim imetnikom stanovanjske pravice, ostanejo v veljavi tudi po vrnitvi stanovanja upravičencu do denacionalizacije. V dveh letih po tem, ko je bilo stanovanje vrnjeno upravičencu do denacionalizacije oziroma dveh letih po uveljavitvi tega zakona oziroma po končanem zapuščinskem postopku, lahko prejšnji imetnik stanovanjske pravice na takem stanovanju uveljavlja pravico do nakupa stanovanja na način, določen v tem poglavju. Lastnik je na zahtevo prejšnjega imetnika stanovanjske pravice, ki je to pravico imel na dan uveljavitve tega zakona z njegovo pisno privolitvijo, pa tudi v njegovem ožjem družinskem članu dolžan prodati bremen prosto stanovanje, na katerem je imel stanovanjsko pravico. Lastnik ima pravico do nadomestila za popust iz drugega odstavka 117. člena oziroma 119. ali 120. člena tega zakona od zavezanca za vrnitev stanovanja. Razliko do tržne cene zasedenega stanovanja pa dobi v višini polovice te vrednosti v vrednostnih papirjih Sklada Republike Slovenije za razvoj, drugo polovico pa v obveznicah Stanovanjskega odškodninskega sklada. Lastnik ima pravico do Stanovanjskega  sklada Republike Slovenije zahtevati odkup prejetih vrednostnih papirjev Sklada Republike Slovenije za razvoj in obveznice Slovenskega odškodninskega sklada po tržni ceni. Prejšnjim imetnikom stanovanjske pravice na stanovanjih, ki so bila pred uveljavitvijo zakona o denacionalizaciji z odločbo sodišča vrnjena prvotnim lastnikom, gredo iste pravice kot najemniku v denacionaliziranih stanovanjih."</p>
               <p>Imamo pa še amandmaje skupine poslancev, prvopodpisani gospod Jože Lenič. Odbor podpira, Vlada ga podpira.</p>
               <p>Pod točko 3 imamo amandma skupine poslancev, prvopodpisani gospod Miran Potrč. Odbor podpira, Vlada ne podpira.</p>
               <p>Pod številko 4 imamo amandma skupine poslancev, prvopodpisani gospod Miran Potrč. Odbor podpira, Vlada ne podpira.</p>
               <p>Pod številko 5 skupina poslancev, prvopodpisani gospod Miran Potrč. Odbor za infrastrukturo in okolje podpira, Vlada prav tako podpira.</p>
               <p>Pod številko 6 imamo amandma, prav tako skupina poslancev, prvopodpisani gospod Potrč. Odbor podpira, Vlada podpira.</p>
               <p>Pod številko 7 prav tako prvopodpisani gospod Potrč. Odbor podpira, Vlada ne podpira.</p>
               <p>Pod številko 8 ista skupina poslancev. Odbor podpira. Mnenja Vlade še nimamo. Podpira.</p>
               <p>Imamo pa še amandma, ki ga predlaga skupina poslancev, prvopodpisani gospod Miran Potrč. Amandma se glasi: "V amandmaju pod številko 8 na strani 6 pregleda k amandmaju predloga zakona o spremembah in dopolnitvah stanovanjskega zakona, z dne 2.2.1994, se besedi "enega leta" nadomestita z besedami "šest mesecev." To je amandma na amandma na amandma pod številko 8, ki ga predlaga gospod Miran Potrč. Lahko, proceduralno...</p>
            </sp>
            <sp xml:id="SDZ1-Redna-18-1994-02-28.sp80">
               <speaker>MAG. MARJAN ŠETINC:</speaker>
               <p>Spoštovani podpredsednik! Jaz bi samo toliko v razjasnitev tega zapleta. Amandma, ki ste ga prebrali kot prvega, smo vložili, ker so ti amandmaji, ki ste jih sedaj brali, v bistvu samo amandmaji na amandma, ki v celoti spreminja člen, in sicer pod točko 16 na strani 8., in sicer, ki se začne: 125. člen se spremeni tako, da se glasi: in v osnovi sta samo amandma, ki ste ga kot prvega prebrali, in amandma, ki je pod točko 16. To sta osnovna amandmaja. Preostalo, kar ste brali, so samo amandmaji na ta amandma.</p>
               <p>V principu mi najprej glasujemo samo o točki, o tem prvem amandmaju, ki ga je gospod podpredsednik prebral in pa o 16. točki, šele kasneje preidemo na amandmaje na amandmaje.</p>
            </sp>
            <sp xml:id="SDZ1-Redna-18-1994-02-28.sp81">
               <speaker>PODPREDSEDNIK VLADIMIR TOPLER:</speaker>
               <p>Najprej glasujemo o amandmajih na amandmaje, potem o amandmaju v celoti in potem o členu. Takšna je bila procedura do sedaj. Zdaj samo berem, kaj vse imamo vloženo, razprava bo potem. Najprej bomo glasovali o amandmajih na amandmaje, potem o amandmaju.</p>
               <p>Smo pri točki 9. Imamo amandma: skupina poslancev, prvopodpisani gospod Potrč, odbor podpira, Vlada ne podpira. Na strani 7 imamo amandma skupine poslancev, prvopodpisani gospod Jože Lenič, Vlada podpira, odbor podpira. Imamo amandma pod številko 11, prvopodpisani gospod Potrč, odbor ne podpira, Vlada ne podpira. Pod številko 12 imamo amandma skupine poslancev, prvopodpisani gospod Miran Potrč, odbor ne podpira,  lada ne podpira. Pod številko 13 imamo amandma skupine poslancev, prvopodpisani gospod Miran Potrč, odbor ne podpira,  Vlada ne podpira. Pod številko 14 imamo amandma, gospod Miran Potrč, odbor se ni opredelil, Vlada tudi ne. Pod številko 15 imamo amandma skupine poslancev gospoda Jožeta Leniča, odbor podpira, Vlada prav tako podpira. In pod številko 16 imamo amandma Vlade. Odbor amandma podpira. Pod številko 17 imamo amandma, prvopodpisani gospod Žarko Pregelj, nimamo mnenja odbora, Vlada ga ne podpira. Pod številko 18 skupina poslancev, prvopodpisani gospod Šetinc, odbor ne podpira, Vlada ne podpira. Pod številko 19 imamo amandma skupine poslancev, prvopodpisani gospod Potrč, odbor ne podpira, Vlada ne podpira. Pod številko 20 imamo amandma, prvopodpisani gospod Potrč, odbor ne podpira, Vlada ne podpira. Pod številko 21 ista skupina predlagalcev amandmaja, odbor ne podpira, Vlada ne podpira. Pod številko 22 imamo amandma, predlagatelj, prvopodpisani gospod Potrč, odbor ne podpira, Vlada ne podpira. Pod 23 gospod Izidor Rejc, odbor podpira in Vlada prav tako podpira. Imate tudi opombo. Pod številko 24, predlagatelj gospod Potrč in gospod Lipoglavšek. Odbor za infrastrukturo in okolje podpira drugi odstavek, Vlada ne podpira - napovedan je umik tega amandmaja. To so vsi amandmaji k 8. členu. Želi kdo besedo? Prosim, gospod Lenič. Prosim tudi tiste, ki želijo amandmaje umakniti, da jih umaknejo, jih pozivam. Izvolite, gospod Lenič.</p>
            </sp>
            <sp xml:id="SDZ1-Redna-18-1994-02-28.sp82">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Moram reči, da sem sicer malo zbegan spričo te procedure, ker je zadeva v resnici bistveno bolj enostavna, kot je izgledalo po tem, kako je gospod podpredsednik bral. Dilema je ves čas zelo enostavna. Priče smo koliziji dveh pravic, po varianti Vlade se ta kolizija rešuje z dogovarjanjem, s kompromisom, v okviru še sprejemljivega v kontekstu proračuna. Po varianti amandmajev prvopodpisanega gospoda Potrča, gospoda Šetinca in še nekaterih pa se ta problem rešuje tako, da država bistveno bolj poseže s finančnimi sredstvi in iz svoje malhe potegne nek denar, s katerim problem reši. To je ta osnovna dilema. Osebno se opredeljujem za vladno varianto. Če tehtam, na eni strani se prepirata dve grupi v populaciji, ki imata v načelu že rešen stanovanjski problem, na drugi strani pa bi z amandmaji skupine poslancev, prvopodpisanim gospodom Potrčem, enostavno sesuli stanovanjski sklad in povzročili tudi velike probleme odškodninskemu skladu, kar pomeni, da za tiste, ki stanovanjskega problema še nimajo rešenega, v tej naciji, ne ostane nič denarja. Če pogledate dikcijo amandmajev, ki jih predlaga skupina poslancev, lahko ugotovite, da mora stanovanjski sklad obvezno odkupiti te vrednostne papirje. S tem bi se povzročila najmanj dva problema. Prvi bi bil ta, da bi stanovanjski sklad naenkrat ostal brez denarja in sploh še če pogledamo proračunsko dinamiko, bi bil popolnoma invaliden še v naslednjih nekaj letih, ne samo v letošnjem letu, ampak bi se ves potencial stanovanjskega sklada izčrpal na neki populaciji, ki je bila nekih ugodnosti že deležna. Zelo velik problem bi bil pa tudi z odškodninskim skladom, kajti ljudje, ki bi dobili delnice odškodninskega sklada, bi na nek način dobili poleg teh delnic tudi jamstvo države, kajti če je dikcija, da jih lahko stanovanjski sklad mora obvezno odkupiti, pomeni, da je tukaj zadaj jamstvo države. Naenkrat bi imeli v populaciji ljudi, ki bi imeli delnice odškodninskega sklada, ki bi imeli jamstvo države in nekatere, ki tega jamstva ne bi imeli. Prepričan sem, da bi to za seboj potegnilo absolutno še revolt tistih, ki tega jamstva ne bi imeli. Državni zbor bi seveda sprejel jamstvo nad odškodninskim skladom in zopet bi nekontrolirano lahko naraščal javni dolg. Tako da, kakršnokoli dikcijo, ki govori o obveznem odkupu stanovanjskega sklada, mislim, da ne pridejo v poštev.</p>
               <p>Torej, jaz osebno se opredeljujem za vladne amandmaje, in to iz argumentov, ki sem jih povedal, kajti če tehtam ta prepir, bom vedno glasoval za tiste, ki bonitet v tej družbi še niso bili deležni, ne pa za tiste, ki se prepirajo in so na nek način svoje ugodnosti že izkoristili. Hvala lepa. Se pravi, podpiral bom vladne amandmaje, ki sledijo temu mojemu razmišljanju. Hvala lepa.</p>
            </sp>
            <sp xml:id="SDZ1-Redna-18-1994-02-28.sp83">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Leniču. Gospod Šetinc in potem gospod Potrč.</p>
            </sp>
            <sp xml:id="SDZ1-Redna-18-1994-02-28.sp84">
               <speaker>MAG. MARJAN ŠETINC:</speaker>
               <p>Hvala lepa za besedo. Torej osnovno vprašanje, zaradi katerega je prišlo do pobude za spremembo tega zakona, je pravzaprav odprava kolizije dveh pravic in moram reči, da gospod Lenič tukaj ni dobro zasledil, da pravzaprav ta vladni predlog te kolizije ne rešuje. Prav s tem namenom smo mi vložili predlog spremembe 125. člena na način, ki bi to kolizijo odpravil. Osnovna dilema je tukaj ta, kako poplačati tisto enemu od teh dveh partnerjev v tem sporu, za kar bi bil s tem zakon prikrajšan. Tako tisti upravičenec denacionalizacije, kot na primer stanovalec v stanovanju, ki je bilo vrnjeno. Torej mi menimo, da je tukaj potrebna arbitraža države. Država je to kolizijo vnesla in zato je država tudi dolžna to kolizijo odpraviti.</p>
               <p>Jaz bi opozoril na zelo pomemben podatek. Stanovanjski zakon je bil sprejet dva meseca pred zakonom o denacionalizaciji, ki je neko pravico že vzel za nazaj. Torej želim povedati, ta sprememba člena je samo vračanje zopet do tiste točke, ki jo je naredil zakon o denacionalizaciji. Jaz bi tukaj težko povedal še nekaj dodatnih zadev, o katerih sem govoril že pri razpravi, mislim, da v prvi razpravi, in sicer še enkrat bom samo to ponovil, da če sprejmemo vladni predlog, pravzaprav mi še naprej zidamo nekonsistentnost v obliki kolizije pravic. Še enkrat bi ponovil, da mi zakona ne potrebujemo, če ni kolizije pravic in ravno v tem primeru je po moje izjemno pomembno, da s tem zakonskim določilom to rešimo.</p>
               <p>Poleg tega sedanje rešitve, ki so predložene in sedanja rešitev, ki je samo delno modificirana, pravzaprav krši vrsto ustavnih določil in principov, ki so zapisani v 14. členu ustave, ki vsebuje načelo enakopravnosti, v 2. členu, ki vzpostavlja načelo pravne in socialne države, v 34. členu ustave, ki vzpostavlja pravice do osebnega dostojanstva in varnosti in v 155. členu, ki prepoveduje povratno veljavo pravnih aktov, še posebej, če posegajo v pridobljene pravice državljanov.</p>
               <p>Moram reči, da sem bil zelo razočaran, ker ustavno sodišče je dajalo interpretacije členov, ki so bili pravzaprav voda na mlin vladnemu predlogu. Ni pa v nobenem primeru, na nesrečo morda, ali pa na srečo, dalo interpretacije teh členov, ki jih jaz navajam, ker to pomeni, da se z njimi strinja in da te držijo in da so neovrgljivi. Predvsem poseganje v pridobljene pravice državljanov. Jaz bi tukaj dodal tisto, kar je ves čas tukaj sporno, kot je gospod Lenič rekel, da to vzpostavlja večji javni dolg. Moram reči, da doslej, ker sem računal, zato sem tudi glasoval, da se preloži druga obravnava tega zakona, da bo ministrstvo pripravilo odgovore na vprašanja, ki sem jih medtem na dveh sejah že jaz postavil, in sicer na vprašanja, ki naj bi dala odgovor, koliko bo država pobrala denarja iz naslova povečane vrednosti objektov, stanovanj, ki naj bi se vračala. Na to vprašanje odgovora še doslej ni bilo.</p>
               <p>Drugo vprašanje je, koliko bo država pokasirala iz naslova odprodaje stanovanj, ki se ne denacionalizirajo. Lahko samo v vednost spoštovanim poslancem navedem, da je takih vprašanj, recimo samo v občini Center, okoli 2000. Verjetno je izračun dosti preprost, da se pokaže, koliko bo iz tega država pobrala.</p>
               <p>In tretje, kar sem vas z zadnjim skupkom vprašanj, ki sem ga navedel v sredo, prejšnji teden, gre za celo vrsto vračanj premoženja, ki so zdaj na sodiščih, ker je prišlo do kršitve sedanjega zakona o denacionalizaciji. Jaz bi prosil, da Vlada najprej posreduje odgovore na ta vprašanja. To so viri za polnitev teh skladov, o katerih "krahu" je govoril gospod Lenič. Ti skladi se bodo še polnili, ker večino sredstev še ni pritekla v te sklade. Tukaj je ključno vprašanje. Seveda mora Vlada tudi odgovoriti koliko predvideva, da se bo steklo v te sklade. Ni mogoče kar na pamet vreči neko številko ven, ki pravi, da bo to stalo državo toliko in toliko.</p>
               <p>Vlada tudi ni predvidela časovne dimenzije  reševanja tega problema. Če vi raztegnete reševanje tega problema na deset let, to pomeni, da  se lahko breme, tudi če bi bilo po sedanjih izračunih Vlade, bistveno omili. Vlada ima vse instrumente, da to tudi stori. Toliko bi povedal za enkrat. Mislim, da je že toliko povedanega, da imate poslanke in poslanci dovolj dobro predstavo o tem problemu. Hvala lepa.</p>
            </sp>
            <sp xml:id="SDZ1-Redna-18-1994-02-28.sp85">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Šetincu. Besedo ima gospod Potrč.</p>
            </sp>
            <sp xml:id="SDZ1-Redna-18-1994-02-28.sp86">
               <speaker>MIRAN POTRČ:</speaker>
               <p>Hvala lepa. Soglašam z gospodom Leničem, da je osnovni problem enostavnejši kot je bilo razvidno, ko smo brali 30 ali 50 amandmajev k enemu členu. Gre za to, da se okoli temeljnih rešitev, ki jih ponujajo različne variante tega člena, se pravi sprememb 128. člena opredelimo in takšna, kot bo temeljna opredelitev Državnega zbora, tako bo potem mogoče tudi o posameznih amandmajih odločati. Vsebinsko pa niti slučajno ne soglašam z razpravo, ki jo je imel. Tudi sam ne vem, enako kot kolega Šetinc, ali je smiselno ali ne še razlagati posamezne poglede in probleme, ker je najbrž del poslancev opredeljen, del pa najbrž v relativno komplicirano problematiko sploh ni tako temeljito zašel, da bi vedel, kaj kakšna rešitev pomeni, ampak kljub temu mi dovolite nekaj stavkov.</p>
               <p>Ob sprejemu stanovanjskega zakona predlagatelji in tisti, ki zagovarjajo sedanje rešitve, trdijo, da je obstajala kolizija lastninske pravice in stanovanjske pravice. Trdim, da to ni res. Ob sprejemu stanovanjskega zakona te kolizije ni bilo. Obstajala je samo stanovanjska pravica in obstajala je politična volja, da se nacionalizirana stanovanja oziroma, da se lastnikom nacionaliziranih stanovanj krivica na ustrezen način popravi. To krivico bi bilo mogoče popraviti na različne načine: z upoštevanjem dejstva, da obstaja stanovanjska pravica, ali brez upoštevanja tega dejstva. Država se je odločila, da krivico bivšim razlaščencem popravi na način, da ne upošteva stanovanjske pravice in da ne upošteva deset in več tisoč ljudi, ki - trdim in v večini primeru je to res, razen kakšen posamezen, da so popolnoma brez svoje krivde v 40. letih nazaj izbirali slučajno lokacijo, ali pa niti niso sami izbirali, ker bi bilo neko stanovanje dodeljeno. In eden je imel smolo, da se je ob stanovanjskem zakonu nahajal v stanovanju, ki je bilo včasih nacionalizirano v tako imenovanem fondu SLP, drugi pa se je nahajal v nekem drugem stanovanju. Tisti, ki je bil v drugem, je dobil pravico stanovanje pod zelo ugodnimi pogoji odkupiti, in to najbrž danes vsi priznavamo, da so bili ugodni pogoji za odkup, drugi ni pridobil nikakršne pravice. Če bi takratna odločitev bila drugačna, teh posledic danes ne bi bilo. Ne gre torej za nobeno kolizijo. V trenutku sprejema stanovanjskega zakona je ni bilo. Bila je samo stanovanjska pravica, ki jo je pa zakonodajalec "briskiral" zanemaril in s tem postavil v nemogoč položaj nekaj deset tisoč ljudi, ki imajo tudi svoje družine, ki so postali v tem delu, glede stanovanj, popolnoma drugorazredni. Njim velika ugodnost, ki jo je država drugim dala, ni bila zagotovljena. In ne samo to. Postali so v težavnem položaju tudi kot najemniki, ker je seveda gotovost takšne najemne pogodbe iz normalnega interesa novega lastnika, da bi rad s tem stanovanjem razpolagal, veliko bolj negotova, kot pa pri nekih lastnikih, ki imajo veliko število stanovanj in jim ta moment še pridobiti tudi pravico do posesti nad tem stanovanjem in s tem možnost skleniti novo najemno pogodbo, ali pa jo uporabiti zase manjšo. To ni nobeden očitek novim lastnikom. To je njihovo popolnoma normalno obnašanje. Vsak, kdor je postal lastnik, hoče s to lastnino na ustrezen način razpolagati. Država je najemnikom, bivšim imetnikom stanovanjske pravice onemogočila to pravico, nove lastnike pa je postavila hkrati v sila neprijeten položaj, da se morajo sedaj soočati, biti z nasprotne strani s temi bivšimi nosilci stanovanjske pravice. Za mene je samo to objektivna ocena situacije ob sprejemu zakona in čisto nič drugega.</p>
               <p>Drugo, kar bi rad povedal, Državni zbor se sedaj nekaj mesecev srečuje s to problematiko. Ve, da je zahtevna, v načelu pa je le sprejel sklep, da mora predlagatelj zakona od prve v drugo obravnavo pripraviti rešitve, ki bi te imetnike stanovanjske pravice v denacionaliziranih stanovanjih glede nakupa spravila v približno enakopraven položaj, vendar ne na škodo mnogih lastnikov. To je zelo težko, ampak takšen sklep smo mi sprejeli.</p>
               <p>Če ugotavljam, ali je zakon to dosegel in ali takšen cilj zasledujemo, moram ugotoviti, da ne, ker seveda ne postavlja imetnikov stanovanjske pravice v denacionaliziranih stanovanjih niti slučajno v položaj, kakršnega so imeli drugi, ki so bili imetniki stanovanjske pravice v družbenih stanovanjih.</p>
               <p>Tretje vprašanje, ki se pojavlja in od tod so različne variante rešitev. Ali tem imetnikom stanovanjske pravice ne zagotoviti enakopraven položaj, hkrati pa jim dati neke manjše ugodnosti, in to Vlada s svojimi predlogi poskuša. Težko ji je očitati, da ne poskuša nekaj malega storiti. Poskuša. Bojim pa se, da bo tisto malo pomenilo pač delno rešitev za majhen procent ljudi, načelne rešitve pa v nobenem primeru ne predstavlja. Niti slučajno ne.  Pomenilo bo pač za nekoga, ki se je recimo že odločil, da ne želi biti v tem stanovanju in na novo gradi, bo pač dobil en delček kredita in bo rekel, dobro nekaj malega so mi pa pomagali. Ampak seveda, en delček kredita, ko bo moral, kot vsi ugotavljamo, vsaj 70% za to novo snovanje lastnih sredstev zagotoviti. Nekaj takšnih primerov morda bo. Jaz tudi zaradi njih ne bi onemogočal rešitev, ampak te rešitve ne pomenijo niti slučajno izenačevanja položaja. Amandmaji, ki smo jih skupina poslancev ponujali z različnimi prvo podpisanimi, pa predvidevata dve možni rešitvi.</p>
               <p>Ena rešitev je, zagotoviti nosilcem stanovanjske pravice odkup na dani lokaciji, kar pomeni postaviti v enak položaj, kot vse druge, prizadeti pa že s stanovanjskim zakonom vzpostavljene nove lastnike. Ker če od njih zahtevaš prodajo, to pomeni, da si jih gotovo prizadel, ker morajo pod silo zakona lastnino prodajati. To bi pač pomenilo, da priznamo vsi skupaj, da je ob sprejemu stanovanjskega zakona bila storjena napaka in da nismo upoštevali dejstva, da bi morali tudi tem zagotoviti enako vrednotenje njihove stanovanjske pravice kot na drugih stanovanjih. Če se za to odločimo, to državo ne stane nič, razen da prizna napačno odločitev. V tem delu, ko gospod Lenič govori, kaj to stane ali ne stane, nima prav. To ne stane nič.</p>
               <p>Drugi primer in druga rešitev pa je takšna, ki res državo gotovo stane več kot stanejo predlogi Vlade, to pa je, da se ob napačni odločitvi v letu 1992 oziroma 1991 država ne odloči, da bi posegala v lastninsko pravico, ampak da prizna, da je potrebno polno, enako pravico sedanjim najemnikom in bivšim nosilcev stanovanjske pravice dati. To pa pomeni narediti nakup na obstoječi lokaciji ekonomsko tako zanimiv, da se bo za njega večina sedanjih lastnikov odločila. Ta ekonomsko zanimiv nakup pa je ali ekonomska cena za to stanovanje, ki je ne plača najemnik, ampak razliko plača država, ali v nekaterih variantah vsaj višina po tem zakonu o denacionalizaciji, ki je kljub temu približno trikrat tolikšna, kot je sicer po stanovanjskem zakonu.</p>
               <p>To je druga rešitev, ki ne prizadene v ničemer sedanjih lastnikov, daje pa imetnikom stanovanjske pravice enako pravico, kot smo jo imeli drugi državljani. Mislim, da med tema dvema rešitvama kaže izbirati in za eno od teh dveh rešitev se kaže tudi odločiti. Vsaka tretja, to pa je Vladni predlog, ohranja vse tiste stvari, o katerih je prej kolega Šetinc govoril in neenakopraven položaj teh sedanjih nosilcev stanovanjske pravice.</p>
               <p>Rekel bi samo še dve stvari. Razpravo je mogoče načeti in voditi z vidika države in proračuna ali z vidika ljudi. Če jo vodimo z vidika države in proračuna, potem je težko ugovarjati gospodu Leniču. Če jo vodimo z vidika ljudi, potem seveda njegova razprava niti slučajno ni prava. Ker država je postavila te ljudi v takšen položaj in danes mi kot predstavniki države poskušamo njihov položaj reševati. Zato moramo razpravljati z vidika njihovega položaja in naših prejšnjih in sedanjih odločitev, ne pa zgolj z vidika računice in proračuna. Ne trdim, da ta vidik ni pomemben, ampak edini v nobenem primeru ne more biti in v tem delu seveda razprave gospoda Leniča niti slučajno ne morem sprejeti. Kaže pač na to, da nekateri poslanci v določenih trenutkih pozabljamo, da ne odločamo tukaj samo o proračunu, ampak tudi o konkretnih pravicah in obveznostih ljudi.</p>
               <p>Drugo, kar moram ugovarjati gospodu Leniču, je dejstvo, ki je govoril o tem, da gre za skupine ljudi, ki svojih pravic še niso uveljavile in skupine, ki so jih uveljavile. V tistem delu, da smo vključno s stanovanjskim zakonom, posebej pa z načinom njegovega izvajanja naredili zelo malo ali nič za bodoča socialna stanovanja, s problemi, o katerih je tukaj bilo že govora. Gospod Pučnik je o njih v zadnji razpravi govoril pa tudi drugi, študentje, mlade družine in podobno. Popolnoma soglašam. Na tej točki je naša stanovanjska zakonodaja, predvsem pa praksa popolnoma na nuli, stotisočkrat slabša, kot je bila kdajkoli v tej državi. In v tem delu ima gospod Lenič prav. Prav bi bilo nekaj na tem področju narediti. Ko pa to dejstvo meša s skupino ljudi, o kateri govorimo danes, in reče, da oni že imajo urejen položaj in da so že izkoristili ugodnosti v tej državi, pa moram reči, da na žalost ni res. To je pa čista neresnica. Ti nimajo niti rešen položaj niti niso izkoristili nobene ugodnosti te države. Poskušamo, da bi s spremembami zakona vsaj del ugodnosti, ki so jih drugi lahko koristili, veljal tudi za njih. Hvala lepa.</p>
            </sp>
            <sp xml:id="SDZ1-Redna-18-1994-02-28.sp87">
               <speaker>PODPREDSEDNIK VLADIMIR TOPLER:</speaker>
               <p>Hvala lepa.  Repliko ima gospod Lenič.</p>
            </sp>
            <sp xml:id="SDZ1-Redna-18-1994-02-28.sp88">
               <speaker>JOŽE LENIČ:</speaker>
               <p>Gospod podpredsednik, spoštovani poslanci! Torej jaz nikakor ne pristajam na to tezo, ki jo je pravkar izrekel gospod Potrč in na ta način tudi polemiziral z mano. Nikakor ne gre tiste, ki se borimo za kontroliran proračun enačiti z nekom, ki ne govori tega z vidika interesov ljudi. To enostavno ni res. Če bomo mi sesuli stanovanjski sklad, bo to prizadelo večji del te populacije, kot če sprejmemo te amandmaje in pokasira nekaj procentov ljudi v tej populaciji stanovanja. Če bomo sesuli stanovanjski sklad bomo sesuli možnosti bom rekel tudi moje generacije, pa še tistih malo mlajših, da o naslednjih petih letih pridejo do nekega konkretnega denarja s katerim bi dostojno začeli živeti in delati svoje kariere. Če to ni z vidika ljudi, potem pa tudi ne vem kaj je z vidika ljudi. Vi branite pač nek svoj lobi, jaz pa branim nek svoj lobi. Oba govoriva z vidika ljudi. Jaz branim tisti lobi, ki zaenkrat od te države še ni dobil nič. V primeru sprejetja vaših amandmajev pa ne bo dobil nič še naslednjih pet let. To je tudi vse. Hvala lepa.</p>
            </sp>
            <sp xml:id="SDZ1-Redna-18-1994-02-28.sp89">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Leniču. Ali so replike? Gospod Šešerko. K besedi se javil tudi gospod Podobnik, samo bomo morali narediti odmor. Kdo se je še javil k razpravi? Gospod Džuban.</p>
            </sp>
            <sp xml:id="SDZ1-Redna-18-1994-02-28.sp90">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Jaz nimam sedaj rdečega svinčnika, s katerim bi žugal tukaj. Zelo cenim razsodnost gospoda Leniča, vendar moram reči, da bom tukaj glasoval za amandmaje. Strinjam se s tistimi, ki bi rekli, da mogoče naš Državni zbor ni imel najbolj srečne roke pri samem zakonu v osnovni verziji, ker smo naredili tako ali pa, predvsem kriva je Vlada, ker smo dali najbolj luksuzne vile odprodati po istih pogojih kot enosobna socialna stanovanja in smo sedaj pač tam, kjer smo. Zato ni tistega denarja, o katerem govori gospod Lenič. Za sebe moram reči, da ne stojim niti pred lobijem tistih, ki so čisto brez stanovanj, niti pred lobijem tistih, ki jih bodo sedaj kmalu metali iz stanovanj. To je tisto, na kar želim opozoriti gospoda Leniča.</p>
               <p>V naših razgovorih z ljudmi, ki stanujejo v teh stanovanjih, ki so denacionalizirana in so jih novi lastniki dobili nazaj, se dogajajo zelo različne stvari. En del novih lastnikov ima recimo temu neko kulturo in nek socialni smisel, medtem ko imate tukaj tudi ljudi, ki hodijo, trkajo na vrata teh stanovalcev, ki stanujejo že 40 let v tem stanovanju in niso nikoli vedeli, po kakšni proceduri so prišli v njega in jim grozijo in jih želijo vreči iz teh stanovanj čimprej, in to celo proti določbam zakona.</p>
               <p>Mislim, da je prva naloga našega parlamenta, da ustvari neko ravnotežje in pravičnost za vse te strani. Jaz se strinjam z gospodom Leničem, da je to katastrofa, kar se dogaja na stanovanjskem področju in da je za to najmlajšo generacijo stvar res brezupna, veliko hujša kot v civiliranih zahodnoevropskih državah, kjer obstojijo funkcunirajoči stanovanjski fondi in vsaj mlade družine imajo možnost, da dobijo neko stanovanje. Pri nas pa tega ni. Tega gospod Lenič ne bomo rešili na tak način, da bodo dosegli, da bomo sedaj ljudi pri 70. in pri 80. letih metali iz stanovanj na cesto. Jaz si, ko smo šli v osamosvajanje in v to novo politiko Slovenije, tega nisem tako predstavljal in tudi ne želim na vsakem vogalu srečati nekoga, ki me bo opozarjal na to, kakšna je politika parlamenta do stanovanjskega vprašanja.</p>
               <p>Moram reči tudi, da se čutim popolnoma odgovornega do proračuna. Nikoli nisem zagovarjal in ne bom tega, da gre naš proračun čez rob, ker vem, da je finančna stabilnost tolarja ključna za celo gospodarstvo. Samo tega se moramo zavedati vsi, ki diskutiramo o celotnem proračunu. Vidim, da se to pogosto v parlamentu ne dogaja. Recimo, en del tukaj na tej moji desni strani je zelo odločno zagovarjal zelo ekstenziven vojaški proračun. Moji kolegi pozabljajo, da ima tako zagovarjanje neke postavke v proračunu, ali pa kar je še slabše, celo zunaj proračuna, posledice potem na drugih področjih. Ne moremo biti kar naprej širokogrudni do vsakega, ki pride sem.</p>
               <p>V tej alternativi, ki se sedaj tu postavlja ali popolnoma omejiti pravice tistih lastnikov stanovanjske pravice, ki živijo v denacionaliziranih stanovanjih ali zagovarjati pravice tistih, ki sploh še nimajo nobenih stanovanj, to brez upoštevanja celotne problematike, tudi pravic istih, ki so dobili na denacionalizirana stanovanja sedaj nazaj v slast, ne gre in jaz vidim tu možnost pač v teh amandmajih in kot rečeno, zato bom glasoval zanje. Hvala.</p>
            </sp>
            <sp xml:id="SDZ1-Redna-18-1994-02-28.sp91">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Šešerku. Še replika ampak jaz bi predlagal, da mi, ura je 14.00, da mi zaključimo, če se strinjate. Gospod Šiftar pa imate prvi besedo popoldne, potem gospod Podobnik in gospod Džuban. Prekinjam sejo. Sejo nadaljujemo ob 16.00 uri. Vsem želim dober tek.</p>
            </sp>
            <stage type="time">(Seja je bila prekinjena ob 14.02 uri in se je nadaljevala ob 16.12 uri.)</stage>
            <sp xml:id="SDZ1-Redna-18-1994-02-28.sp92">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi! Nadaljujemo 18. sejo. Za popoldanski del so se danes opravičili še: dr. Jože Pučnik, Andrej Lenarčič in Ignac Polajnar.</p>
               <p>Prosim, da najprej v dvorani ugotovimo prisotnost. Ugotavljamo prisotnost, prosim če to potrdite s pritiskom na tipko. (51 poslank in poslancev) Zbor je sklepčen, lahko nadaljujemo z delom.</p>
               <p>Najprej bomo obravnavali stanovanjski zakon in končali to točko. Nato bomo prešli na točko volitve in imenovanja, kjer bomo razpravljali in odločalo o predlogu za razrešitev člana preiskovalne komisije, ki jo vodi gospod Anderlič in nato bomo imeli razpravo na poslansko vprašanje oziroma na odgovor, ki ga je postavila gospa Irena Oman. Smo pa pri 8. členu stanovanjskega zakona in imamo več prijavljenih k razpravi. Prvi se je prijavil k razpravi gospod Šiftar, ki je imel takrat repliko, ko smo prekinili sejo, sedaj ni v dvorani. Gospod Podobnik je imel razpravo, ga tudi ni v dvorani, gospod Geza Džuban izvolite.</p>
            </sp>
            <sp xml:id="SDZ1-Redna-18-1994-02-28.sp93">
               <speaker>GEZA DŽUBAN:</speaker>
               <p>Hvala lepa predsedujoči. Spoštovani zbor! Mi smo v naslednjih trenutkih pred eno dokaj zanimivo odločitvijo, ali izglasujemo vladni predlog, ki ponuja neki tako imenovani kompromis na koliziji pravic, ki je v tem zakonu oziroma za druge variante, ki imajo lahko za to našo ali pa naslednjo generacijo neke zanimive posledice. Pri koliziji pravic imamo nek vladni predlog, ki je pravzaprav novela nekih variant, ki smo jih imeli že ponujane in po moji presoji so približno desetkrat težje kot so bile takrat v osnovi in kljub vsemu ponujajo nek kompromis oziroma motivacijo za obe prizadeti strani, ki se v tem zakonu pojavljata. Mislim, da je to kljub vsemu neka osnova, da se zamislita in iščeta rešitev v tej smeri, namesto tistih drugih, skrajnih rešitev, ki so lahko zelo usodne oziroma pomembne.</p>
               <p>Poplačilo enemu samemu partnerju je pravzaprav nadaljevanje nekje tistega, kar je odpiral dr. Šešerko. Namreč ugotavljamo, da je dosedanji zakon v 117., 119. in 120. členu - pravzaprav mislim, da je kritika zelo pogosto prisotna povsod - razdelil stanovanja po smešni ceni oziroma po smešnih pogojih. Mi z današnjimi amandmaji, kljub temu, ko to ugotavljamo, želimo nadaljevati to pot in iz fonda, ki je bil izkoriščen, z nekim državnim denarjem ustvariti nov fond in nadaljevati nesmiselno politiko, ki je za nami, vendar tisto moramo pustiti ob strani, ker so to dejstva, ki so se zgodila in odpiramo potem nek nov nesmisel, ki bi pa nosil s seboj eno izredno finančno težo. Vsi se na nek način izogibamo, koliko to dejansko tehta, vendar so to dejstva, ki bodo, kot so moji kolegi ugotovili, imela izredno težo pri vseh tistih, ki se bodo za nami pojavljali od stanovanjskega sklada. V krajnji konsekvenci vidim jaz celo tiste, ki so s svojim denarjem, s svojimi fizičnimi in psihičnimi vlaganji skrbeli za svoja stanovanja, ali so to bile stanovanjske hiše ali kjer koli v organizirani gradnji, bodo potem tudi celo kot davkoplačevalci prispevali zato, da bomo naprej privatizirali po 10 ali 15% vrednosti dejanskega stanovanja.</p>
               <p>Različna tolmačenja, kako je država dolžna ali ni dolžna, kako daleč je dolžna, kje so tiste dejanske možnosti, so pa bila že predmet dosedanjih diskutantov in verjetno se enkrat ta zadeva mora približati enemu realno možnemu nivoju in da pokriva država tako daleč, kot zmore. Torej, prepričan sem, da zmore do tiste meje, kamor sega vladni predlog.</p>
               <p>Razni argumenti, ki govorijo o tem, kako bi lahko država še pridobila določena sredstva iz prodaje, iz najemnin, iz dodatnih vlaganj, so zadeve, ki zaenkrat niso prisotne in dokler se to ne zgodi, dokler teh sredstev, ki so vprašljiva, ni, ne moremo govoriti o pokritju katerega ni. Lahko govorimo samo o tistem, kar je prisotno in o obveznostih, ki se lahko zgodijo jutri na plačilnem okencu v banki ali kjerkoli drugje, ko bomo izglasovali amandma, ki zahteva gotovinsko pokritje.</p>
               <p>Eni imajo res smolo, da so se uvrstili takrat, ko so to bila stanovanja, ki imajo danes formalno nekega lastnika. Lahko pa rečemo, da imajo eni smolo tudi, da so se prepozno rodili in se niso mogli uvrstiti niti med prve niti med druge, pač pa se uvrščajo med tiste, ki so danes prosilci kreditov, samo kreditov iz stanovanjskega sklada po neki obrestni meri, ki je še sprejemljiva za današnje razmere in bi pod nekimi normalnimi pogoji skrbeli za svoj stanovanjski fond na ta način, da bi bili pripravljeni veliko in tudi sebe in svoje vložiti. Mi moramo podpirati te, ki imajo voljo sami prispevati v veliki meri za skrb do svojega stanovanja. Hvala lepa.</p>
            </sp>
            <sp xml:id="SDZ1-Redna-18-1994-02-28.sp94">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Gezi Džubanu. Ali je replika? Gospod Kreft ima besedo, izvolite.</p>
            </sp>
            <sp xml:id="SDZ1-Redna-18-1994-02-28.sp95">
               <speaker>DR. LEV KREFT:</speaker>
               <p>Hvala lepa za besedo, gospod predsedujoči. Drage gospe, spoštovani gospodje! Za besedo se javljam zaradi tega, ker sem skupaj z drugimi podpisan pod celo vrsto tu vloženih amandmajev. Ne bom jih našteval, ker jih je preveč, pa tudi zaradi tega, ker mislim, da razprava, ki je šla izrazito v smeri vprašanja kolizije dveh pravic, ni zadostna. Motivi, zaradi katerih sem se sam priključil vsem podpisnikom teh amandmajev, so širši. Najprej gre po mojem mnenju pri stanovanjskem vprašanju za javno korist, potem gre pri tem konkretnem vprašanju v zvezi z odkupom in hkratno denacionalizacijo za vprašanje odprave krivic in končno gre tudi za možno kolizijo dveh pravic.</p>
               <p>Kar se tiče prvega - javne koristi, moram reči, da obstajajo tri področja, ki jih trg ne more samodejno urejati na noben način, še zlasti ne v korist skupnosti - v javno korist. To priznavajo še tako trdi liberalci povsod po svetu. Ta področja so zaposlovanje, stanovanje in okolja. To je tudi razlog, da imamo v Ustavi Republike Slovenije 67. člen, ki pravi "zakon določa način pridobivanja in uživanja lastnine tako, da je zagotovljena njena gospodarska, socialna in ekološka funkcija."</p>
               <p>Glede drugega - odprave krivic, mislim, da je neusklajeno razmerje med lastninjenjem stanovanj in denacionalizacijo na drugi strani postavilo veliko število državljank in državljanov v izrazito neenak položaj glede na druge državljane. To zato, ker je država dvignila roke, češ na vaš račun se bo izvedla denacionalizacija, ker jaz nimam sredstev. Torej boste stanovalci v stanovanjih ali hišah, ki pridejo v denacionalizacijo edini plačali ceno in stroške za nekdanjo nacionalizacijo. Odprava krivic enemu delu državljank in državljanov je torej povsem neutemeljeno povzročila neenakost, če že ne tudi krivice drugemu delu državljank in državljanov.</p>
               <p>Glede kolizije dveh pravic, kar je šele zadnji tretji razlog za spremembe v 125. členu zakona oziroma v 8. členu tega zakona o spremembah in dopolnitvah stanovanjskega zakon, moram reči, da interesa lastnikov in stanovalcev - najemnikov nista nujno v koliziji in nista običajno v nujni koliziji v civilni družbi sami po sebi, če je zajamčena javna korist. Narobe, ampak jih sedaj v kolizijo sili država sama s svojimi nepremišljenimi in neusklajenimi zakonskimi ukrepi na dveh področjih. Na področju lastninjenja stanovanj in na področju denacionalizacije. Pojavlja se očitno tudi med nami celo stališče, da obstaja nekakšna kolizija dveh pravic in interesov med mladimi oziroma vsemi tistimi, ki so brez stanovanj in sedanjimi najemniki, kot, da se bo do stanovanj prišlo tako, da bodo sedanji najemniki imeli manj pravic in možnosti - vsaj en del med njimi. Meni se zdi ta kolizija zagotovo perverzna, kajti za to, da bodo lažje tisti brez stanovanj in mlajši prišli do svojih bivališč, torej do zagotovitve pravice, ki jo ustava opredeljuje v 78. členu, je zagotovo najboljše stanje, kar se tiče javne koristi v tem, da največje število ljudi biva v stanovanjih, katerih lastniki so sami.</p>
               <p>Zato bom glasoval za boljše rešitve od vladnih, ki jih podpirajo vloženi amandmaji in bi vse, ki se zavzemamo za reševanje tovrstnih socialnih vprašanj; opozarjam na pozornost - ne glasujemo za ali proti lastnikom stanovanj in tudi ne za ali proti najemnikom. Glasujemo za izvedbo načela pravne in socialne države, realiziranega zlasti v 67. in 69. členu ustave. Torej glasujemo za ali proti tistim načelom, ki jih sam ne sprejemam. To je načelo, da je lastnina absolutno nedotakljiva in neomejena, načelo, da se krivice popravljajo s prizadejanjem novih tistim, ki niso povzročili krivic in da država ustvarja in razpihuje spore med državljani, namesto da bi v njih posredovala in jih reševala. Hvala lepa.</p>
            </sp>
            <sp xml:id="SDZ1-Redna-18-1994-02-28.sp96">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kreftu. Ali je replika gospod Kopač? (Ne.) Gospod Šiftar, vi ste hoteli že prej besedo. Gospod Poljšak, izvolite.</p>
            </sp>
            <sp xml:id="SDZ1-Redna-18-1994-02-28.sp97">
               <speaker>MARIJAN POLJŠAK:</speaker>
               <p>Glejte. Razpravljamo že eno ali dve uri, torej jaz nisem sodeloval pri tem zakonu in pri tem členu. Medtem, ko sem tukaj poslušal govornike - dva nazaj - sem prišel do neke ideje. Ukradel vam bom dve minuti zato, da vam bom to povedal.</p>
               <p>Vi gledate, kako bi problem rešili. Problem, pravite, je potrebno vzeti... Recimo, da je sedaj prodaja družbenih stanovanj prinesla, bom rekel cca 100 milijonov mark in da je sedaj problematika za te podnajemnike denacionaliziranih stanovanj - recimo, da gre za vrednost 10 milijonov 10%-no vrednost. Jaz bi rekel, da je pravično, torej najrajši bi naredil revizijo. Revizija državljanstva, revizija podeljenih stanovanj, da naj plačajo višjo ceno, polno, polovično, ne vem kakšno, četrtinsko ali kakorkoli - to je divje. Vzemimo eno bolj kompromisno stališče. Tisti, ki so dobili poceni stanovanja, naj plačajo sedaj to razliko, da  bo tudi tem poravnana pravica. Menda potem problemov ne bo. Jaz to povem enostavno, ali ste doumeli recimo v čem je... To je praktično narejeno. Jaz bi predlagal tak zakon. Jaz nisem sodeloval pri tem. Če bi preje prišel na to idejo bi enostavno predlagal drugačen zakon. Tisti, ki so sedaj dobili poceni stanovanja, recimo je plačal 40 tisoč DM namesto 200 tisoč, 20 tisoč namesto dvesto, 10 tisoč namesto sto tisoč itd. Enostavno zakon, ocena, gre se za 10% sredstev, dodajo. Država ne bo nič plačala, ker tukaj gospode, ki zelo skrbijo za državno blagajno, skrbi za državno blagajno, skrbijo, zakaj bi država plačala oz. da država ne bi plačala. Ne! Naj plačajo tisti, ki so dobili poceni stanovanja, dodatno vrednost. Zaradi mene se lahko točka prekine in se naredi nov zakon.</p>
               <p>Upam, da ste me razumeli. Hvala.</p>
            </sp>
            <sp xml:id="SDZ1-Redna-18-1994-02-28.sp98">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Kopač.</p>
            </sp>
            <sp xml:id="SDZ1-Redna-18-1994-02-28.sp99">
               <speaker>JANEZ KOPAČ:</speaker>
               <p>Hvala lepa. Tudi jaz bi rad stvari poenostavil, ne sicer na način, kot je to naredil gospod Poljšak, pa vendar. Ob visoko donečih besedah o koliziji različnih pravic je seveda bilo rečeno - morda pa nekoliko skrito, da so tukaj štirje načini za razrešitev te kolizije. Za enega ali dva mislim, da je Sekretariat za zakonodajo celo rekel, da sta neustavna; za vladnega in še za enega drugega pa take pripombe ni. Toda menim, da je pomembno poudariti samo nekaj dejstev.</p>
               <p>Najprej to: v Sloveniji je stanovanjski fond obsegal 100 enot. Od tega je bilo približno 30%, torej 30 enot, v družbeni lasti, nekaj več kot 60% vseh stanovanjskih enot pa v privatni lasti. Tisti, ki so jih imeli v privatni lasti, so te stanovanjske enote ali kupili ali pa jih zgradili. Eni so jih zgradili s krediti, ki so bili ugodni ali manj ugodni, eni pa brez kreditov. Ena tretjina prebivalstva je torej živela v družbenih stanovanjih in njihovo bivanje je že takrat subvencioniralo 2/3 slovenskega prebivalstva. Vendar pa je v okviru te 1/3-ne, ki je potem lahko odkupila stanovanja po stanovanjskem zakonu, samo okrog 10% - se pravi, vsega skupaj dobre 3% vsega slovenskega stanovanjskega fonda bilo nacionaliziranega. In o tem se danes pogovarjamo. V teh stanovanjih so torej živeli ljudje, ki jim je bilo ves čas njihovega bivanja bivanje v teh stanovanjskih enotah subvencionirano.</p>
               <p>Sedaj bi po predlogu Vlade za odpravo te kolizije pravic slovenske javne finance namenile za ta strošek približno 6 milijard in pol, kar je približno pol odstotka bruto domačega proizvoda. Prvotna varianta, ki jo je predlagal gospod Potrč, je stala 54 milijard oziroma približno 4% bruto domačega proizvoda. Prvotna varianta, ki jo je predlagal moj strankarski kolega, gospod Marjan Šetinc, je stala približno 40 milijard, oziroma 3% bruto domačega proizvoda. Najnovejša varianta, ki sta jo vložila skupaj gospod Potrč in gospod Šetinc, stane približno 14 milijard in pol, oziroma dober odstotek bruto domačega proizvoda. Vendar je treba reči tudi to, da vse te variante, z izjemo vladne - tako kot je omenil že moj poslanski kolega gospod Lenič in prav tako Geza Džuban - uničujejo dejavnost Stanovanjskega sklada. In v tem smislu bi repliciral na gospoda Leniča: ni res, da nove generacije še 5 let ne bodo prišle, če bo sprejet kateri koli drug amandma kot vladni, do kakršnekoli pomoči države. Nikoli ne bodo prišle! Zato, ker tudi ta najnovejši amandma, ki sta ga vložila gospod Šetinc in gospod Potrč, predvideva za Stanovanjski sklad Republike Slovenije za dobrih 7 milijard obveznosti, kar pomeni, da niti v 15, niti v 20 letih Stanovanjski sklad, brez nekih dodatnih sredstev iz proračuna, tega denarja ne bo mogel izplačati.</p>
               <p>In ta amandma, ki naj bi bil sicer v dobrobit tistih, ki živijo v nacionaliziranih stanovanjih, je tudi, ne samo, da je v škodo novi generaciji, tudi do njih je krivičen zato, ker jim bo dal neke papirje, ki jih bo moral obvezno odkupiti stanovanjski sklad, Stanovanjski sklad pa naj bi jih odkupil v višini dobrih 7 milijard, ki jih nima in jih še, tudi če gremo gledati njihov "cash flow" za naslednjih 15 let, jih še v 15 letnih ne bo imel. Tako, da skratka vsi amandmaji z izjemo vladnega oziroma vladnih, ker govorimo o štirih paketih amandmajev, uničujejo, povsem uničijo eno institucijo - to je stanovanjski sklad, ki pa neko funkcijo le ima in se je že izkazal, zelo zamajajo dve institucije, to je Odškodninski sklad in Sklad za razvoj in skratka zelo veliko stanejo na račun teh treh odstotkov - govorim poenostavljeno - prebivalstva, ki živi v nacionaliziranih stanovanjih in je vedno do sedaj, do uveljavitve stanovanjskega zakona že imelo subvencionirano bivanje. Vladni predlog omogoča precej cenejšo, čeprav še vedno zelo drago rešitev, ki stane približno 6,5 milijard in omogoča preživetje vsem trem prej omenjenim institucijami, tako stanovanjskemu, kot odškodninskemu skladu, kot skladu za razvoj.</p>
               <p>Zato ne bom s kakšnim demagoškim vzklikom rekel, v imenu mlade generacije, nikar sprejeti drugih amandmajev, kot vladne, ali pa v imenu, ne vem, kakšnih načel, nikar sprejeti drugih amandmajev, kot vladnih. Ampak, v imenu, bom rekel neke zmernosti reševanja kolizije teh konfliktov, ki jo tudi vladna varianta omogoča, pozivam vse skupaj, da podprete vladni sklop amandmajev na 8. člen. Hvala lepa.</p>
            </sp>
            <sp xml:id="SDZ1-Redna-18-1994-02-28.sp100">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Mozetič, prosim.</p>
            </sp>
            <sp xml:id="SDZ1-Redna-18-1994-02-28.sp101">
               <speaker>MIROSLAV MOZETIČ:</speaker>
               <p>Hvala za besedo. Mislim, da tudi ta amandma Vlade k 8. členu ni skladen z ustavo, zlasti v tistem delu, ali pa predvsem v tistem delu, ki se nanaša na stare nove lastnike oziroma na tiste, ki so bili lastniki, pa jim je bila ta zadeva odvzeta in  naj bi sedaj ali pa so že dobili nazaj.</p>
               <p>Jaz se strinjam s tem, da je treba nekaj narediti in da je treba najemnike teh stanovanj spraviti približno v enako pozicijo, kot so bili tisti srečneži v družbenih stanovanjih. To se v celoti strinjam. Vendar  mislim, da je to nemogoče narediti tako, da se dejansko še enkrat razlasti bivše lastnike. Sklicevanje na 69. člen ustave, gospe in gospodje, se mi zdi v tem primeru in če ga v tem primeru tako sprejmemo, en zelo zelo težak presedans. Naj bi bila stanovanja v javno korist. Čez eno leto bo lahko nekdo prišel, pa bo rekel, da bo razlastil vse stanovanjske viške, ki jih kdo ima, zato, ker imamo pač toliko in toliko ljudi brez stanovanj. Približno to poskušamo narediti sedaj s to zadevo. Zato mislim, da sklicevanje niti na 67. člen niti na 69. člen, ki dovoljuje izjemoma z zakonom lastninsko pravico vzeti ali pa omejiti, ko zahteva javna korist, tukaj absolutno ne pride v poštev. Mislim, da je to zelo nevarna zadeva.</p>
               <p>Še eno stvar bi želel, ko govorimo o krivicah, pa o nekih novih krivicah. Ne smemo pozabiti, da so tem ljudem, ki so jim bila stanovanja odvzeta, marsikatero je tudi prazno oziroma ni imel takrat notri najemnikov. Ko so bila takrat ta stanovanja odvzeta, so bila pač vzeta  tem ljudem. Sedaj govoriti, da bodo oni s tem nekaj dosegli, da oni povzročajo neke krivice, mislim, da je to precej čudna zadeva.</p>
               <p>Kar pa zadeva to, da se to dela tudi v smeri oškodovanje mlade generacije, jaz imam tudi precej mlade generacije za seboj, ampak ne mislim sedaj na to, bojim se, da ta mlada generacija dejansko ne bo prihajala do stanovanj. Ampak ne glede na te določbe, ki jih tukaj sprejemamo, stanovanjski sklad smo s tem, ali pa se je s tem zakonom, ki je bil, dejansko sesul. Stanovanja so bila razprodana, denar se je uporabil predvsem za druge stvari, najmanj za stanovanjske fonde, kar pomeni, da tega denarja praktično ni. Sedaj pa, če kdo misli, da se bo s tem lastnikom vrnjenih stanovanj, oziroma nacionaliziranih stanovanj s tem, da bodo oni morali prodati ta stanovanja, to ni nič drugega, kot razlastitev, ali pa če slučajno izvoli najemnik iti ven, lastnik plača temu, da gre ven, mislim, da je to daleč od tega, da bi vplivalo karkoli na to, da bomo imeli več denarja za stanovanja, zlasti mladih družin oziroma mladih ljudi.</p>
               <p>Še enkrat ponavljam. Ta člen, mislim, da je v tem delu, ki govori  dejansko o razlastitvi, povsem neustaven in zelo zelo nevarna zadeva, če ga sprejmemo. Bojim se, da bo res čez čas spet nekdo prišel in govoril, da je javna korist vseh sort, kar pomeni, da bomo imeli približno take razvrstitve, kot smo jih imeli do pred pari leti. Hvala lepa.</p>
            </sp>
            <sp xml:id="SDZ1-Redna-18-1994-02-28.sp102">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Mozetiču. Gospod državni sekretar ima besedo. Izvolite.</p>
            </sp>
            <sp xml:id="SDZ1-Redna-18-1994-02-28.sp103">
               <speaker>MAG. DUŠAN BLAGANJE:</speaker>
               <p>Gospod predsedujoči, hvala za besedo! Vlada je s svojim amandmajem pod številko 16 pregleda, ki ga imate, predlagala novo integralno besedilo 125. člena stanovanjskega zakona, ki po njenem prepričanju pomeni tisto optimalno rešitev, ki v največji možni meri - to je s kompromisom - rešuje kolizijo pravic, o katerih je bilo govora danes. Pri tem je Vlada upoštevala vse okoliščine znane iz dosedanjih razprav. Najprej to, da ne gre za reševanje kolizije med pravico do denacionalizacije in pravico do privatizacije. Niti prva niti druga namreč ob uveljavitvi stanovanjskega zakona še nista bili istovetni z lastninsko pravico. Gre za kolizijo z denacionalizacijo uveljavljene lastninske pravice in pravic, ki pogojno sledijo iz stanovanjske pravice. Tudi za to predlagane spremembe ne kršijo nobenega ustavnega načela, o čemer je Ustavno sodišče Republike Slovenije že odločalo.</p>
               <p>To, kar ponuja 125. člen po predlogu Vlade, je največ, kar ta država oziroma njeni skladi še prenesejo oziroma zagotovijo tistim, ki bodo izkoristili zakonske možnosti. Opravljene so bile analize, s katerimi je Državni zbor seznanjen in ki kažejo, da bi bila obremenitev skladov in občin po varianti iz amandmajev, ki jim Vlada nasprotuje, od 14,5 milijard tolarjev do 54 milijard tolarjev, po predlogu vladnega 125. člena pa 6,5 milijard tolarjev. Vlada res nima oceno o prihodkih odškodninskega sklada iz naslova stanovanjskega zakona in jih tudi ne bo mogla imeti, dokler občine ne bodo obdelale vseh zahtevkov za denacionalizacijo. Kar pa je pri tem bistveno, je to, da bi obremenitev stanovanjskega sklada, ki bi po amandmajih znašala med 7,2 in 18 milijardami tolarjev, namesto še sprejemljivih 1,9 milijarde tolarjev po vladnem predlogu, neizogibno vodila k samo dvema možnima izidoma, in sicer bodisi k neizvedljivosti z amandmaji k 125. členu morebiti sprejetih določb, bodisi dolgoročni nelikvidnosti stanovanjskega sklada.</p>
               <p>Tako prvo kot drugo bi pomenilo vnaprejšnje onemogočanje nacionalnega stanovanjskega programa, s katerim mora Vlada priti pred Državni zbor sredi letošnjega leta in od katerega zlasti več kot 10.000 slovenskih družin, ki že potrebujejo neprofitna stanovanja, pričakuje hitrejšo graditev takih stanovanj, ki brez aktivne vloge stanovanjskega sklada ni mogoča. To bi ogrozilo tudi že sedaj uveljavljeno posojilodajalsko vlogo stanovanjskega sklada s pomembno socialno dimenzijo, ki jo ima in tudi siceršnje napore za ponovno oživitev stanovanjske gradnje.</p>
               <p>Zato 125. člen v vladnem predlogu in nasprotovanje amandmajem ni obramba proračuna, temveč varovanje pogojev za ponoven zagon stanovanjske gradnje z vsemi njenimi multiplikativnimi gospodarskimi učinki vred in zato tudi skrb za koristi 10.000 državljanov, ki bi bili dolgoročno prizadeti z opisanimi posledicami amandmajev. Vlada prav tako nikakor ne more soglašati s predlogom, po katerem naj bi prejšnji imetniki stanovanjske pravice na denacionalizacijskim upravičencem vrnjenih stanovanjih lahko uveljavljali pravico do nakupa po VIII. poglavju stanovanjskega zakona, oziroma z dolžnostjo lastnikov, da taka stanovanja bremen prosta prodajo prejšnjim imetnikom stanovanjske pravice oziroma njihovim ožjim družinskim članom. Takšna določba iz amandmajev bi namreč pomenila ponovno prisilno razlastitev zakonitih lastnikov in to ne v splošnem javnem interesu, temveč v interesu manj kot ene stotine državljanov.</p>
               <p>V tej zvezi niso nepomembni nekateri številčni podatki,</p>
               <p>namreč, da je v Sloveniji med več kot 600.000 stanovanji nekdaj bilo okrog 229.000 družbenih stanovanj, od katerih je bilo po stanovanjskem zakonu odkupljenih 139.000. Med vsemi temi stanovanji je bilo vsega skupaj 13.000 nacionaliziranih stanovanj. Pričakuje se, da bo vloženih 9.000 zahtevkov za denacionalizacijo teh stanovanj, med njimi 7.500 upravičenih.</p>
               <p>Na drugi strani Vlada ocenjuje, da bo želelo privatizirati stanovanja približno 4.700 prejšnjih imetnikov stanovanjske pravice, ki so le-to imeli na nacionaliziranih stanovanjih. To je tudi število pravic in krivic, o katerih se odloča. Bilo pa je poleg tega še na primer 371.000 tistih primerov, ko so si ljudje stanovanjsko vprašanje rešili sami še pred stanovanjskim zakonom. Tudi ta dimenzija vprašanja je eden od razlogov za Vladni predlog 125. člena in za njeno nasprotovanje amandmajev, ki mu nasprotujejo. Hvala lepa.</p>
            </sp>
            <sp xml:id="SDZ1-Redna-18-1994-02-28.sp104">
               <speaker>PODPREDSEDNIK VLADIMIR TOPLER:</speaker>
               <p>Želi še kdo razpravo o amandmajih k 8. členu? Naj zato razpravo zaključim in prehajamo na glasovanje o posameznih amandmajih in amandmajih na amandma k 8. členu.</p>
               <p>Najprej bomo glasovali o amandmaju, ki ga je podpisala skupina poslancev. Prvopodpisani gospod Marjan Šetinc. Amandma bom še enkrat prebral: 125. člen se spremeni tako, da se glasi: "Določilo najemne pogodbe sklenjene med zavezancem za vrnitev stanovanj in najemnikom - prejšnjim imetnikom stanovanjske pravice ostanejo v veljavi tudi po vrnitvi stanovanja upravičencev do denacionalizacije. V dveh letih potem, ko je bilo stanovanje vrnjeno upravičencu do denacionalizacije oziroma v dveh letih po uveljavitvi tega zakona oziroma po končanem zapuščinskem postopku lahko prejšnji imetnik stanovanjske pravice na takem stanovanju uveljavlja pravico do nakupa stanovanja na način, določen v tem poglavju.</p>
               <p>Lastnik je na zahtevo prejšnjega imetnika stanovanjske pravice, ki je to pravico imel na dan uveljavitve tega zakona, z njegovo pisno privolitvijo pa tudi njegovemu ožjemu družinskemu članu dolžan prodati bremen prosto stanovanje na katerem je imel stanovanjsko pravico. Lastnik ima pravico do nadomestila za popust iz drugega odstavka 117. člena oziroma 119. ali 120. člena tega zakona od zavezancev za vrnitev stanovanja, razliko do tržne cene zasedenega stanovanja pa dobi v višini polovice te vrednosti v vrednostnih papirjih Sklada Republike Slovenije za razvoj, drugo polovico pa v obveznicah slovenskega odškodninskega sklada. Lastnik ima pravico od Stanovanjskega sklada Republike Slovenije zahtevati odkup prejetih vrednostnih papirjev Sklada Republike Slovenije za razvoj in obveznic Slovenskega odškodninskega sklada po tržni ceni.</p>
               <p>Prejšnjim imetnikom stanovanjske pravice na stanovanjih, ki so bila pred uveljavitvijo zakona o denacionalizaciji z odločbo sodišča vrnjena prvotnim lastnikom, gredo iste pravice kot najemnikom v denacionaliziranih stanovanjih".</p>
               <p>Takšen amandma dajem na glasovanje. Obrazložitev glasu, gospod Šetinc.    </p>
               <p>Še to bi povedal. V kolikor sprejmemo ta amandma, je amandma Vlade pod točko 16 brezpredmeten. S tem seveda tudi amandmaji na amandma. Izvolite gospod Šetinc.</p>
            </sp>
            <sp xml:id="SDZ1-Redna-18-1994-02-28.sp105">
               <speaker>MAG. MARJAN ŠETINC:</speaker>
               <p>Hvala lepa gospod podpredsednik, spoštovane poslanke in poslanci! Razumljivo, da bom glasoval za ta amandma, bom pa povedal še nekaj razlogov zakaj. S tem amandmajem najbolj dosledno rešujemo ta problem. Tukaj bi še enkrat poudaril tisto, kar sem že tudi pri prvi obravnavi povedal, da se pri vprašanju pokrivanja stroškov za takšno rešitev, ves čas pojavlja ena cifra in en izračun, ki temelji na številkah, ki jih je gospod državni sekretar povedal. Seveda ni mogel odgovoriti na tista vprašanja, katera sem jaz postavil že nekajkrat. Ta rešitev, ki jo tukaj ponujamo, bi po mojem edina lahko prisilila Vlado, da bi razmislila in pripravila rešitve do tretjega branja tega zakona. Zdi se mi, da se ves čas tukaj izogiba in hoče imeti Vlada bianco situacijo, v kateri je praktično ne bo potrebno nič razmišljati. Ker ta vladni model pravzaprav ne reši ničesar drugače, kot že rešuje sedanji 125. člen. Notri je samo predvidevanje, da bo povečal, da bo ta model povečal motivacijo zato, da se bodo sedanji denacionaliziranci sporazumeli z najemniki stanovanj v denacionaliziranih hišah. Torej, to je samo predvidevanje. Mislim, da je tukaj predvidevanje napačno, ker je zgrajeno na tem, da Vlada noče s tem ničesar imeti kljub temu, da je bilo jasno povedano tukaj, da je pravzaprav zakon povzročil to kolizijo.</p>
               <p>Ne gre sedaj za kolizijo, tako kot je gospod Mozetič rekel, da sedanji lastniki jemljejo pravice tem v teh stanovanjih. To ni tako. Ni res, tega ni nihče rekel. Zakon je tako postavljen. Torej jaz predlagam, da se podpre ta člen, s tem se Vlado potisne v situacijo, da bo morala pripraviti solucije, ki bodo pokazale časovno dimenzijo reševanja tega problema, pokazale način polnjenja skladov, iz katerih naj bi se to reševalo in s tem bo na nek način odpravljen en, jaz bi temu rekel zakonodajni zaplet, ki mislim, da se vleče že predolgo. Hvala lepa.</p>
            </sp>
            <sp xml:id="SDZ1-Redna-18-1994-02-28.sp106">
               <speaker>PODPREDSEDNIK VLADIMIR TOPLER:</speaker>
               <p>Hvala lepa.  Kdo je za amandma k 8. členu, prvopodpisanega gospoda Šetinca? Ugotovimo sklepčnost! (65 prisotnih.)</p>
               <p>Kdo je za? (17 poslancev.) Je kdo proti? (35 poslancev.)</p>
               <p>Ugotavljam, da amandma ni sprejet.</p>
               <p>Prehajamo na glasovanje o amandmaju Vlade pod točko 16, vendar pa imamo od številke 2 - v vašem pregledu - pa do številke 15 amandmaje na amandma. Moramo najprej po proceduri glasovati o tem.</p>
               <p>Pod številko 2 imamo amandma. V prvem odstavku 125. člena stanovanjskega zakona, spremenjenega z amandmajem Vlade pod zapisano številko 16, se za besedama "najemna pogodba" doda besedilo: "sklenjena med zavezancem za vrnitev stanovanja in najemnikom, prejšnjim imetnikom stanovanjske pravice." Ostalo besedilo ostane nespremenjeno. Odbor podpira, Vlada tudi podpira ta amandma. Dajem ta amandma na glasovanje. Ugotovimo sklepčnost! (58 prisotnih.)</p>
               <p>Kdo je za? (30 poslancev.) Je kdo proti? (18 poslancev.)</p>
               <p>Ugotavljam, da smo amandma sprejeli.</p>
               <p>Pod točko 3 imamo amandma. Na koncu tretjega odstavka 125. člena se doda besedilo, ki se glasi: "lastnik ima pravico od Stanovanjskega sklada Republike Slovenije zahtevati odkup prejetih vrednostnih papirjev  Sklada Republike Slovenije za razvoj in obveznic Slovenskega odškodninskega sklada po revalorizirani nominalni vrednosti glede na rast tečaja nemške marke po srednjem tečaju Banke Slovenije." Amandma predlaga skupina poslancev, prvopodpisani gospod Potrč. Odbor podpira, Vlada ne podpira. Ugotovimo sklepčnost! (65 prisotnih.)</p>
               <p>Kdo je za? (20 poslancev.) Je kdo proti? (36 poslancev.)</p>
               <p>Ugotavljam, da amandma pod točko 3 ni sprejet.</p>
               <p>Pod točko 4 imamo amandma, ki ga predlaga skupina poslancev, prvopodpisani je  gospod Potrč. Odbor podpira, Vlada ne podpira. Prosim? Proceduralno imate? Predlagate, da najprej glasujemo pod to številko 8.</p>
               <p>Pod številko 8 pa imamo amandma na amandma na amandma. Upam, da sem rekel dovoljkrat. V amandmaju pod številko 8 na strani 6 - pregleda amandmaja k predlogu zakona o spremembah in dopolnitvah stanovanjskega zakona z dne 2.2.1994 se besedi "enega leta" nadomestita z besedami "šest mesecev." Prvopodpisani amandma na amandma predlaga gospod Miran Potrč. Najprej bomo glasovali o tem. Vlada podpira in odbor tudi podpira. Ugotovimo sklepčnost! (65 prisotnih.)</p>
               <p>Kdo je za? (32 poslancev.) Je kdo proti? (21 poslancev.)</p>
               <p>Ugotavljam, da je amandma sprejet.</p>
               <p>Dajem na glasovanje amandma na amandma Vlade pod številko 8., ki ga predlaga skupina poslancev, prvopodpisani gospod Potrč. Odbor podpira in Vlada podpira. V zadnjem stavku četrtega odstavka 125. člena stanovanjskega zakona spremenjenega z amandmajem Vlade pod številko 16, se besedo "lahko" nadomesti z besedo "mora", besedo "izplača" pa z besedo "izplačati". Doda se nov zadnji stavek tega odstavka, ki se glasi: Zavezanec za denacionalizacijo mora svojo obveznost do prejšnjega imetnika stanovanjske pravice izpolniti v roku enega leta od sprejema zahteve. Odbor podpira in Vlada podpira ta amandma. Ugotovimo sklepčnost! (63 prisotnih.)</p>
               <p>Kdo je za? (35 poslancev.) Je kdo proti? (15 poslancev.)</p>
               <p>Ugotavljam, da smo amandma pod številko 8 sprejeli.</p>
               <p>Smo pri amandmaju pod številko 4. Je umaknjen.</p>
               <p>Prehajamo na amandma pod številko 5. Predlagatelj skupina poslancev, prvopodpisani gospod Potrč. Odbor podpira, Vlada podpira ta amandma. To je amandma pod številko 5, ki se glasi: v tretjem stavku četrtega odstavka 125. člena stanovanjskega zakona se besedilo "ima pravico še do posojila" nadomesti z besedilom "je na njegovo zahtevo v stanovanjski sklad Republike Slovenije dolžan najkasneje v roku šest mesecev od vložene zahteve odobriti posojilo". Obrazložitev glasu, gospod Potrč.</p>
            </sp>
            <sp xml:id="SDZ1-Redna-18-1994-02-28.sp107">
               <speaker>MIRAN POTRČ:</speaker>
               <p>Hvala lepa. V soglasju z Vlado in tudi z odborom gre v tem primeru in še v nekaterih za popravke, ki samo pomenijo jasnejše besedilo. Vlada je v svoji obrazložitvi jasno zapisala, da bo pomagala tam, kjer ne bo mogoče zagotoviti odkup na lokaciji, kjer stanuje, s krediti tem ljudem, če se bodo odločili za gradnjo in zapisala je, da jim bo te kredite dala, ne pa mogoče dala in ker je bila formulacija tako zapisana, da bi bilo dvomljivo, ali jih bodo vsaj dobili, ali ne, je zdaj zapisano, da jih pač v šestih mesecih dobijo. Ker sicer je to ena od oblik, ki res ne pomeni čisto nič in tu ne gre za nič drugega kot za to, kar je prej pisalo v obrazložitvi vladnega teksta, je zdaj napisano tudi v besedilu. Govorim iz razloga, ker vidim polno nezaupanje med vami, kaj kakšen predlog pomeni, ker enostavno ne morete vse podrobnosti poznati in da vas prosim, da vsaj tam, kjer gre za stvari, ki so dogovorjene, ne glasujete proti, ker potem bo zakon dejansko nemogoč in ne bo reševal čisto nič. Če se vsaj nekaj malenkosti sprejme, bo vsaj za deset ali pa dvajset ljudi kaj pomenil.</p>
            </sp>
            <sp xml:id="SDZ1-Redna-18-1994-02-28.sp108">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Potrč. Ugotovimo sklepčnost! (67 prisotnih.)</p>
               <p>Kdo je za? (30 poslancev.) Je kdo proti? (24 poslancev.)</p>
               <p>Ugotavljam, da je amandma pod točko 5 sprejet.</p>
               <p>Prehajamo na amandma pod točko 6. Predlagatelj ista skupina poslancev, odbor podpira, Vlada podpira. V tretjem stavku četrtega odstavka 125. člena Stanovanjskega zakona, spremenjenega z amandmajem Vlade, se besedilo "in pravica zahtevati od Stanovanjskega sklada Republike Slovenije odkup prejetih obveznic Slovenskega odškodninskega sklada in lastniških vrednostih papirjev Sklada Republike Slovenije za razvoj po tržni ceni" nadomesti z besedilom, da mu Stanovanjski sklad Republike Slovenije na njegovo zahtevo v roku šest mesecev odkupi prejete obveznice Slovenskega odškodninskega sklada in lastniške vrednostne papirje Sklada Republike Slovenije za razvoj po tržni ceni. Ugotovimo sklepčnost! (63 prisotnih.)</p>
               <p>Kdo je za? (32 poslancev.) Je kdo proti? (13 poslancev.)</p>
               <p>Ugotavljam, da je amandma pod številko 6 sprejet.</p>
               <p>Prehajamo na naslednjo, 6. stran. Tukaj imamo amandma pod številko 7. Predlagatelj skupina poslancev, prvopodpisani gospod Potrč. Odbor podpira, Vlada ne podpira. Amandma se glasi: v tretjem stavku četrtega odstavka 125. člena stanovanjskega zakona, spremenjenega z amandmajem Vlade, se besedilo "po tržni ceni" nadomesti z "po revalorizirani nominalni vrednosti, glede na rast tečaja nemške marke po srednjem tečaju banke Slovenije". Ugotovimo sklepčnost! (63 prisotnih.)</p>
               <p>Kdo je za? (15 poslancev.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>Pod točko 9, ista skupina poslancev, odbor podpira, Vlada ne podpira. Besedilo petega odstavka 125. člena stanovanjskega zakona, spremenjenega z amandmajem Vlade, se spremeni tako, da se besedilo prvega stavka od besed "zavrnitve iz tretjega odstavka tega člena dalje" črta in nadomesti z besedilom "odkup enakovrednega stanovanja. V ta namen mu mora zavezanec za vrnitev stanovanje posredovati podatke in seznam vseh razpoložljivih nezasedenih in zasedenih stanovanj, katerih lastnik je in ki jih mora ponuditi v odkup". Gospod Potrč, obrazložitev glasu.</p>
            </sp>
            <sp xml:id="SDZ1-Redna-18-1994-02-28.sp109">
               <speaker>MIRAN POTRČ:</speaker>
               <p>Možnosti imetnikov stanovanjske pravice v denacionaliziranih stanovanjih, da nadomestno - ne na stanovanju, kjer so - odkupijo stanovanja, so zelo majhna. Če boste pripravljeni sprejeti ta amandma, potem bodo nekoliko večje. Gre namreč za to, da je zdaj obveza, da jim ponudi občina samo enakovredna stanovanja. Četrt sobice, ali pa tri kvadratne metre preveč ali premalo, ni več dolžna ponuditi, tudi če bi bil nekdo pripravljen iti iz sedanjega stanovanja celo v manjše in manjšega odkupiti. S tem dajemo nekaj več možnosti, da je večja ponudba. Odločitev, za katero - bo tako ali tako na strani tega imetnika stanovanjske pravice - ali se bo za to odločil ali ne, pa bo odvisno od mnogo mnogo razlogov; ker največkrat se ne bo mogel za to odločiti, ker ne bo kupoval še enega polnega stanovanja, v katerega se nikoli ne bo mogel vseliti.</p>
               <p>Če želite vsaj napol realno narediti to možnost, potem pač dovolite nekaj širšo ponudbo, drugače jo omejite na to, kar predlaga Vlada. Hvala.</p>
            </sp>
            <sp xml:id="SDZ1-Redna-18-1994-02-28.sp110">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Potrču. Ugotovimo sklepčnost! (62 prisotnih.)</p>
               <p>Kdo je za? (21 poslancev.) Je kdo proti? (35 poslancev.)</p>
               <p>Ugotavljam, da amandma pod številko 9 ni bil sprejet.</p>
               <p>Smo na strani 7 - amandma pod številko 10, ki ga je vložila skupina poslancev, prvopodpisani gospod Lenič. Odbor podpira, Vlada podpira. Amandma se glasi: v petem odstavku 125. člena stanovanjskega zakona, spremenjenega z amandmajem Vlade, se besedilo za besedami "in ki jih mora ponuditi v odkup" nadomesti z besedilom: "Zavezanec lahko v nadomesten odkup ponudi le tista zasedena stanovanja, katera najemniki, prejšnji imetniki stanovanjske pravice ne bodo odkupili v roku 4 mesecev od uveljavitve tega zakona. V tem roku imajo, ne glede na rok iz 123. člena, pravico zahtevati odkup stanovanja v skladu s 117. in 119. člena tega zakona. Podatke in seznam je dolžan zavezanec izročiti najkasneje v 30 dneh od poslane zahteve, vendar pa ne pred potekom 4-mesečnega roka, v katerem imajo prejšnji imetniki stanovanjske pravice-najemniki možnost ta stanovanja odkupiti." Ugotovimo sklepčnost! (64 prisotnih.)</p>
               <p>Kdo je za? (46 poslancev.) Je kdo proti? (2 poslanca.)</p>
               <p>Ugotavljam, da je amandma pod številko 10 sprejet.</p>
               <p>Pod številko 11 imamo amandma, prvopodpisani gospod Potrč. Odbor se ni opredelil, Vlada pa ga ne podpira. Napovedan je umik amandmaja, če bo sprejet predlog dodatnega sklepa.</p>
               <p>Gospod Potrč - obrazložitev. Prosim.</p>
            </sp>
            <sp xml:id="SDZ1-Redna-18-1994-02-28.sp111">
               <speaker>MIRAN POTRČ:</speaker>
               <p>Hvala lepa. Amandma umikam. Verjamem, ali prosim, da ostali podpisniki z mano soglašajo. Umikam ga iz razloga, ker je sprejet prejšnji amandma, ki vprašanje, kdo ima še pravico kupiti in kdo ne, le nekoliko razčiščuje. Samo to je bil ta namen. In umikam ga predvsem iz razloga, ker glede na vaše glasovanje "gojim" upanje, da bo sprejet dodaten sklep, po katerem naj bi - zopet ob soglasju z ministrstvom - to ministrstvo le obvestilo ljudi, da imajo še 4 mesece časa za nakup, ker je najbrž treba pričakovati, da vsi ravno ne berejo uradne liste. Hvala.</p>
            </sp>
            <sp xml:id="SDZ1-Redna-18-1994-02-28.sp112">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Hvala tudi za umik. Smo pri amandmaju pod številko 12. Predlaga ga skupina poslancev, prvopodpisani gospod Potrč. V zadnjem stavku devetega odstavka 125. člena stanovanjskega zakona, spremenjenega z amandmajem Vlade, se besedi "ponudnik zamenjave" nadomestita z besedami "zavezanec za vrnitev stanovanja". Odbor ne podpira, Vlada ne podpira. Ugotovimo sklepčnost! (56 prisotnih.)</p>
               <p>Kdo je za? (15 poslancev.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>Smo na 8. strani - amandma pod številko 13. Predlaga ga skupina poslancev, prvopodpisani gospod Potrč. Odbor ne podpira, Vlada ne podpira. V devetem odstavku 125. člena stanovanjskega zakona, spremenjenega z amandmajem Vlade, se na koncu doda naslednje besedilo. "Zavezanec za vrnitev stanovanja mora najemniku v tem stanovanju prednostno preskrbeti drugo primerno najemno stanovanje in s tem omogočiti lastniku stanovanja, da se v njega vseli." (Govorjenje iz dvorane - se ne sliši!)</p>
               <p>Hvala lepa. Torej je tudi amandma pod številko 13 umaknjen.</p>
               <p>Amandma pod številko 14 pa ni umaknjen. Predlaga ga ista skupina poslancev. Mnenja odbora nimamo, Vlada se prav tako ni opredelila. Amandma se glasi: zadnji odstavek 125. člena stanovanjskega zakona, spremenjenega z amandmajem Vlade, se spremeni tako, da se glasi: "Uporabnikom hišniških stanovanj, ki so jih pridobili na zakoniti podlagi in ki se razen po njihovi krivdi ne uporabljajo več kot hišniška stanovanja, in prejšnjim imetnikom stanovanjske pravice na stanovanjih, ki so bila pred uveljavitvijo zakona o denacionalizaciji z odločbo sodišča vrnjena prvotnim lastnikom, gredo iste pravice kot najemnikom v denacionaliziranih stanovanjih." Ugotovimo sklepčnost! (53 prisotnih.)</p>
               <p>Kdo je za? (14 poslancev.) Je kdo proti? (34 poslancev.)</p>
               <p>Ugotavljam, da amandma ni sprejet.</p>
               <p>Imamo pa še amandma pod številko 15, amandma na amandma Vlade. Skupina poslancev, prvopodpisani gospod Lenič. Odbor podpira, Vlada podpira. Na koncu 8. člena oziroma 125. člena stanovanjskega zakona, spremenjenega z amandmajem Vlade, se doda nov dvanajsti odstavek, ki se glasi: "Zavezanci za vrnitev stanovanja so dolžni del kupnine pridobljene z prodajo stanovanj po petem odstavku tega člena odvajati v Stanovanjski sklad Republike Slovenije v skladu s 130. členom tega zakona." Ugotovimo sklepčnost! (57 prisotnih.)</p>
               <p>Kdo je za? (35 poslancev.) Je kdo proti? (Nihče.)</p>
               <p>Ugotavljam, da smo tudi ta amandma na amandma sprejeli. Dovolite pa, da amandmaja Vlade, ki sega čez dve strani, ne čitam. Dajem ta amandma Vlade na glasovanje. To je amandma pod številko 16. Ugotovimo sklepčnost! (56 prisotnih.)</p>
               <p>Kdo je za? (30 poslancev.) Je kdo proti? (17 poslancev.)</p>
               <p>Ugotavljam, da smo amandma Vlade sprejeli.</p>
               <p>Smo na 10. strani, amandma pod številko 17. Sprašujem, ali predlagatelji še vztrajajo na amandmajih naprej, ker so brezpredmetni, ker smo 125. člen spremenili z amandmajem Vlade. Prosim, gospod Šetinc.</p>
            </sp>
            <sp xml:id="SDZ1-Redna-18-1994-02-28.sp113">
               <speaker>MAG. MARJAN ŠETINC:</speaker>
               <p>Gospod podpredsednik! Samo toliko, vsi nadaljnji amandmaji na ta člen se nanašajo na člen, ki ni več v razpravi. To se pravi, da je nesmisel o njih razpravljati. Hvala.</p>
            </sp>
            <sp xml:id="SDZ1-Redna-18-1994-02-28.sp114">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To sem rekel tudi jaz in zato o njih ne bomo glasovali.</p>
               <p>Dajem 8. člen na glasovanje. Gospod Žarko Pregelj ima prav, ker smo 8. člen popolnoma nadomestili.</p>
               <p>V razpravo dajem 9. člen in amandmaje k 9. členu.</p>
               <p>Imamo amandma odbora, ki ga Vlada podpira. Na koncu stavka se doda nov stavek, ki se glasi: "Pred sodno overitvijo morajo biti poplačane obveznosti do Stanovanjskega sklada Republike Slovenije, na kar pazi sodišče po uradni dolžnosti." Želi kdo besedo? Ugotovimo sklepčnost! (54 prisotnih.)</p>
               <p>Kdo je za? (37 poslancev.) Je kdo proti? (3 poslanci.)</p>
               <p>Ugotavljam, da smo amandma sprejeli.</p>
               <p>Dajem na glasovanje 9. člen. Ugotovimo sklepčnost! (48 prisotnih.)</p>
               <p>Kdo je za? (32 poslancev.) Je kdo proti? (2 poslanca.)</p>
               <p>Ugotavljam, da smo 9. člen sprejeli.</p>
               <p>V razpravo dajem 13. člen in amandma skupine poslancev, prvopodpisani gospod Šetinc. Pred besedilom 13. člena se doda nov odstavek, ki se glasi: "V prvem odstavku 150. člena se besedilo za besedo "metodologija" nadomesti z besedilom "in merilih, predpisanimi za oblikovanje najemnin v neprofitnih stanovanjih veljavnih na dan uveljavitve tega zakona." Odbor podpira, Vlada ne podpira. Želi kdo besedo? Gospod Šetinc izvolite.</p>
            </sp>
            <sp xml:id="SDZ1-Redna-18-1994-02-28.sp115">
               <speaker>MAG. MARJAN ŠETINC:</speaker>
               <p>Hvala lepa za besedo. Jaz bi samo toliko povedal, ta amandma ni tako nepomemben, kot na prvi pogled izgleda. Zaradi tega bi vam samo povedal razloge, zakaj bi bilo pomembno ga podpreti. Zaradi varovanja zatečenega stanja in pridobljenih pravic prejšnjih imetnikov stanovanjske pravice v primeru, da ne bodo mogli odkupiti stanovanj, ki so bila po zakonu o denacionalizaciji vrnjena novim lastnikom, predlagana sprememba 150. člena stanovanjskega zakona preprečuje bistveno poslabšanje položaja, poudarek je na preprečevanju bistvenega poslabšanja položaja prejšnjih imetnikov stanovanjske pravice z morebitno spremembo metodologije ali meril, zlasti števila točk za oblikovanje najemnin v neprofitnih stanovanjih, saj bi se s tem lahko večkratno povišala sedanja najemnina. Zato bom glasoval za ta amandma.</p>
            </sp>
            <sp xml:id="SDZ1-Redna-18-1994-02-28.sp116">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Blaganje, izvolite.</p>
            </sp>
            <sp xml:id="SDZ1-Redna-18-1994-02-28.sp117">
               <speaker>MAG. DUŠAN BLAGANJE:</speaker>
               <p>Hvala za besedo. Gospod podpredsednik, gospe in gospodje! Vlada predlaganega amandmaja ne podpira, saj se najemnina za vsa neprofitna stanovanja oblikuje enako, torej na podlagi omenjene metodologije in bi drugačna rešitev, kakršno predlaga ta amandma, pomenila različen položaj najemnikov v različnih neprofitnih stanovanjih. Vlada bo z nacionalnim stanovanjskim programom reševala to vprašanje in tudi vprašanje instrumentov, s katerimi bo skrbela, da se ne bi položaj bistveno poslabšal. Hvala.</p>
            </sp>
            <sp xml:id="SDZ1-Redna-18-1994-02-28.sp118">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! (51 prisotnih.)</p>
               <p>Kdo je za? (14 poslancev.) Je kdo proti? (35 poslancev.) Ugotavljam, da amandma ni sprejet.</p>
               <p>Na glasovanje dajem 13. člen. Ugotovimo sklepčnost! (51 prisotnih.)</p>
               <p>Kdo je za? (36 poslancev.) Je kdo proti? (1 poslanec.)</p>
               <p>Ugotavljam, da je člen sprejet.</p>
               <p>V razpravo dajem 14. člen. K 14. členu imamo dva amandmaja. Prvega predlaga skupina poslancev. Prvopodpisani gospod Šetinc in ga odbor in Vlada ne podpirata.</p>
               <p>Drugega predlaga ista skupina poslancev. Odbor podpira, Vlada ne podpira.</p>
               <p>Želi kdo besedo? (Ne.)</p>
               <p>Razpravo zaključujem. Prehajamo na odločanje.</p>
               <p>Najprej dajem na glasovanje amandma k 14. členu pod točko 1. Ali je potrebno, da še naprej berem člene? Je potrebno.</p>
               <p>Doda se nov odstavek, ki se glasi: "V 155. členu se dodajo novi četrti, peti in šesti odstavek, ki se glasijo: V primeru selitve na podlagi določil tega člena nosi stroške uradne cenitve in stroške selitve tisti, ki je pravico do uporabe stanovanja dodelil oziroma njegov pravni naslednik. Lastnik nadomestnega stanovanja (občina) je dolžna na zahtevo prejšnjega imetnika pravice do uporabe stanovanja) je zahtevo dolžan vložiti v roku enega leta po preselitvi, z njegovo pisno privolitvijo pa tudi njegovemu ožjemu družinskemu članu prodati bremen prosto stanovanje na enega od načinov iz drugega odstavka 117., 119. in 120. člena tega zakona, v katero se je vselil na podlagi tega člena. Določila tega člena veljajo za vsa najemna in njim podobna razmerja, sklenjena za nedoločen čas, ki so obstajala na dan uveljavitve tega zakona." Ugotovimo sklepčnost! (53 prisotnih.)</p>
               <p>Kdo je za? (12 poslancev.) Je kdo proti? (36 poslancev.) Ugotavljam, da amandma ni bil sprejet.</p>
               <p>Imamo pa drug amandma. Doda se nov 14.a člen. Za 155. členom se doda nov 155.a člen, ki se glasi: "Ob izpraznitvi stanovanja ima prejšnji imetnik stanovanjske pravice in prejšnji imetnik pravice do uporabe stanovanja oziroma oseba navedena v najemni pogodbi, pravico zahtevati od lastnika denarno povračilo neamortiziranega dela lastnih materialnih vlaganj v prenovo in izboljšanje stanovanja in stanovanjskega objekta po vrednosti na dan izselitve."</p>
               <p>Predlagatelj je skupina poslancev. Obrazložitev glasu, gospod Potrč, prosim.</p>
               <p>Odbor podpira, Vlada ne podpira tega amandmaja.            </p>
            </sp>
            <sp xml:id="SDZ1-Redna-18-1994-02-28.sp119">
               <speaker>MIRAN POTRČ:</speaker>
               <p>Hvala lepa. Stanovanjski zakon je za mnoge rešil vprašanje vlaganj v stanovanja. Za te imetnike stanovanjske pravice v denacionaliziranih stanovanjih in tudi za uporabnike stanovanj tega ni rešil. Zato se lahko zgodi ne samo to, da ne bo mogel kupiti stanovanje, ampak da se bo v primeru preselitve pač moral posloviti tudi od tistih vlaganj, ki jih je leto, dva, pet ali pa 40 let v to stanovanje vlagal, vsak kdor je kdaj bil, ne verjamem pa, da nikogar ni bilo v teh starih stanovanjih, pa ve, kaj so vse ta vlaganja bila. Od elektrike, ki jo je bilo treba obnoviti, od podov, včasih tudi oken, vrat, od centralne kurjave, od kopalnic in podobno in najbrž ta vlaganja niso tako nepomembna, da vsaj to ne bi v primeru preselitve tem, ki so ta sredstva dajali, priznali. Zato bom glasoval za ta amandma. Hvala.</p>
            </sp>
            <sp xml:id="SDZ1-Redna-18-1994-02-28.sp120">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod državni sekretar, izvolite.</p>
            </sp>
            <sp xml:id="SDZ1-Redna-18-1994-02-28.sp121">
               <speaker>MAG. DUŠAN BLAGANJE:</speaker>
               <p>Hvala lepa. Vlada nasprotuje temu amandmaju, ker to določa že 61. člen veljavnega stanovanjskega zakona, ki pravi: Po izselitvi iz stanovanja ima najemnik pravico do povrnitve neamortiziranega dela koristnih vlaganj v stanovanju, ki jih je opravil s soglasjem lastnika, če se z njim drugače ne dogovori. Hvala.</p>
            </sp>
            <sp xml:id="SDZ1-Redna-18-1994-02-28.sp122">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. (Iz dvorane - se ne sliši.) Se opravičujem, jaz mu ne bi smel dati sedaj besede, zato ker sem zamenjal po spisku in sem mislil, da smo pri 15. členu. Zato vam dam tudi sedaj besedo in se opravičujem Državnemu zboru. Bila je obrazložitev glasu k...</p>
            </sp>
            <sp xml:id="SDZ1-Redna-18-1994-02-28.sp123">
               <speaker>MIRAN POTRČ:</speaker>
               <p>Jaz se opravičujem vam, ampak moram reči, da trdim, da ta obrazložitev, ki jo Vlada vztrajno zagovarja od mojega prvega vprašanja pred dvema letoma enostavno ni točna. V praksi se preko 61. člena ta pravica ne more uveljaviti zaradi tega, ker ta del velja za nova stanovanjska razmerja, ki bodo že v skladu z zakonom oblikovana, zadaj so pa prehodne določbe, ki govorijo najprej o lastninjenju, kasneje pa tudi o lastninjenju na tem področju. In te prehodne določbe so tiste, ki specifično urejajo ta vprašanja. Če tam ni določeno, te pravice pač ni. In zaradi tega jih tudi do sedaj nobeden od teh ni mogel uveljaviti. Enostavno to, kar trdi Vlada, ni res. Hvala.</p>
            </sp>
            <sp xml:id="SDZ1-Redna-18-1994-02-28.sp124">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Vika Potočnik, obrazložitev glasu.</p>
            </sp>
            <sp xml:id="SDZ1-Redna-18-1994-02-28.sp125">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Podprla bom ta amandma. Gre sicer za materijo, glede katere se najverjetneje danes vsi počutimo malo nelagodno; zdi pa se mi, kljub obrazložitvi predstavnika Vlada, da gre za nejasno stvar. In če ne drugega, jo bomo lahko popravljali vsaj v tretji fazi. Zato predlagam, da v tej fazi ta amandma podpremo. Hvala.</p>
            </sp>
            <sp xml:id="SDZ1-Redna-18-1994-02-28.sp126">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti svoj glas? (Ne.) Potem dajem amandma k 14. členu pod točko 2 na glasovanje. Ugotovimo sklepčnost! (54 prisotnih.)</p>
               <p>Kdo je za? (34 poslancev.) Je kdo proti? (12 poslancev.)</p>
               <p>Ugotavljam, da smo amandma sprejeli.</p>
               <p>Prehajamo na glasovanje o 14. členu. Ugotovimo sklepčnost! (49 prisotnih.)</p>
               <p>Kdo je za sprejem 14. člena? (37 poslancev.) Je kdo proti? (10 poslancev.)</p>
               <p>Ugotavljam, da smo 14. člen sprejeli.</p>
               <p>V razpravo dajem 15. člen in amandma k 15. členu. Odbor ga ne podpira, Vlada ga ne podpira. Predlagatelj pa je skupina poslancev, prvo podpisani gospod Marjan Šetinc. Želi kdo besedo? (Ne.) Amandma se glasi: v 156. členu se doda nov četrti odstavek, ki se glasi: "Če se v kazenskih postopkih zaplenjena stanovanja in stanovanjske hiše vrnejo zaplembnemu upravičencu v last in posest se za najemna in njim podobna trajna razmerja uporabljajo določila 155. člena tega zakona." Ta amandma dajem na glasovanje. Ugotovimo sklepčnost! (60 prisotnih.)</p>
               <p>Kdo je za? (17 poslancev.) Je kdo proti? (31 poslancev.)</p>
               <p>Ugotavljam, da amandma ni sprejet.</p>
               <p>Pod točko 2 imamo amandma, da se doda novi 15.a člen. Predlaga ga ista skupina poslancev. Besedilo 157. člena stanovanjskega zakona se spremeni tako, da se glasi: "Uporabniki hišniških stanovanj, ki so samovoljno prenehali opravljati hišniška in druga hišna dela, vezana na uporabo hišniškega stanovanja, morajo v enem letu po uveljavitvi tega zakona izprazniti stanovanje, če se z lastniki ne dogovorijo drugače. Če hišnik preneha opravljati hišniška dela zaradi upokojitve ali nastale invalidnosti, mu mora drugo primerno najemno stanovanje priskrbeti občina, če lastniki zahtevajo njegovo izselitev."</p>
               <p>Vlada amandma ne podpira, ker ga vsebinsko delno povzema v svojem; odbor pa ga podpira. Ugotovimo sklepčnost! (61 prisotnih.)</p>
               <p>Kdo je za? (24 poslancev.) Je kdo proti? (25 poslancev.)</p>
               <p>Ugotavljam, da amandma ni sprejet.</p>
               <p>Pod točko 3 predlaga amandma Vlada, ki ga odbor podpira. Doda se novi 15.a člen: v drugem odstavku 157. člena se za besedo "upokojitve" doda besedilo: "oziroma razlogov, ki niso nastali po njegovi krivdi", ostalo besedilo ostane nespremenjeno. Ugotovimo sklepčnost! (57 prisotnih.)</p>
               <p>Kdo je za? (45 poslancev.) Je kdo proti? (4 poslanci.)</p>
               <p>Ugotavljam, da je amandma sprejet.</p>
               <p>Imamo še amandma skupine poslancev, prvopodpisani gospod Miran Potrč. Odbor ga podpira, Vlada pa ga ne podpira. Za 157. členom stanovanjskega zakona se vstavi nov 157.a člen, ki se glasi: "Ne glede na določbe 54. člena zakona je mogoče prejšnjim imetnikom stanovanjske pravice v roku 10 let od uveljavitve tega zakona odpovedati najemno pogodbo le iz krivdnih razlogov, navedenih v 53. členu zakona." Ugotovimo sklepčnost! (58 prisotnih.)</p>
               <p>Kdo je za? (18 poslancev.) Je kdo proti? (29 poslancev.)</p>
               <p>Ugotavljam, da amandma ni sprejet.</p>
               <p>In na glasovanje dajem 15. člen. Ugotovimo sklepčnost! (54 prisotnih.)</p>
               <p>Kdo je za? (38 poslancev.) Je kdo proti? (Nihče.)</p>
               <p>Ugotavljam, da smo 15. člen sprejeli.</p>
               <p>Imamo še amandma k 22. členu, ki ga dajem v razpravo. In v razpravo dajem tudi 22. člen. Amandma predlaga skupina poslancev, prvopodpisani gospod Žaro Pregelj. Mnenja odbora nimamo, pa tudi ne mnenja Vlade. Ker ne želi nihče besede, prehajamo na odločanje.</p>
               <p>Na glasovanje dajem amandma, ki se glasi: dodata se nova četrti in peti odstavek, ki se glasita: "Lastniki v večstanovanjski hiši lahko svoje interese v zvezi z upravljanjem večstanovanjskih hiš rešujejo v obliki skupnosti lastnikov v večstanovanjski hiši." Ugotovimo sklepčnost! (56 prisotnih.)</p>
               <p>Kdo je za? (28 poslancev.) Je kdo proti? (17 poslancev.)</p>
               <p>Ugotavljam, da smo amandma sprejeli in dajem na glasovanje 22. člen. Ugotovimo sklepčnost! (34 prisotnih.) Še enkrat prosim, ugotavljamo sklepčnost. (48 prisotnih.)</p>
               <p>Kdo je za sprejem 22. člena? (42 poslancev.) Je kdo proti? (3 poslanci.)</p>
               <p>Ugotavljam, da smo 22. člen sprejeli.</p>
               <p>V razpravo dajem vse ostale člene, h katerim ni bilo vloženih amandmajev. Želi kdo besedo? Ugotovimo sklepčnost! (57 prisotnih.)</p>
               <p>Kdo je za sprejem vseh ostalih členov? (39 poslancev.) Je kdo proti? (3 poslanci.)</p>
               <p>Ugotavljam, da  smo vse ostale člene sprejeli.</p>
               <p>V razpravo dajem naslov zakona. Ker ne želi nihče besede, dajem naslov na glasovanje. Ugotovimo sklepčnost! (54 prisotnih.)</p>
               <p>Kdo je za tak naslov zakona? (32 poslancev.) Je kdo proti? (9 poslancev.)</p>
               <p>Ugotavljam, da smo naslov sprejeli.</p>
               <p>Moramo sprejeti še sklep, da zakon pripravi predlagatelj za tretjo obravnavo. Dajem tak sklep na glasovanje. Ugotovimo sklepčnost! (47 prisotnih.)</p>
               <p>Kdo je za? (33 poslancev.) Je kdo proti? (6 poslancev.)</p>
               <p>Ugotavljam, da smo sklep sprejeli.</p>
               <p>Imamo še predlog dodatnega sklepa: "Državni zbor Republike Slovenije nalaga Ministrstvu za okolje in prostor, da javnost seznani, da imajo najemniki in prejšnji imetniki stanovanjske pravice v občinskih in vseh drugih stanovanjih, katerih lastniki so zavezanci za denacionalizacijo, še štiri mesece od uveljavitve zakona o spremembah in dopolnitvah stanovanjskega zakona možnost nakupa stanovanja pod ugodnimi pogoji." Predlagatelj je odbor. Tak sklep dajem na glasovanje. Ugotovimo sklepčnost! (51 prisotnih.)</p>
               <p>Kdo je za? (32 poslancev.) Je kdo proti? (7 poslancev.)</p>
               <p>Ugotavljam, da smo sklep sprejeli.</p>
               <p>S tem zaključujem to točko  dnevnega reda.</p>
               <p>Kot sem že prej povedal, prehajamo na <title>39.J TOČKO DNEVNEGA REDA: PREDLOG PREISKOVALNE KOMISIJE O DOMNEVNEM ŠKODLJIVEM, NEDOPUSTNEM IN NEZAKONITEM TER NEUSTAVNEM DELOVANJU IN POSLOVANJU IZVRŠNEGA SVETA SKUPŠČINE MESTA LJUBLJANE, IZVRŠNIH SVETOV SKUPŠČINE OBČIN POSTOJNA, TRBOVLJE IN IZOLA TER VSEH TISTIH IZVRŠNIH SVETOV SKUPŠČIN OBČIN, PRI KATERIH DELOVANJU SO BILE S STRANI SLUŽBE DRUŽBENEGA KNJIGOVODSTVA ALI DRUGIH PRISTOJNIH DRŽAVNIH ORGANOV UGOTOVLJENE NEPRAVILNOSTI IN NEZAKONITOSTI TER O SUMU ZLORABE POOBLASTIL NEKATERIH JAVNIH FUNKCIONARJEV IN  DRUGIH TOVRSTNIH NEPRAVILNOSTI ZA RAZREŠITEV ŽARKA PREGLJA FUNKCIJE ČLANA PREISKOVALNE KOMISIJE IN ZA IMENOVANJE NOVEGA ČLANA</title>.</p>
               <p>(Nekdo se oglaša iz klopi - se ne razume.)</p>
               <p>Proceduralni ugovor imate? Gospod Pregelj.</p>
            </sp>
            <sp xml:id="SDZ1-Redna-18-1994-02-28.sp127">
               <speaker>ŽARKO PREGELJ:</speaker>
               <p>Spoštovani! Ugotavljam, da ta točka ni na dnevnem redu in o njej ne moremo odločati. Namreč zbor lahko odloča le o tistih stvareh, ki jih je uvrstil na dnevni red. Če mislite, da je to pod točko 39 - volitve in imenovanja - potem prosim, da se pojavi na mizi ustrezen dokument, ki ga pripravi Komisija za volitve in imenovanja. Namreč za imenovanja je pristojna zgolj Komisija za volitve in imenovanja, hkrati tudi za razrešitve. Postopek razrešitve lahko poteka po enakem postopku kot je potekalo imenovanje. Vsega tega tukaj ni. Dobili smo sicer mnenje sekretariata, dobili smo nek odlok, za katerega se ne ve, kdo ga je pripravil, kajti ni nobene navedbe, katero je to delovno telo in zaradi tega menim, ker tega papirja ni pripravila Komisija za volitve in imenovanja, o tem ne moremo danes odločati. Hvala.</p>
            </sp>
            <sp xml:id="SDZ1-Redna-18-1994-02-28.sp128">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj, tale odlok je v skladu z zakonom o parlamentarni preiskavi in tudi tale točka in zato smo že prej najavili, da jo obravnavamo. Prosim gospod Pregelj, proceduralno.</p>
            </sp>
            <sp xml:id="SDZ1-Redna-18-1994-02-28.sp129">
               <speaker>ŽARKO PREGELJ:</speaker>
               <p>Spoštovani! Ni v skladu s tem zakonom. To je popolnoma nepomembno, s katerim zakonom je v skladu. Kajti v skladu mora biti najprej proceduralno. Proceduralno je pa lahko v skladu zgolj s poslovnikom. Ne si izmišljati novih pravil. Gre za to, da je takrat imenovanje komisije pripravila Komisija za volitve, imenovanja in administrativne zadeve. Komisija za volitve, imenovanja in administrativne zadeve je pripravila odlok. Komisija za volitve, imenovanja in administrativne zadeve je dolžna pripraviti odlok za razrešitev in imenovanje novega člana. (Pripomba: Saj ga bo.) Nič, saj ga bo. Ga mora tudi sedaj za razrešitev. Ne si sedaj neko novo proceduro izmišljati.</p>
            </sp>
            <sp xml:id="SDZ1-Redna-18-1994-02-28.sp130">
               <speaker>PODPREDSEDNIK VLADIMIR TOPLER:</speaker>
               <p>Prebral vam bom drugi odstavek 3. člena zakona o parlamentarni preiskavi. Če so okoliščine iz prejšnjega odstavka znane ob imenovanju preiskovalne komisije, tak poslanec ne sme biti imenovan v preiskovalno komisijo. V kolikor take okoliščine nastanejo pozneje ali se zanje izve šele pozneje, mora tak poslanec takoj prenehati z delom v preiskovalni komisiji. Predsednik preiskovalne komisije pa mora o tem takoj obvestiti Državni zbor s predlogom, da takega poslanca razreši in imenuje v preiskovalno komisijo drugega poslanca. Če se okoliščine iz prejšnjega odstavka nanašajo na predsednika preiskovalne komisije, obvesti o tem Državni zbor namestnik predsednika preiskovalne komisije.</p>
               <p>Mi smo takšno obvestilo dobili in o tem moramo odločati. Dajem besedo predstavniku preiskovalne komisije. Prosim, gospod Anderlič. Izvolite gospod Pregelj, ampak dajte proceduralni predlog. Točka je na dnevnem redu v skladu z zakonom in o tem moramo odločati.</p>
            </sp>
            <sp xml:id="SDZ1-Redna-18-1994-02-28.sp131">
               <speaker>ŽARKO PREGELJ:</speaker>
               <p>Spoštovani! Točka ni na dnevnem redu. Kajti, če bi bila na dnevnem redu, je lahko samo pod točko 39. Vi morate odpreti točko 39. Morate dati dokument, ki ga izda Komisija za volitve in imenovanja. Tukaj nimate kaj citirati zakon. Ko ste omenili razrešitve in imenovanja, je treba pogledati v poslovnik in jasno vemo, kako gredo imenovanja in razrešitve. Z odlokom se to opravi, ki ga pripravi Komisija za volitve in imenovanja. Tu ne morete sedaj direktno zakon uporabljati. Potrebno je delati po poslovniku, zato pa imamo poslovnik. Poslovnik določa proceduro, ne pa zakon.</p>
            </sp>
            <sp xml:id="SDZ1-Redna-18-1994-02-28.sp132">
               <speaker>PODPREDSEDNIK VLADIMIR TOPLER:</speaker>
               <p>Gospod Pregelj. Mi smo prav takšen odlok, kot vi pravite, dobili od Komisije za volitve in imenovanja. Da ne bi se proceduralno preveč zapletali, dajem - od Služb Državnega zbora. Prosim, gospod Anderlič.</p>
            </sp>
            <sp xml:id="SDZ1-Redna-18-1994-02-28.sp133">
               <speaker>TONE ANDERLIČ:</speaker>
               <p>Spoštovani! Skladno s proceduro, ki jo je preiskovalna komisija s tem dolgim naslovom pač opravila, in to je, da je zaprosila Republiškega javnega tožilca za gradivo v zvezi z domnevnimi škodljivimi itd. postopki izvršnih svetov, tisti ki so bili navedeni v naslovu preiskave in pa seveda tudi drugih, ker je tam bila razširjena ta preiskava tudi na tiste izvršne svete, kjer bi se eventualno ugotovilo tudi kaj takega. Ko smo od Republiškega javnega tožilca prejeli na preiskovalno komisijo gradivo, ki ga je posredoval namestnik Temeljnega javnega tožilca v Kopru, Enota v Piranu, sem bil pač kot predsednik parlamentarne preiskovalne komisije skladno s 3. členom zakona o parlamentarni preiskavi, ki v tem primeru učinkuje direktno. Torej piše, da predsednik mora obvestiti Državni zbor in Državni zbor je tisti, ki odloča o tej stvari.</p>
               <p>Zato, da bi bili poslanci obveščeni o tem, ste že zadnjič, mislim, da je bilo to v sredo ali torek prejšnji teden, ste dobili na klop to pismo in pa seveda tudi pismo Republiškega javnega tožilca in pa spremni dopis namestnika Javnega tožilca v Kopru, Enota v Piranu. V tej zadevi torej je dolžan Državni zbor, da skladno z zakonom postopa in zato ni potrebno, da Komisija za volitve, imenovanja in administrativne zadeve pred tem pripravi odlok. Državni zbor o tem odloča s tem, da smo vam na predlog Komisije za volitve, imenovanja in administrativne zadeve in na zahtevo Komisije za volitve, imenovanja in administrativne zadeve posredovali danes na mizo tudi mnenje Sekretariata za zakonodajo in pravne zadeve Državnega zbora. Tako, da je pravzaprav vse gradivo s tem v zvezi na razpolago poslancem. Hvala.</p>
            </sp>
            <sp xml:id="SDZ1-Redna-18-1994-02-28.sp134">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Mi smo že to točko napovedali tudi takrat v scenariju. Res, da v dnevnem redu ni napisana, ker pa nekateri nasprotujejo, sprašujem, ali je potrebno, da sprejmemo proceduralen sklep, da mora o tej točki dnevnega reda najprej odločati Komisija za volitve, imenovanja in administrativne zadeve. Ne izhaja pa iz zakona. O tem odloča Državni zbor. Prosim, gospa Potočnikova.</p>
            </sp>
            <sp xml:id="SDZ1-Redna-18-1994-02-28.sp135">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Kadrovske, takšne ali drugačne zadeve so vedno občutljiva stvar. Zato je toliko bolj pomembno, da se držimo pravil igre. To je nek novum, če se tako izrazim, ta procedura. Verjamem, da to, kar govorite, da je delno res. Res pa je tudi, da je bilo izpeljano malo nerodno, nek tak dopis, ki nima jasne glave in ne podpisa, daje nek sum, da ni ta igra korektno izpeljana. Zato predlagam, da damo to točko na glasovanje, tako kot ste predlagali, da se še sestane Komisija za volitve imenovanja in administrativne zadeve in predloži sklep.</p>
            </sp>
            <sp xml:id="SDZ1-Redna-18-1994-02-28.sp136">
               <speaker>PODPREDSEDNIK VLADIMIR TOPLER:</speaker>
               <p>Dajem takšen proceduralni sklep, da se prej sestane Komisija za volitve, imenovanja in administrativne zadeve. Prosim gospod Anderlič, ampak mi imamo razpravo o proceduralnih stvareh, ki jih po poslovniku sploh ni.</p>
            </sp>
            <sp xml:id="SDZ1-Redna-18-1994-02-28.sp137">
               <speaker>TONE ANDERLIČ:</speaker>
               <p>Očitno je, da ima predlagatelj določene točke dnevnega reda oziroma določenega predmeta, ki je  v obravnavi, najbrž možnost, da pojasni za kaj gre. Seveda odločno ugovarjam tej trditvi moje poslanske kolegice, da je bilo izpeljano nekako po domače, ali kako bi se to dalo temu ugovarjati. Gre preprosto za to, da je odlok pripravljen kot posledica, ki ga pa ni pripravil ne KVIAZ, ampak ga je služba zbora pripravila. Jaz sem govoril o prvem delu zakona o parlamentarni preiskavi, kjer popolnoma jasno piše, da mora - ne da lahko, ali da je dolžan, ali kakorkoli - mora o tem takoj obvestiti Državni zbor s predlogom itd. Vi ste dobili ta dopis s predlogom za razrešitev itd. že v prejšnjem tednu, kjer je vse popolnoma jasno napisano, kaj in kako. Tako, da jaz seveda nimam nič proti, da Državni zbor odloči tako ali drugače. Preiskovalna komisija je bila dolžna v tistem trenutku, ko je pač dobila obvestilo od Republiškega javnega tožilca, da lahko prihaja do kolizije interesov, obvestiti Državni zbor. To je 3. člen zakona o parlamentarni preiskavi, ki ga je ta zbor sprejel z 2/3-sko večino.</p>
            </sp>
            <sp xml:id="SDZ1-Redna-18-1994-02-28.sp138">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Anderlič. Jaz dajem takšen predlog kot sem ga napovedal že preje - proceduralni in ki ga je predlagala tudi gospa Vika Potočnik na glasovanje, čeprav je bilo v scenariju že prej napovedano in je tudi po zakonu o parlamentarni preiskavi.</p>
               <p>Dajem na glasovanje, da se za to točko dnevnega reda še prej sestane KVIAZ in da je danes ne obravnavamo. Ugotovimo sklepčnost! (58 prisotnih.)</p>
               <p>Kdo je za? (24 poslancev.) Je kdo proti? (31 poslancev.)</p>
               <p>Ugotavljam, da predlog ni sprejet.</p>
               <p>Zato nadaljujemo s to točko dnevnega reda. Prosim, gospod Kociper, proceduralno.</p>
            </sp>
            <sp xml:id="SDZ1-Redna-18-1994-02-28.sp139">
               <speaker>ŠTEFAN KOCIPER:</speaker>
               <p>Hvala lepa. Kot član KVIAZ-a sprašujem,</p>
               <p>kaj naj Državni zbor počne potem, ko je predsednik Državnega zbora dodelil obravnavo te problematike KVIAZ in ta tega ni opravil. Pravkar smo o tem glasovali, kar sicer ne bi bilo potrebno in sem upal, da bo sicer to glasovanje samo potrdilo to,</p>
               <p>kar je že predsednik Državnega zbora naložil KVIAZ in tega nismo opravili. Hvala lepa.</p>
            </sp>
            <sp xml:id="SDZ1-Redna-18-1994-02-28.sp140">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Kociper. Jaz vam moram povedati, da delamo v skladu z zakonom o parlamentarni preiskavi. Ko bo član, če bo razrešen bo o novem članu sestal KVIAZ in ga bo imenoval, če bo član razrešen. Delamo skladno z zakonom o parlamentarni preiskavi. Želi besedo predstavnik preiskovalne komisije? (Ne želi.) Želi besedo predstavnik preiskovalne komisije, še enkrat? (Ne želi.) Želi besedo predstavnik Sekretariata za zakonodajo in pravne zadeve? (Ne želi.) Pismeno mnenje sekretariata imate. Besedo dajem predstavnikom poslanskih skupin. Kdo želi besedo? Gospod Podobnik, predstavnik Slovenske ljudske stranke, proceduralno.</p>
            </sp>
            <sp xml:id="SDZ1-Redna-18-1994-02-28.sp141">
               <speaker>MARJAN PODOBNIK:</speaker>
               <p>Glede na doslej povedano še enkrat sprašujem, kdaj smo to točko uvrstili na dnevni red? Če na to ni odgovora, potem te točke ne moremo obravnavati.</p>
            </sp>
            <sp xml:id="SDZ1-Redna-18-1994-02-28.sp142">
               <speaker>PODPREDSEDNIK VLADIMIR TOPLER:</speaker>
               <p>Ta točka je uvrščena na dnevni red. Napovedana je v scenariju, spada pa v 39. točko dnevnega reda - volitve in imenovanja. Ste zadovoljni z odgovorom?  V magnetogramu, v scenariju je napovedana. Besedo dajem predstavnikom poslanskih skupin. V imenu Slovenske ljudske stranke gospod Žarko Pregelj.</p>
            </sp>
            <sp xml:id="SDZ1-Redna-18-1994-02-28.sp143">
               <speaker>ŽARKO PREGELJ:</speaker>
               <p>Spoštovani! Gre sicer za dokaj nerodno vlogo, namreč sem hkrati predmet razprave in hkrati tisti, ki to zadevo najbolj pozna, zato tudi govorim o mnenju poslanske skupine.</p>
               <p>Zadeva je zelo kočljiva. Opozoril pa bi na nekaj dejstev, ki se jih sedaj tukaj jadrno tudi s kršitvijo procedure striktno podira. Gre za to, da se hoče po vsej sili nekaj speljati, kar je v bistvu sporno. Sporno je to, da ta komisija ni opredelila predmeta parlamentarne preiskave, kar se tiče Izvršnega sveta občine Izola. Ta predmet preiskave še ni opredeljen. To je prva zadeva, ki je tukaj sporna. Šele na podlagi opredelitve predmeta bi se lahko ugotovilo moje ali kakršnokoli vmešavanje ali pa kakršnakoli povezava s samim predmetom preiskave.</p>
               <p>Drugič. Ob različnih interpretacijah zakona sem pričakoval, da bo sekretariat dal eksaktno obrazložitev. Sekretariat je sicer na to prvo nejasnost opozoril, da mora biti predmet preiskave določen. To je nekje, kot sem prej na hitro uspel prebrati - bolj detaljno se nisem uspel pripraviti, ker smo to dobili ravnokar na klop - pač to je opredelil v zadnjih odstavkih na strani 3, medtem pa sporno razmišlja, kaj pomeni v zakonu beseda "karkoli"? Zakon v 3. členu, v četrti alinei govori takole: "če je, ali je bil kakorkoli udeležen v kazenskem ali drugem sodnem ali upravnem postopku, ali postopku o prekršku, ki je v neposredni zvezi s predmetom preiskave." Gre za tisto, "če je, ali če je bil", jaz sedaj nisem v nobenem postopku, potem se ugotovi, da sem nekoč bil in sedaj je potrebno ugotoviti, ali sem bil sploh v kakšnem od teh treh postopkov vpleten. Kakorkoli je zelo nedoločen izraz. Gre pa za to, ali sem bil udeležen v kazenskem, sodnem ali upravnem postopku. Upravnega postopka ni bilo in tudi tam ne bi mogel biti udeležen, saj nisem ne upravni organ, niti nisem bil v zadevi vpleten. V sodnem postopku tudi ne morem biti vpleten, ker ga ni bilo. V kazenskem tudi ne, ker ga ni bilo.</p>
               <p>Namreč ovadba, ki sodi - tako pravniki razlagajo - v predkazenski postopek, ni del kazenskega postopka. Sicer preiskovalni organi oziroma običajno kriminalisti lahko uporabijo določena določila iz kazenskega postopka. Oni lahko, drugi pa nihče. Ovaditelj, v kakršni vlogi sem bil, sicer takrat kot predsednik Zelenih obale, je ovaditelj v bistvu lahko vsak državljan in opozoril bi na en izrazit posladek, da ko bo komisija končala delo in bo prišla do take ali drugačne ugotovitve in bo npr. ugotovila, da je šlo za določeno kršitev zakona ali česar podobnega, bo poslala ene vrste ovadbo javnemu tožilcu. Takrat bodo čisto vsi člani komisije oziroma kasneje Državni zbor v vlogi ovaditelja. To sem jaz takrat bil, ker sem pač prišel do podatkov kot poslanec, sem dobil podatke in jih posredoval naprej. Kasneje smo v okviru Zelenih obale pripravili sicer ovadbo javnemu tožilcu in sem jo podpisal zgolj v vlogi predsednika Zelenih obale. Tukaj ni šlo za moj osebni interes, ni šlo za mojo osebno tožbo, sam osebno tam nisem ničesar prizadet. Sploh nisem občan Izole. Tako, da je v bistvu ves spor okoli tega kakorkoli v resnici izredno vprašljiv. Opredelitev, ki jo tukaj navaja sekretariat, je po mnenju marsikaterega pravnika v resnici problematična. Vsaj to bi kazalo v tej dilemi natančno razčistiti. Namreč vsi učbeniki, ki se ukvarjajo s pravno znanostjo, govorijo takole: predkazenski postopek ni del kazenskega postopka. Obstaja še tretje dejstvo, da je tožilec to ovadbo zavrnil, torej sploh ni prišlo do kazenske obravnave. Kot tak ne vem, kje je tista moja povezanost s tem domnevnim predmetom preiskave, kajti namreč sploh še ni določen.</p>
               <p>Upam, da ste iz tega mojega izvajanja, ki sem ga bil sedaj prisiljen, čeprav v imenu poslanske skupine govoriti v prvi osebi, upam, da ste v bistvu iz našega pojasnjevanja lahko ugotovili, da gre za sporno zadevo, da je v resnici sporna celotna procedura, ki se sedaj forsira pred Državnim zborom.</p>
               <p>Namreč, zakon o parlamentarni preiskavi ne opredeljuje, kako se imenuje in razrešuje člane preiskovalne komisije, ker to ni stvar zakona, to je morda le stvar poslovnika o parlamentarni preiskavi in zato je treba uporabljati poslovnik. V poslovniku pa jasno piše, da člane imenuje KVIAZ. Poleg tega pa je v poslovniku tudi določilo, kjer piše, da se člana oz. določenega funkcionarja razreši po enakem postopku, kot se ga je imenovalo. Imenovalo pa se me je z odlokom, ko se je imenovala celotna komisija; ta odlok pa je pripravil KVIAZ in ga tudi usklajeval. Toliko kot dodatek.</p>
               <p>Vsekakor gre za izredno nenavadno zadevo; gre za presedan, gre tudi za to, da se želi narediti nekaj "na ho-ruk" in je že postopek sam po sebi sumljiv.</p>
               <p>Predlagam, da se kljub vsemu trezno premisli in temu nekoliko bolj natančno posveti, kajti v kolikor bomo uporabljali take postopke, potem bo naša poslanska skupina verjetno "krepko" premislila, ali ima smisel v takem parlamentu sploh še sodelovati. Hvala lepa.</p>
            </sp>
            <sp xml:id="SDZ1-Redna-18-1994-02-28.sp144">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo od predstavnikov poslanskih skupin besedo? (Ne.) Besedo dajem poslankam in poslancem. Prosim, gospod Mozetič.</p>
            </sp>
            <sp xml:id="SDZ1-Redna-18-1994-02-28.sp145">
               <speaker>MIROSLAV MOZETIČ:</speaker>
               <p>Hvala lepa. Kolegice in kolegi! Mislim, da z vidika pravnega postopanja oziroma uvrstitve na dnevni red in predloga ni problematično, ker gre pri izločanju za specifiko. In mislim, da tukaj razlogi, ki so za izločitev in če so - poudarjam: če so - morajo pripeljati do izločitve, ne pa do arbitriranja, ker so sicer nepomembni. Ampak ne glede na to, če bo prišlo do glasovanja, bom glasoval proti razrešitvi, ker mislim, da je stališče Sekretariata pod točko 2 tudi po mojem mnenju zelo zelo problematično, kar izhaja iz tega "kakor koli udeležen". In tukaj je res vprašanje besedice "kakor koli", predvsem pa vprašanje "udeležen". Gre za udeleženca. In ko potem naprej naštevamo, Sekretariat lepo našteva vse, ki so bodisi v funkciji sojenja ali pa obtožbe in obrambe in izvedeništva in, recimo, v funkciji stranke, oškodovancev, potem pa navaja "in podobno". Ni nobenega "ipd.", najmanj pa, da bi bil ovaditelj pod točko ipd. Kajti tudi kazenski zakon, ki ga bomo tudi kmalu dobili sem noter, za določena kazniva dejanja pravi, da je opustitev ovadbe celo kaznivo dejanje. In ovaditelj ovadbo da bodisi policiji bodisi tožilcu in steče tisti predhodni postopek,</p>
               <p>tako da ovaditelj nima nobene posebne vloge v tej zadevi, je pa zainteresiran najmanj toliko, ali morda še manj kot vsi podpisniki zahteve za parlamentarno preiskavo.</p>
               <p>Mislim, da je ta razlaga, ki jo je dal naš Sekretariat, izrecno preširoka in ne vsebuje tudi ovaditelja v teh naštetih postopkih. Tako, da bi bil tudi iz tega razloga proti tej razrešitvi. V kolikor pa je celo še to, da niti ni prišlo do postopka in da je bila zadeva celo zavržena s strani tožilca, potem pa mislim, da sploh ni nikakršnega razloga. Toda, ker teh zadev nisem poznal, sem predvsem iz pojmovanja, kakor jaz to pojmujem, ker mislim, da je Sekretariat resno to zadevo preširoko razlagal. Hvala lepa.</p>
            </sp>
            <sp xml:id="SDZ1-Redna-18-1994-02-28.sp146">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pozsonec, prosim.</p>
            </sp>
            <sp xml:id="SDZ1-Redna-18-1994-02-28.sp147">
               <speaker>MARIA POZSONEC:</speaker>
               <p>Hvala lepa. Spoštovani! Sprejemam razlago, ki jo je dal gospod Pregelj in če bo prišlo do glasovanja, bom proti razrešitvi.</p>
            </sp>
            <sp xml:id="SDZ1-Redna-18-1994-02-28.sp148">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod Oman.</p>
            </sp>
            <sp xml:id="SDZ1-Redna-18-1994-02-28.sp149">
               <speaker>IVAN OMAN:</speaker>
               <p>Spoštovani gospod podpredsednik, gospe in gospodje! Mislim, da je prav, da rečemo "bobu bob"!</p>
               <p>Prvič. Predsedujočemu se je nekoliko zapletlo. Najprej je dal na dnevni red posebno točko, potem jo je pa preprosto vrnil v 39. točko. To je ena zadeva.</p>
               <p>Drugič. Očitno je in popolnoma prozorno, da se hoče iz komisije izločiti nekoga, ki je verjetno nekomu zoprn, ali pa postavlja zoprne zahteve. Če bomo začeli na ta način, potem se lahko tukaj, v tem parlamentu iz katerekoli komisije izloči kadarkoli in kogarkoli, ki bo postavljal zoprna vprašanja.</p>
               <p>Prosim, da si ta parlament ne privošči takih stvari.</p>
            </sp>
            <sp xml:id="SDZ1-Redna-18-1994-02-28.sp150">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Omanu. Prosim, gospod Potrč in nato gospod Anderlič, pa tudi gospod Baškovič se je javil k besedi.</p>
            </sp>
            <sp xml:id="SDZ1-Redna-18-1994-02-28.sp151">
               <speaker>MIRAN POTRČ:</speaker>
               <p>Hvala. Soglašam, da je razprava ali odločanje o tem zoprno. Konec koncev gre za poslanskega kolega. Ampak, bile so dane nekatere izjave, zaradi katerih bi želel opredeliti svoj odnos. Poglejte! Ne bi upal trditi, da je javni tožilec, ki je pač po svoji oceni ustrezni preiskovalni komisiji sporočil to dejstvo in opozoril na zakon o parlamentarni preiskavi in poleg povedal tudi svojo razlago tega zakona, po katerem se lahko postavi vprašanje združljivosti ali nezdružljivosti članstva v preiskovalni komisiji z nekim dejanjem. Ne bi upal trditi, da je ta javni tožilec zlonameren in da hoče izločiti nekoga iz preiskovalne komisije, ki postavlja zoprna vprašanja.</p>
               <p>Gospod Oman, vem, gledam iz začetka stvari. Ne, da ne bi sedaj diskusijo prevrnili na to, kaj kdo želi - ali želi, da je gospod Pregelj v preiskovalni komisiji ali ne. Ta razprava je bila po uradni dolžnosti začeta v Državnem zboru popolnoma iz drugih razlogov. Mi jo moramo opraviti, mi moramo odločiti. Vsak ima pravico pri tem glasovati tako ali drugače.</p>
               <p>In drugo, kar bi rad povedal. Preden sem prebral razlago Sekretariata za zakonodajo, sem sam bil v dvomih. Kolega Anderlič to ve, ker sem konec koncev tudi jaz njemu izrazil mnenje, da kot pravnik, ko na hitro berem, nisem prepričan, ali je mogoča samo ta razlaga ali ne. Sedaj je pač razlaga dana in ko jo še enkrat pogledam, moram reči, da je mogoča. Pri tem bi rekel, da bi, če bi sam ocenjeval, ali je tudi smotrna ali ne, kazalo o tej razlagi razmisliti. Preiskovalne komisije so zelo pomemben institut; takrat, ko smo ga uvajali, smo vsi to trdili, z različnimi poudarki, in rekli, da z njim opravlja Državni zbor zelo pomembno vlogo kontrole nad uporabo sredstev, opravljanjem javnih funkcij in podobno. Vsi smo se zavedali, da je to delo, ki je javno in politično zelo pomembno, in vsi smo bili za to, da se normalni izločitveni razlogi, ki jih ima stranka ne morejo uveljavljati. Da bi pa hkrati naj le Državni zbor izmed sebe teh devet poslancev ali pa deset, ko pač je interes v konkretnem primeru izbral tako, da bo dvom o izraziti pristranosti ali pa o možni pristranosti čim manjši. Mislim, da je interes tega Državnega zbora in da je interes vsakega poslanca, da je tolmačenje takšno in da imamo v okviru poslanske skupine pač priliko izbrati nekoga drugega, ki to nalogo opravlja, ne pa, da se stalno znova po tem pojavljajo vprašanja ali je ta poslanec res sposoben preseči neko sodelovanje v nekem kazenskem ali pa upravnem postopku ali ni sposoben. In v takem načinu razmišljanja se meni zdi v cilju integritete Državnega zbora, ne samo iz formalno možne razlage, ko pač piše kakorkoli, razlaga sekretariata možna in sprejemljiva in tudi koristna, bi pa ob tem opozoril na nekaj, da je formalno res, kar je napisal, da če je kazenska ovadba zavržena, potem pa okoliščina ni nastopila. Formalno je res z vidika te integritete, zgoraj pa je situacija obratna. Ravno v tem primeru se namreč lahko zgodi, da je nekomu bila ovadba zavržena in ima potem posebni interes biti v preiskovalni komisiji, ker je, da rečem po domače, jezen ali pa slabe volje ker preko kazenskega postopka ni uspel pa bo morda uspel preko dela v preiskovalni komisiji. Če je mogoče nekdo bo lahko nekdo ne mislim da poskušamo ker gre za pravi primer razpravljati o tem kaj si državni zbor želi z preiskovalno komisijo z njenimi člani, z integriteto teh članov ne pa o tem ali kdo želi ali ne, da bi bil gospod Pregelj v tej preiskovalni komisiji. Mislim, da to ne bi bilo dobro. Hvala.</p>
            </sp>
            <sp xml:id="SDZ1-Redna-18-1994-02-28.sp152">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Potrč. Gospod Anderlič, se opravičujem, gospod Oman ima repliko, izvolite. Ste se že prijavili.</p>
            </sp>
            <sp xml:id="SDZ1-Redna-18-1994-02-28.sp153">
               <speaker>IVAN OMAN:</speaker>
               <p>Gospod Potrč, jaz nisem govoril o javnem tožilcu. Vi ste mi, ne vem, položili na jezik, da sem govoril o javnem tožilcu ki da je to pa to. Torej to ne drži. Ponavljam pa še enkrat in bi se skliceval na vaše besede o integriteti tega Državnega zbora. Zaradi te in te integritete je v interesu, da teh stvari ne počenja. Jaz rad verjamem, da vam gospod Pregelj dela težave v komisiji, jaz vam rad verjamem, da je težak, ampak zaradi tega ga ne kaže izločati. Rekel sem, kaj se lahko zgodi, ker naslednji je že na udaru, prav iz iste stranke, torej naj Državni zbor ne počenja teh stvari.</p>
            </sp>
            <sp xml:id="SDZ1-Redna-18-1994-02-28.sp154">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Oman. Replika na repliko gospod Potrč.</p>
            </sp>
            <sp xml:id="SDZ1-Redna-18-1994-02-28.sp155">
               <speaker>MIRAN POTRČ:</speaker>
               <p>Gospod Oman, res niste govorili o državnem tožilcu, se strinjam, ampak kot poslanec, ki je pač, moja predpostavka je možna, da mora prebrati gradivo in da mora poznati zakon, ste govorili tako, kot da bi vse vedeli. In če ste vse vedeli potem ste morali vedeti, da je postopek začel tožilec in potem ste morali vedeti, da je bil predsednik komisije dolžan na ta postopek reagirati in ga predložiti nam, tako da enostavno ni mogel kako drugače ravnati. Iz tega razloga je ta moja beseda bila in zato nisem razumel, zakaj kogar koli od nas obtožujete, da hočemo nekaj se pogovarjati bi rekel po neki politični presoji. Ne, dolžni smo se, glasoval bo pa vsak kakor bo vedel in znal. Hvala.</p>
            </sp>
            <sp xml:id="SDZ1-Redna-18-1994-02-28.sp156">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Anderlič.</p>
            </sp>
            <sp xml:id="SDZ1-Redna-18-1994-02-28.sp157">
               <speaker>TONE ANDERLIČ:</speaker>
               <p>Spoštovani! Način imenovanja in razreševanja članov preiskovalnih komisij v tistem delu, ko gre za ugotavljanje nekih dejstev med potekom preiskave, je izključno urejen v zakonu o parlamentarni preiskavi. 3. člen si preberite in boste videli, da natanko jasno piše, kakšen postopek mora biti in kdo je tisti, ki sproža in kdo mora karkoli narediti. To je pač zakon, ki smo ga mi po mukah uskladili in ga tudi tukaj sprejeli. Strinjam se, da je lahko in da je nedorečen in da ne predpisuje čistega postopka, predvsem pa ne pojasni te besede "kakorkoli", vendar je tudi ta beseda "kakorkoli" bila pretehtana v silnih razpravah.</p>
               <p>Obvestilo uradnega organa v postopku, ki smo ga prejeli na preiskovalni komisiji, je nastalo pač v fazi zbiranja podatkov, za katere nas je komisija oz. ta zbor pooblastil. Vi veste, da se je predmet preiskave oz. vsebina dopolnila. Najprej je bila zahteva 33 podpisnikov in tudi utemeljena v 20 točkah in posredovano komisiji za vsako točko kompletno gradivo, nakar je bila na sami seji s 16 podpisi oziroma pred sejo s 16 podpisi ta parlamentarna preiskava razširjena, ker je bilo, kot sem že rekel, navedeno med drugim tudi pač, da če nastane kjerkoli, v katerikoli občini, pri kateremkoli izvršnem svetu okoliščina, ki bi narekovala preiskavo, torej, da bi SDK ali drugi državni organi ugotovil nepravilnosti in skratka, kar izhaja že iz osnovne zadeve, potem je treba tudi te občine vzeti v pretres. Mi smo v fazi zbiranja teh podatkov, ko smo se pač obrnili na SDK, javnega tožilca in druge institucije, prejeli to obvestilo od Republiškega javnega tožilca, poudarjam, od Republiškega javnega tožilca s prilogami smo mi to gradivo prejeli. Nikakršnih drugih okoliščin ni. Nastopilo je dejstvo, neka nova informacija. Takoj smo obvestili preiskovalno komisijo in seveda potem na osnovi tega tudi Državni zbor. In na koncu ne gre za zoprno vprašanje, gospod Oman, nekajkrat je bilo postavljeno vprašanje na preiskovalni komisiji, kako to, da gospoda Preglja ni na komisiji, ki bi nam lahko s svojimi izkušnjami, tudi z vidika procedure in tako naprej, pomagal. On je preprosto na to komisijo zelo redkokdaj prišel. Ali pa je, še takrat ko je prišel, eno uro in pol zamudil. Tako da do tega dejstva, da bi bil zoprn v vprašanjih, sploh ni prihajalo. Tako da to povezovati, vsi magnetogrami obstajajo, vse obstaja o delu te komisije in tukaj, v tem primeru gre preprosto za dejstvo, da imamo zakon, da imamo obvestilo uradnega organa in da se naj zdaj zbor odloči. Meni konec koncev bo vsaka odločitev Državnega zbora tista, po kateri bom ravnal. Glede na to, da pa sem tudi v vlogi predsednika Komisije za volitve in imenovanja, je pa zanesljivo jasno, da postopek, o katerem sem na začetku govoril, šele, ko bo Državni zbor naložil na osnovi zakona o parlamentarni preiskavi, da se gre v popolnitev ali spremembo, potem bo seveda to komisija tudi izpeljala. Taka je pač procedura. Hvala.</p>
            </sp>
            <sp xml:id="SDZ1-Redna-18-1994-02-28.sp158">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Baškovič ima besedo.</p>
            </sp>
            <sp xml:id="SDZ1-Redna-18-1994-02-28.sp159">
               <speaker>MILAN BAŠKOVIČ:</speaker>
               <p>Hvala lepa. Jaz bi rad vendarle par stvari pojasnil. Ker se naše mnenje tukaj postavljati zdaj v žarišče razprave. Namreč, naša služba je bila zaprošena od Komisije za volitve in imenovanja direktno, da tolmači, da da pravno mnenje o nekem pojmu, ki se pojavlja v zakonu, nič več. To je bolj teoretično, kot pa praktično vprašanje, čeprav smo približno vedeli za kaj gre. Mi smo potem skušali na tem nivoju razlage zakona tudi z uporabo teorije in primerjav podati svoje stališče. Žal mi je, da niste to pravočasno dobili, ker je šele danes to teklo, da bi se natančno poglobili od stavka do stavka, da bi potem videli, kako ta logika teče. Zato bi samo na nekatere stvari opozoril. Namreč, treba se je odlepiti, tu sta dve ureditvi. Eno je kazenski postopek in tamkajšnja pravila, drugo je pa naš postopek parlamentarne preiskave. To sta dve stvari, po značaju drugačni in tudi po rešitvah različni. In kar zadeva ravno izločitev. Jaz sem takoj na prvi pogled tudi podlegel tej pravni kazenski logiki, češ, ja saj imamo tam naštete, kdo je izločen: tožilec, sodnik, porotnik itn. Vendarle sem ugotovil, da smo tukaj šli svojo pot in smo v tem zakonu o parlamentarni preiskavi originarno za te primere in za ta značaj preiskave uredili druga pravila, svoja pravila, ki se sicer po analogiji približujejo tem razlogom, ki so v pravosodju normalno podani, vendar jih po svoje prikrajajo, delno pa celo izpuščajo. In potem ugotovimo seveda, da gre tukaj za originarno ureditev, ki nima nobene direktne zveze z izrazi, ki so v kazenskem postopku sicer urejeni. Če bi tako gledali, potem seveda ne ločujemo teh dveh materij.</p>
               <p>Če bi se sklicevali na kazenski postopek, bi pač napisali, tako kot je tam urejeno, pa nismo. ZKP oz. kazenski postopek ima urejena pravila in tudi drugi sodni postopki naštevajo natančno, kdo je izvzet in v kakšnem primeru, do zapisnikarja, ki je v postopku udeležen. To je opredeljeno do zadnje osebe. S tem, da imajo potem še tisto splošno določbo, šesta je običajno, ki smo ja namenoma izpustili v tem našem zakonu. Če gre za okoliščine, ki na splošno vzbujajo sum o nepristranskosti, na primer, če je neki sodnik, ali pa tožilec, ali pa preiskovalec vnaprej neko izjavo dal, s katero se je že opredelil do nekega predmeta oz. da se je obnašal tako, da je kazal sovražen odnos oz. svoj subjektivni odnos do zadeve, ki jo obravnava. To je tisto, kar pa v tem primeru nismo prevzeli, ker je potem bilo to preširoko in bi lahko vsaki stranki, vsakemu poslancu nekdo očital, ti imaš interes, ker si že tam nekje nekaj obljubljal, nekaj govoril o tej stvari, kar pa je normalna parlamentarna funkcija. Takrat smo ta razlog iz teh razlogov izrecno izvzeli iz 3. člena. In mislim, da je prav, da smo ga, ker gre za politične zadeve in za politično smer preiskave, ne pa za kazensko pravno zadevo.</p>
               <p>Seveda potem tudi ta krog oseb, ki je tu naštet, ni bil preciziran, ker ga nismo hoteli precizirati oz. jaz sem tako razumel, da se niti ni dal natančno precizirati in zato je ostala beseda notri "kdor je kakorkoli udeležen". To je pa najširša formulacija in jaz bi jo težko tolmačil obratno, namreč, da pa ovaditelj ni tisti, ki je kakorkoli udeležen. Lažje je tolmačenje, da je udeležen, kakor pa da ni udeležen, ker je kakorkoli, se pravi, z nekim svojim osebnim odnosom, interesom itn., celo izkazan kot ovaditelj, kar je objektivno dejstvo. Tukaj se razlikujemo od pogojev po kazenskem postopku in tukaj ta stvar seveda ni primerljiva in ne moremo zdaj govoriti, ker je v kazenskem postopku drugače, torej tukaj ne more biti drugi, kot tožilec, kot obdolženec, stanke itn. Te logike tukaj ni mogoče podvojiti.</p>
               <p>To je prva ugotovitev, tako da bi iz tega izhajalo, ocenjujoč ta zakon in pa to, da smo se izločili od kazenskega postopka, da je ta "kakorkoli" najmanj, kar je, je neopredeljen in v tem okviru moramo iskati potem logično razlago. In če je tukaj lahko zapisnikar, priča itn., če bi tako tolmačili, iz kazenskega postopka je prav gotovo ovaditelj tisti, ki zbuja pozornost in ali prihaja, ali pa ne prihaja v ta krog, je treba to posebej oceniti. Mi smo rekli po logiki stvari, izhajajoč iz instituta izločitve in vloge tega instituta, bi prišel v poštev. Nismo ga mogli izločiti, da ne. To je prva zadeva, ki sem jo moral pojasniti, da bi lažje razumeli to, kar smo tukaj sicer dovolj natančno napisali. Gre za specifiko tega zakona in ne moremo tega razlagati z kazensko pravnimi pojmi, neposredno.</p>
               <p>Drugo, kjer pa se moramo na kazenski postopek sklicevati in se nanj ozreti, je pa drugi del tega stavka, ki pravi: v kazenskem postopku. Se pravi, kazenski postopek pa je pojem, ki smo ga prevzeli direktno v ta zakon in torej mora biti ta zveza s kazenskim postopkom tudi objektivno podana. To je drugi element, ki ga je treba jemati v poštev pri teh razlogih za izločitev. In če ste dobro prebrali, smo na koncu mi na to opozorili. Ni dovolj samo ta odnos, objektivni, pri ovadbi, ampak je važno, da je tudi kazenski postopek dejansko podan in da je tudi dejansko podana zveza s predmetom preiskave. Vsi ti trije skupaj pa tvorijo po tem razlog po zakonu za izločitev. Če eden od teh manjka, potem tega razloga ni. Sedaj se pa mi nismo spuščali, ali je tukaj ovadba rodila potem kazenski postopek ali je ta postopek tekel in do katere faze, smo pa ugotovili, da če pa ovadba ne bila utemeljena oziroma bi bila nesposobna za kazensko preiskavo in če tožilec ni uvedel postopka, če je tožilec eventualno zavrgel ovadbo, potem seveda postopka ni bilo in je potem ta drugi element izpadel. Iz tega razloga bi potem takle kompleten sestav teh elementov ne bil več tisti, ki ga zakon zahteva. To je napisano tukaj proti koncu in na to tudi opozarjamo. Moramo imeti vse tri sestavine, ki so tukaj v zakonu izrecno naštete. To je tudi specifika tega zakona.</p>
               <p>Vemo pa, kdaj se je kazenski postopek začne in kako teče. Če tožilec ovadbo zavrže, postopka ni načel. To je čisto logično po teoriji in po določilu zakona o kazenskega postopku, s tem da teorija in tudi zakonodaja ni popolnoma čista, kateri trenutek pa je začel kazenski postopek teči, ampak to tukaj ni važno. Normalno je, da se uvede s kazensko preiskavo, ki jo predlaga tožilec oziroma se z obtožnim predlogom, ki ga direktno predlaga sodišču. Vendar pa če bi ovadba in ovaditelj s tem postopkom vse to sprožil in bi ves postopek tekel do konca, je njegov odnos, njegova udeležba vendarle taka, potem kakorkoli, da bi to najbrž težki rekli, da to ni. Če pa je bil ta krog prekinjen, potem pa je stvar seveda drugačna ampak mislim, da to konkretno situacijo tudi nismo hoteli tudi nismo bili vprašani, da se v to spuščamo, samo na tej ravni same ureditve in te logike teh pravnih razmerij. Hvala lepa.</p>
            </sp>
            <sp xml:id="SDZ1-Redna-18-1994-02-28.sp160">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Baškoviču. Gospod Mozetič.</p>
            </sp>
            <sp xml:id="SDZ1-Redna-18-1994-02-28.sp161">
               <speaker>MIROSLAV MOZETIČ:</speaker>
               <p>Kolegice in kolegi! Jaz se tudi ne bom spuščal, že prej se nisem spuščal v konkretno ime, mislim omenil sem ga samo zato, ker je bilo omenjeno ampak drugače me tudi po tej dolgi razlagi stvar ni prepričala oziroma me gospod Baškovič ni prepričal. Ker kakor koli udeležen, sedaj bom vzel en drug primer, in upam, da ne bo sicer reakcije na to, ampak samo zaradi primera, vendar se vodijo določeni postopki SDK, ko dela kontrolo in te zadeve, to je v bistvu pravni postopek. Kakor koli je v tem postopku udeležen tudi direktor SDK-ja, to pomeni da direktor, ki je bil v tistem trenutku, človek ki je bil v tistem trenutku direktor SDK-ja, ne more biti član te parlamentarne komisije.</p>
               <p>Ker jaz mislim, kljub vsemu izhajamo iz tega in se strinjam, da so to kriteriji, ki so za nas, po našem zakonu za to parlamentarno preiskavo, vendar govori "udeležen v kazenskem, drugem sodnem in upravnem postopku". Torej mora biti udeleženec tega postopka. Jaz mislim, da pa ovaditelj ni udeleženec, ne vidim, kakšen razlog naj bi ovaditelj imel, kakšen poseben razlog, da bi nekoga ovadil v določenih primerih ga je celo dolžan ovaditi. Izve za neko kaznivo dejanje in ga brez odnosa do tega, samo zato, ker ve, da je dolžan ovaditi, ovadi, potem se sproži postopek, nekaj dela najprej kriminalistična služba, potem pa tožilec oceni, kaj so razlogi. Tisti ovaditelj nima nekakršnega odnosa do tiste zadeve, lahko ga ima, ampak v principu teoretično nima, zlasti v teh primerih. Drugo je tam, kjer je pač udeležena pa če je eventualno tudi oškodovanec ali kaj podobnega. Tako da iz tega razloga sem jaz prepričan, da je ta razlaga preveč široka. Kakor koli udeležen, ali je potem tudi tisti, ki ga slučajno zanima, kaj se bo zgodilo s tistim človekom v kazenskem postopku pa gre na obravnavo, pa posluša obravnavo. To je kakor koli je udeležen v tisti obravnavi, tako da iz tega razloga mislim, da je ta razlaga preširoka in to so razlogi, zakaj jaz mislim, da je preširoka in zakaj sem rekel, da v konkretnem primeru ne bom glasoval za razrešitev. Ker drugače pridemo res predaleč. Kazniva dejanja v večini primerov se pri nas preganjajo po uradni dolžnosti tako da tista ovadba praktično ne pomeni nič. Prvo sito je tožilec, potem je pa postopek, ki teče, če pride do vložitve obtožnice oziroma obtožnega predloga, potem pa teče postopek tako kot mora teči, tako da ovaditelj, razen če ni oškodovanec, nima teoretično nikakršnega interesa. Iz tega razloga mislim, da je tukaj ta zadeva preširoko razlagana, da bi tudi te primere šteli, da je treba pač takega človeka, ki je kakorkoli udeležen, razrešiti. Smo pa izključili in tudi jaz mislim, da pravilno, čeprav so pa tisti, ki podpišejo preiskavo, kar je normalno, čisto logično, ne da bi veliko o tem niti debatirali, vendar interes je pa v tem v resnici zelo velik. In zlasti v tej parlamentarni komisiji, o kateri je govora, interes določenih, da se na nek način odloči, zelo velik. Pa ni izključitvenih razlogov. Tako da v bistvu jaz iz tega razloga, zato sem proti tej zadevi, ne pa iz kakšnih osebnih, ne vem, Žare Pregelj ali kdorkoli. Mene to ne briga. Je pa to res, ker to stališče bo pomenilo v bistvu neko določbo za vnaprej. To je na nek način razlaga. Lahko bi rekel, da je skoraj obvezna razlaga, torej bi bila potrebna, če je ta določba tako sporna, bi bila obvezna razlaga, ki se sprejme pa po enakem postopku, ne da enostavno z neko strokovno razlago, ki je lahko sprejemljiva, priznam, lahko tudi koristna, lahko tudi možna. Vendar  mislim, da ni pravilna in da tudi za ta primer in za naše stvari, da ni dobra in da ni koristna. Potem pač z enim sklepom v bistvu pridemo dejansko do enega primera, ki bo veljal za vse naprej.</p>
               <p>Če je ta določba tako sporna, tako problematična, da se ta kakorkoli razširi, bodisi je treba spremeniti zakon in bolj natančno definirati, ali pa sprejeti eno obvezno razlago, kaj pomeni ta "kakorkoli udeležen" v teh treh ali štirih postopkih, ki so navedeni. Hvala lepa.</p>
            </sp>
            <sp xml:id="SDZ1-Redna-18-1994-02-28.sp162">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Černelič.</p>
            </sp>
            <sp xml:id="SDZ1-Redna-18-1994-02-28.sp163">
               <speaker> FRANC ČERNELIČ:</speaker>
               <p>Spoštovani! Bojim se, da po teh pravniških razlagah ne bom znal več logično razmišljati. Vendar, jaz razmišljam takole: parlamentarna komisija je bila imenovana za Ljubljano, Postojno, Trbovlje in Izolo. Ali zaradi Izole onemogočamo tudi vse ostalo in razrešujemo člane? Mislim, da ne. To so različni predmeti, ki bodo obravnavali in mislim, da ima imenovani najmanj vso pravico, da sodeluje pri vseh tistih, pri katerih mislim, da ni udeležen, če je udeležen. Torej, mislim, da bi danes morali ugotoviti eventualno samo to, da je na osnovi obvestila mogoče začasno onemogočeno, dokler se ne razčisti, sodelovanje v primeru Izole in nič več. Potem bi moral pa seveda KVIAZ ugotoviti in če bi prišlo do predloga zamenjave, pa mora biti normalen postopek, ki ga mora KVIAZ predlagati. Osebno pa razmišljam, da ni razloga za izločitev, razrešitev, da pa je mogoče razlog za to, da se pri predmetu Izole, da se mu pač ne omogoča odločanje. Sodelujemo pa pravzaprav lahko vsi, razen kadar je seja zaprta. Tudi jaz sem lahko prisoten pri taki komisiji. Se pravi, se tudi to ne da izločiti. Seveda zato ne bom podprl tega.</p>
            </sp>
            <sp xml:id="SDZ1-Redna-18-1994-02-28.sp164">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kreft.</p>
            </sp>
            <sp xml:id="SDZ1-Redna-18-1994-02-28.sp165">
               <speaker>DR. LEV KREFT:</speaker>
               <p>Hvala za besedo, gospod predsedujoči. Drage gospe, spoštovani gospodje! Sem sicer zelo pozoren na vse stvari, ki so v zvezi z delovanjem gospoda Žarka Preglja v tem Državnem zboru, zlasti v obdobju, ko se približuje glasovanje o proračunu. Vendar se moram vprašati po tej dolgi razpravi, v čem je pravzaprav problem. Do sedaj so vsi, ki so sprožili ta postopek in ga pripeljali na sejo Državnega zbora, ravnali v skladu z zakonom in svojimi pooblastili in dajmo to storiti še mi. Prvič mislim, da je tudi na osnovi stališča, ki smo ga dobili s strani Sekretariata za zakonodajo in pravne zadeve povsem jasno, da se gospoda Žarka Preglja ne razreši,  v skladu s stališčem Sekretariata na tretji strani prvega odstavka. In druga stvar, ki se mi zdi prav tako jasna, podpiram pobudo gospoda Mozetiča, da se na osnovi tega stališča, ki smo ga tokrat prejeli ob prvem primeru, s katerim smo se srečali, pooblasti matično delovno telo, to je Odbor za zakonodajo in Komisijo za pravosodje, da se pooblasti, da pripravi na tej osnovi obvezno razlago, ki bi jo enkrat na prihodnjih sejah pač dobili in se naredi neko pravilo. Če pa dodam temu, kar se mi zdi normalen konec te razprave, eno in drugo, še svoje mnenje, mislim, da nikoli ne gre pozabiti, da je osnova pri vseh teh ocenah razlogov za izločitev seveda vedno tudi tisti temelj parlamentarne razprave, to se pravi, ali je kje pri vseh postopkih, v katere je tudi sam poslanec ali poslanka vpleten, dejansko izkazan sum zlorabe javnih pooblastil pri sprejetju ovadbe, ali pri odklonitvi. Potem je to v zvezi, po mojem mnenju, s samo parlamentarno preiskavo, in drugo, kar me vendarle zanima kot enega od sedaj že zelo številnih sopodpisnikov te konkretne parlamentarne preiskave, mislim pa, da to velja tudi za vse ostale; prešibki ali preširoki razlogi za izločitev seveda lahko vzamejo kredibilnost dodatno parlamentarnim preiskavam, ker bomo verjetno prišli v situacijo, da bo preveč razlogov za izločitev, ki ne bodo vedno lahko tolmačeni na način zakona, ampak dobijo tako tolmačenje, kot se je kazalo iz naše današnje razprave. To se pravi, politično, ne pa zakonsko. Hvala lepa.</p>
            </sp>
            <sp xml:id="SDZ1-Redna-18-1994-02-28.sp166">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Kociper.</p>
            </sp>
            <sp xml:id="SDZ1-Redna-18-1994-02-28.sp167">
               <speaker>ŠTEFAN KOCIPER:</speaker>
               <p>Hvala lepa. Spoštovani! Najprej sem želel izraziti protest proti takemu pristopu k tako občutljivi zadevi. En del odgovora, ki sem ga sam želel nadaljevati, je dal pravkar gospod dr. Kreft, namreč podpiram idejo gospoda Mozetiča, da ta Državni zbor za tako občutljivo zadevo, kjer gre vendarle za to, da nam ni jasno oziroma nam ta pojem ni povsem jasen, kaj pomeni "kakor koli udeležen v kazenski preiskavi", da tudi ta Državni zbor sprejme uradno tolmačenje. To je prvi del.</p>
               <p>Drugi del je pa naslednja zadeva, da kazenski postopek naj bi bil izkazan. Tisti protest, ki sem ga na začetku predstavil, je povezan prav s tem. Ne glede na to, da nismo dobili mnenja komisije, ki naj bi ga pripravila na predlog oziroma na dodelitev predsednika Državnega zbora, tej komisiji za volitve in imenovanja, da bi v tem predlogu tudi ugotovila, ali so razlogi za razrešitev ali niso. Ne vem, ali je to prava komisija, vendar je predsednik Državnega zbora tej komisiji to nalogo dodelil. Ne glede na to, ali oziroma da ta komisija ni ugotovila, ali je izkazan kazenski postopek, obravnavamo to temo. Mislim, da je to, milo rečeno, skrajno nekorektno in mislim, da če bo ta točka kakorkoli dana na glasovanje, potem pač s tem tudi, ko pritisnemo na tipko oziroma tisti, ki bodo, jemljejo legitimiteto samemu sebi oziroma Državnemu zboru. Ne da bi prej preverili to, kar je opozoril sekretar za zakonodajo in pravne zadeve pri Državnem zboru, da torej mora biti izkazan kazenski postopek. Tega, razen iz izjave gospoda Preglja, do sedaj ne vemo. Skratka, on pravi, da ni bil izkazan, mi pa govorimo o tem, kot da nekaj je, česar ni. Hvala lepa.</p>
            </sp>
            <sp xml:id="SDZ1-Redna-18-1994-02-28.sp168">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kocipru.</p>
               <p>Preden dam besedo gospe Logarjevi, ki se je javila, bi rad povedal, da je predlog za razrešitev člana zboru predložila preiskovalna komisija v skladu z zakonom in da KVIAZ pri tem nima kaj delati.</p>
               <p>Prosim, gospa Logarjeva. Takšna je procedura, ki jo je sprejel Državni zbor v skladu z zakonom o parlamentarni preiskavi.</p>
            </sp>
            <sp xml:id="SDZ1-Redna-18-1994-02-28.sp169">
               <speaker>MIHAELA LOGAR:</speaker>
               <p>Pozdravljeni! Rada bi opozorila na dve stvari. Namreč na tisto, da je tožilec sprožil postopek. Mislim, da ga ni, pač pa je tožilec poslal material v paketu, kjer je bila vrsta, verjamem zelo zanimivih idej in tudi verjamem v igro naključij, da je gospod Anderlič izbral ravno gospoda Preglja in potem sprožil postopek.</p>
               <p>Druga stvar pa je tisto, kar so nekateri že opozarjali. Sklicujemo se na to, da bi bil gospod Pregelj razrešen na osnovi 3. člena, kjer gre za udeležbo v kazenskem postopku. Kot pa nam je znano oziroma če stvari niso jasne, potem najprej zahtevam, da se ugotovi, ali je kazenski postopek bil ali ga ni bilo. Po besedah gospoda Preglja kazenskega postopka ni bilo, ker je bila ovadba ovržena in torej tudi vzroka za razrešitev gospoda Preglja po 3. členu ni. Hvala.</p>
            </sp>
            <sp xml:id="SDZ1-Redna-18-1994-02-28.sp170">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Školču.</p>
            </sp>
            <sp xml:id="SDZ1-Redna-18-1994-02-28.sp171">
               <speaker>JOŽEF ŠKOLČ:</speaker>
               <p>Hvala lepa. K besedi sem se priglasil zato, ker gre za nadvse zanimiv problem, ne pa zaradi tega, ker bi imel gospoda Preglja posebej rad, čeravno bi se dalo tudi o tem marsikaj povedati.</p>
               <p>Najprej gre za vprašanje forme. Gospod Pregelj je tukaj osporaval način, kako se je to uvrstilo na dnevni red in moram reči, da ko Pregelj govori o proceduralnih stvareh, mu seveda ne verjamem, ker stvar procedure in stvar forme je, da velja vedno in za vsakogar. Za njega velja v bistvu samo takrat, kadar prejema osebno ali strankarsko korist in po tej plati so njegovi argumenti sila nezanesljivi.</p>
               <p>O čem govorim, da ne bi recimo poskušal analizirati vse njegove stopinje intervencij v tem Državnem zboru, bom rekel samo to. Ko je danes gospod Podobnik sredi dnevnega reda tukaj z dramatičnim tonom zahteval, da se začne ponovno razpravljati o točki, ki se ji reče dnevni red, ga žal ni prekinil nihče, še najmanj ga je o tem podučil gospod Pregelj, ki natančno ve, da ni mogoče diskusije o dnevnem redu odpirati tako rekoč, kadar mu narekujejo strankarski interesi ali pa takrat, ko za to zbere neke podatke. Toliko okrog tega, ali je korektno razpravljati o eni od alinei te 39. točke ali ne. Če bi kdo drug to govoril, bi bilo verodostojno, ampak mislim, da ta parlament mora govoriti tudi o verodostojnosti in tukaj se priključujem gospodu Omanu s tem, da seveda imam drugačno argumentacijo.</p>
               <p>Sami veste, da sem praktično pri vsaki parlamentarni preiskavi imel neke pomisleke ravno na sestavo teh komisij. Gospodu Pučniku sem se moral v nekem trenutku opravičiti, ker sem bil slabo poučen o njegovi vlogi v prejšnji Vladi. Spomnili se boste, da smo enkrat do treh ponoči sedeli, da smo uspeli v bistvu priti do parlamentarne komisije, katere član na koncu ni bil gospod Bavčar itd. Zato se mi zdi, da ni mogoče v bistvu gospoda Preglja braniti kar tako. Če obstoji najmanjši razlog, da ni v komisiji, potem predvidevam, da mora parlament oziroma Državni zbor to z največjo resnostjo obravnavati. Menim, da če je zakon nedorečen in da pač dopušča neko široko razlago in da dopušča tudi možnost, da gospod Pregelj ne more biti član te komisije, da mora potem Državni zbor zelo tankočutno o tem odločiti, ne pa reči, da je mogoče gospod Pregelj trn v peti itd. Menim, da to ni res, ker je preveč površen, da bi lahko kakorkoli vplival na potek teh preiskav. In po tej plati je to irelevantna diskusija. Ne gre za to, ali je komu trn v peti ali ne, ampak gre za to, ali obstojijo razlogi, da gre iz te komisije ali ne? Menim, da formalni razlogi obstoje. On je bil formalno udeležen v tistem, kar se označuje kot predkazenski postopek, je ovaditelj ali kakorkoli se že temu reče, da še jaz zlorabljam to besedo, ampak gre pa tudi za vprašanje higiene.</p>
               <p>Sam sem prepričan, pa bom naštel neke druge ljudi, da je zelo nevarno dati oblastno orodje v roke nekomu, ki je osebno zainteresiran, da določene stvari razčisti. Na kaj mislim? Mislim na tiste, ki so bili pred II. svetovno vojno zaprti, pa so kasneje imeli oblast. Mislim na tiste, ki menijo, da so bili kakorkoli osebno oškodovani in so potem v trenutku, ko so dobili oblast, poskušali v bistvu vse te stvari tudi s stališča oblasti poravnavati. To menim, da je za sistem parlamentarne demokracije zelo zelo problematična stvar. Sistem parlamentarne demokracije nekje predvideva, da bodo poslanci in poslanke delali v korist vseh, ne pa različnih krivic in drugih stvari.</p>
               <p>Po tej plati bi rekel, da gre tudi za stvar te osebne higiene. Če je nekdo, da uporabim tale vsem znani in mislim, da težko predvidljiv rek, ne moremo dopustiti, da bi se našli v situaciji, ko lahko rečemo, "Kadija te tuži, Kadija ti sudi".</p>
               <p>Gospod Pregelj je tisti, ki je tukaj rekel, da za Izolo niso bili podani razlogi, kaj je treba preiskovati pa koga itd. Bil sem med podpisniki tistega dela, ki govori o Ljubljani. Mi smo pripravili približno 10 cm začetnega materiala, štiri liste natančno popisanih tez, po katerih lahko komisija dela. Zakaj gospod Pregelj ni naredil tega za tiste občine, ki so oziroma izvršne svete, ne vem, tako da se mi zdi zelo sprenevedavo, da tukaj reče, ne ve se, o čem bomo govorili v okviru tega.</p>
               <p>Ravno tako gospod Černelič trdi, da je možno to obdelati nekje po alineah. Ko pridemo do Izole, takrat bomo razpravljali o gospodu Preglju. Ni res, če bi bilo to, potem bi imeli različne komisije. Mi imamo eno komisijo, vi natančno veste, da je bila razširitev zaradi ublažitve verjetno teh učinkov na Ljubljano narejena kar na vse izvršne svete in zato je ena komisija. V tej eni komisiji ne more pač nihče biti vpleten. Menim, da ne gre sedaj tega speljati na to. Enostavno ne vem, kdo je za Preglja in kdo je proti, ampak obstaja najmanjši možni sum, da bomo šli čez zakon.</p>
               <p>Strinjam se z vsemi pobudami, da se lahko spreminja zakon z dvema tretjinama. Toda sedaj se odločamo o tem in dokler ne bo zadnja trohica suma, da je gospod Pregelj kakorkoli zainteresiran, dokler ne bo to odpravljeno, bom pripravljen glasovati za njegovo razrešitev. To v ničemer ne zmanjšuje vloge Slovenske ljudske stranke in poslanske skupine, ker lahko takoj predlaga svojega naslednjega kandidata oziroma kandidatko v to stvar. Gre enostavno za to, ker vidim, da gospod Podobnik že čaka na preži, da bo sem pritekel, da enostavno varujemo pravno državo do konca na točki spoštovanja zakona. Hvala lepa.</p>
            </sp>
            <sp xml:id="SDZ1-Redna-18-1994-02-28.sp172">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik, replika.</p>
            </sp>
            <sp xml:id="SDZ1-Redna-18-1994-02-28.sp173">
               <speaker>MARJAN PODOBNIK:</speaker>
               <p>Spoštovani! Najprej odločno protestiram zaradi žaljivih izjav gospoda Školča, češ da poslanski kolega gospod Pregelj razlaga poslovnik v skladu z osebnimi ali strankarskimi koristmi. To je milo rečeno, nekorektno. Marsikdaj je vsem v tem zboru pripomogel tudi s svojimi razlagami, da smo izšli iz zadev, ki so bile vezane na poslovnik, ker ga res dobro obvlada, kar mislim, da mu vsi priznamo.</p>
               <p>Drugo, ko je bilo govora o moji intervenciji ob začetku, dopuščam možnost, da je gospod Školč slabo poslušal. Nisem govoril o spremembi dnevnega reda, pač pa o zahtevi za izredno sejo Državnega zbora in do te izredne seje bo tudi prišlo.</p>
               <p>Rad bi rekel samo še to, da ta način razmišljanja, ki je bil tukaj prisoten, seveda gre natanko v tej smeri, da se ljudi stimulira v smeri, da ne bodo sprožili ovadbe, čeprav se bodo zavedali, da bi bilo to nujno, da bi bilo potrebno neko zadevo sprožiti. Jaz mislim, da če bomo v tej smeri delovali,  bomo vsi skupaj sebi, predvsem pa državi kot taki naredili veliko škodo. Ker konec koncev odgovornost vsakega posameznika, tudi poslanca je, da sproži, če ni drugih možnosti, tudi tak postopek, kot je vprašanje ovadbe. Zato sem odločno proti razrešitvi in upam, da bo tukaj prevladala treznost in si ne bomo tudi za v prihodnje naredili nepotrebne slabe usluge. Hvala.</p>
            </sp>
            <sp xml:id="SDZ1-Redna-18-1994-02-28.sp174">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj, prosim. Gospod Pregelj je imel tudi repliko na gospoda Školča in potem gospod Školč repliko.</p>
            </sp>
            <sp xml:id="SDZ1-Redna-18-1994-02-28.sp175">
               <speaker>ŽARKO PREGELJ:</speaker>
               <p>Spoštovani! Ne vem, kaj je bilo danes zjutraj narobe. Jaz nisem tega slišal. Nekoliko kasneje sem prišel. Višje sile so na cesti. Mislim, da je gospod Školč v svojem izvajanju poskušal zadevo nekako tako utemeljiti, češ, pazite se gospoda Preglja, on je tako in tako nevaren. Vedno kaj takega nastavi. Na pol zločinec je, poslovnik tako obrača, da je njemu v prid ali pa njegovi stranki. Vsekakor, če je tukaj potrjen sum, je prav, da se ga izloči. Se pravi že zato, ker sem nevaren zločinec, me je treba iz te komisije izločiti, ker bom sicer lahko tam še kaj nevarnega naredil. To je v prevodu, kot jaz razumem, gospod Školč vaše izvajanje. Sicer pa to sploh ni pomembno. Pomembno je to - poglejte, če bi natančno pogledali gradivo, ki ga imamo na voljo - dobili smo ga v tistem poku, ki se nanaša na volitve in imenovanja, za kar je zadolžena Komisija za volitve in imenovanja in notri lepo piše. Notri je fotokopija javnega tožilca Republike Slovenije, in sicer tega iz Pirana. Gre za namestnika tožilstva v Kopru. Notri piše takole: "Čeravno vaša zahteva, izražena po zgoraj citirano številko, neposredno ne terja dostavo spodaj navedenega gradiva, pa zgolj zaradi popolne obveščenosti naslova, obenem pa o posledici vedenja, da bo prav ta problematika v občini Izola predmet dela preiskovalne komisije, v prilogi dostavljam." Se pravi, tožilec je že predvideval, da bo to predmet preiskave. Namreč, predmet še ni določen.</p>
               <p>Dostavlja, prvič: kopijo ovadbe, poročila uprave za notranje zadeve ter naša pisanja skupaj s sklepom o zavrženju ovadbe o zadevi Marina Izola. Torej tožilec je napisal, da je to ovadbo zavrgel. V isti zadevi sem poročal že leta 1991 Komisiji za celovito preučitev okoliščin, posledic in pojavov oškodovanja družbenega premoženja Skupščine Republike Slovenije, pa (nerazumljiva beseda) tudi slednje. V tej zvezi naj mi bo dovoljeno opozoriti - sedaj pa prosim, pazite - na procesno pravni posladek, ki utegne biti navržen v postopku, in sicer izločitveni razlog po četrti alinei člena 3 zakona o parlamentarni preiskavi, glede sodelovanja v preiskovalni komisiji poslanca Pregelj Žarka, ki je v zadevi podpisan kot ovaditelj, v kolikor seveda do tega spoznanja gospod poslanec ne utegne priti sam. Jaz pa sam do tega spoznanja nisem mogel priti, ker se nisem čutil ničesar krivega in niti ne osebno vpletenega. To ovadbo sem podpisal kot predsednik obalnih Zelenih. Ker sem bil član obalnih Zelenih kar nekaj let, bi verjetno po vaši logiki bil enako udeležen v tem postopku tudi če tukaj ne bi bil podpisan. Jaz sem bil v tem primeru uradna oseba. Zraven je štampiljka obalnih Zelenih. Tudi to je poseben argument.</p>
               <p>Poleg tega bi repliciral še gospodu Anderliču, ki omenja moje nekakšno nesodelovanje v tej komisiji, češ da me skoraj nikoli ni in podobno. Ugotoviti moram, da se je ta komisija sestaja ponavadi v tistih terminih, ko imam ali jaz že zdavnaj prej sklican odbor, ki ga vodim, ker moram biti prisoten, to je bilo prvikrat.</p>
               <p>Drugič se je zadeva križala s sejo Komisije za lastninsko preoblikovanje, Rejčeve komisije. Nekajkrat je bila ta seja tik pred začetkom Državnega zbora, tako da v bistvu sem vedno prišel, priznam, da sem pa tja s kakšno zamudo, razen zadnjikrat me pa ni bilo in se tudi nisem uspel opravičiti, kajti razlogi so nastali na poti, da sem pač prišel toliko kasneje, da je bila seja takrat že končana, ravno takrat, ko se je v bistvu razpravljalo o tej problematiki, s katero naj bi bil povezan.</p>
               <p>Dovolite mi, da še repliciram gospodu Baškoviču, sicer spoštujem njegovo izvajanje, bi pa le poudaril oziroma razložil, da jaz berem zakon tako, kot je zapisan. Zapisan je tako, da piše v tej četrti alinei 3. člena natančno tole: Če je, ali je bil kakorkoli udeležen v kazenskem ali drugem sodnem, ali upravnem postopku, ali postopku o prekršku itn. Cel ta kos te alinee je napisan v enem stavku brez vejice vmes. Namreč, če bi bilo napisano takole, če je, ali je bil kakorkoli udeležen, potem bi pisalo udeležen v kazenskem ali drugem sodnem postopku, bi pomenilo nekaj drugače in bi šlo v smislu vaše razloge, bi bil ta kakorkoli res razširjen na ovaditelja. Toda tukaj jasno se ve, da se nanaša zgolj na tistega, ki je bil kakorkoli udeležen, ali v kazenskem, ali v sodnem, ali v pravnem postopku. Predkazenski postopek pa ni kazenski, to je pa tudi dejstvo in dejstvo, da kazenski postopek ni bil sprožen, da je tožilec ovrgel ovadbo, je tudi mislim dovolj zgovorno in je celotna ta procedura v resnici zaradi tega vprašljiva.</p>
            </sp>
            <sp xml:id="SDZ1-Redna-18-1994-02-28.sp176">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Školč.</p>
            </sp>
            <sp xml:id="SDZ1-Redna-18-1994-02-28.sp177">
               <speaker>JOŽEF ŠKOLČ:</speaker>
               <p>Hvala lepa. Štiri replike, dve na gospoda Podobnika, dve na gospoda Preglja.</p>
               <p>Gospodu Podobniku najprej. Govoril sem o tem, da velja gospod Pregelj za poznavalca poslovnika, ali vsaj misli, da velja za poznavalca poslovnika, tokrat pa govorimo o zakonu. Tako, da me tukaj ni poslušal.</p>
               <p>Drugo. Glede njegovega postopka. On je po moji presoji mimo dnevnega reda začel govoriti o tretji stvari. O tem sem govoril. Absolutno mimo dnevnega reda, to je ravno tako, kot da bi zdaj nekdo iz zadnje klopi pritekel in bi rekel, jaz sem nekaj zanimivega prebral in bi tukaj začel govoriti. Dnevni red se sprejema na začetku in to je stvar forme.</p>
               <p>Kar se tiče gospoda Preglja, je res, da ima on precej težav, toda jaz mu ne morem pomagati. Moj spisek strank, iz katerih je on prestopal, je precej širok, lahko mu ga odstopim, vem, da jih je še nekaj v katerih ni bil, tako da ne bo svojih vlog v vseh teh letih mešal.</p>
               <p>Drugo, kar se tiče prevodov. Jaz sem govoril seveda slovensko. Če bi bili v angleškem parlamentu, bi mu priporočil posebnega strokovnjaka. Hvala lepa.</p>
            </sp>
            <sp xml:id="SDZ1-Redna-18-1994-02-28.sp178">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ne želi nihče več besede, razpravo zaključujem.</p>
               <p>Moram povedati pojasnilo. Vodstvo Državnega zbora ni dobilo tega sklepa, da je zavržena ovadba, ker ni dokazov, da bi ovadenci storili očitana jim kazniva dejanja. Tega mi nismo imeli, zato smo proceduro peljali kot da to je. Sedaj to imamo. Razlago sekretariata ste pa tudi vsi dobili. Zato jaz to ne morem dati na glasovanje.</p>
               <p>Predlagam, da to točko dnevnega reda prekinemo, da dobite to gradivo, tale sklep in potem drugič o tem razpravljamo naprej. Jutri nadaljujemo. To je sklep, ki ga nismo dobili. Sklep, da je bila ovadba zavržena. Mi tega sklepa nismo dobili v vodstvu. Predlagam, da to prekinemo.</p>
               <p>Prosim, gospodična Dobrajčeva, proceduralno.</p>
            </sp>
            <sp xml:id="SDZ1-Redna-18-1994-02-28.sp179">
               <speaker>POLONCA DOBRAJC:</speaker>
               <p>Hvala za besedo. Neglede na vse kar je bilo tukaj rečeno. Že zadnjič na Komisiji za volitve, imenovanja in administrativne zadeve sem se po svojem znanju in po svoji vesti odločila, da o konkretnem primeru ne bom glasovala, čeprav s težkim srcem, za razrešitev gospoda Preglja. Me pa moti obvestilo, da Državni zbor ni dobil. Zanima me, kaj Državni zbor ni dobil?</p>
            </sp>
            <sp xml:id="SDZ1-Redna-18-1994-02-28.sp180">
               <speaker>PODPREDSEDNIK VLADIMIR TOPLER:</speaker>
               <p>Gospodična Dobrajčeva. Dovolite, da pojasnim. Vodstvo Državnega zbora je prejelo od komisije tale odlok od preiskovalne komisije, o katerem smo tudi razpravljali za razrešitev člana. Ta odlok ste dobili tudi poslanci. Vodstvo Državnega zbora in s tem Državni zbor pa ni prejelo sklep, v katerem piše, da je zavržena ovadba, ker ni dokazen, da bi ovadenci storili očitana in kazniva dejanja. Zato tudi ne moremo o tem glasovati. Mi tega nismo imeli, to kar je gospod Pregelj tudi povedal.</p>
            </sp>
            <sp xml:id="SDZ1-Redna-18-1994-02-28.sp181">
               <speaker>POLONCA DOBRAJC:</speaker>
               <p>Neglede na vse, malce bom kršila proceduro, nekateri so se sklicevali na besedo kakorkoli, predvsem na kakorkoli. Poudarek je na kazenskem postopku. Ali je bil kazenski postopek uveden ali ne? Kazenski postopek se pač vloži z vložitvijo obtožnega predloga ali pa s sklepom o preiskavi in mislim, da bi preiskovalna komisija, preden je začela ta postopek in ko je prišlo že do zapletov, morala dobiti od pristojnega tožilca pač mnenje oziroma pojasnilo oziroma dokaz o tem, ali je bila ovadba zavržena ali se je kazenski postopek začel.</p>
            </sp>
            <sp xml:id="SDZ1-Redna-18-1994-02-28.sp182">
               <speaker>PODPREDSEDNIK VLADIMIR TOPLER:</speaker>
               <p>Predlagam gospodična Dobrajčeva, če dovolite da to točko, to zadevo prekinemo, da vam še pošljemo tale sklep o zavrženju ovadbe in da to točko dnevnega reda nadaljujemo jutri, če se strinjate.</p>
               <p>Gospod Anderlič, proceduralno.</p>
            </sp>
            <sp xml:id="SDZ1-Redna-18-1994-02-28.sp183">
               <speaker>TONE ANDERLIČ:</speaker>
               <p>V tem paketu, ki smo ga dobili prejšnji teden na mize vsi poslanci, je najprej prvi, ki ga je napisal gospod Rigelnik, drugo je pismo preiskovalne komisije, tretje je pismo republiškega javnega tožilca in četrto je pismo namestnika republiškega javnega tožilca, parlamentarna preiskava preiskovalna komisija, dostavlja gradiva in tako naprej. Številka šest oznaka zgoraj. To imajo vsi poslanci tako da ne vem, katerega gradiva sedaj niste prejeli.</p>
            </sp>
            <sp xml:id="SDZ1-Redna-18-1994-02-28.sp184">
               <speaker>PODPREDSEDNIK VLADIMIR TOPLER:</speaker>
               <p>Mi nismo prejeli, vodstvo Državnega zbora, sklepa da je ovadba zavržena.</p>
            </sp>
            <sp xml:id="SDZ1-Redna-18-1994-02-28.sp185">
               <speaker>TONE ANDERLIČ:</speaker>
               <p>Ampak tukaj imate podpis tega tožilca...</p>
            </sp>
            <sp xml:id="SDZ1-Redna-18-1994-02-28.sp186">
               <speaker>PODPREDSEDNIK VLADIMIR TOPLER:</speaker>
               <p>Gospod Anderlič, to je za Piran 19.07.1992 sklep. Jaz predlagam, da vam še jutri pošljemo to gradivo, da ga boste dobili vsi poslanci in potem jutri nadaljujemo to točko oziroma to zadevo naprej. S tem za danes sejo zaključujem, nadaljujemo jutri ob 10.00 uri. Lahko nič.</p>
            </sp>
            <stage type="time">(SEJA JE BILA PREKINJENA 28. FEBRUARJA 1994 OB 18.52 URI IN</stage>
         </div>
      </body>
   </text>
</TEI>
