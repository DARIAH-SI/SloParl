<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">88B88DBC767C1CA4C1257832004838E3</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=88B88DBC767C1CA4C1257832004838E3</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <stage>SE JE NADALJEVALA 28. MAJA 1996 OB 10.18 URI.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Spoštovane poslanke, spoštovani kolegi poslanci, gospe in gospodje! Pričenjam nadaljevanje 39. seje Državnega zbora Republike Slovenije. Obveščen sem, da so zadržane naslednje poslanke in poslanci: Janez Vindiš, Rafael Kužnik, Irena Oman, Ivo Hvalica, Geza Džuban in Tone Peršak za dopoldanski del seje. Ostale pa prosim, da potrdijo svojo prisotnost v dvorani. Še vedno ugotavljamo prisotnost v dvorani! Ugotavljam, da je navzočih 57 poslank in poslancev; zbor je sklepčen in lahko odloča. Na sejo sem vabil tudi predstavnike Vlade Republike Slovenije in jih lepo pozdravljam.</p>
                  <p>Današnje nadaljevanje 39. seje bomo pričeli s prekinjeno 27. točko dnevnega reda - razprava o odgovoru Vlade Republike Slovenije na poslansko vprašanje poslanca Jožeta Jagodnika v zvezi z najdbo orožja na mariborskem letališču, za tem bomo prešli na 26. točko dnevnega reda, to so volitve in imenovanja, nato pa na obravnavo prekinjene 20. točke, to je predlog zakona o arhivskem gradivu in arhivih ter po dnevnem redu dalje.</p>
                  <p>Prehajamo na prekinjeno <title>27. TOČKO DNEVNEGA REDA</title>.</p>
                  <p>V skladu z drugim odstavkom 29. člena poslovnika je razprava omejena na predstavnika predlagatelja, to je predstavnika poslanske skupine, in traja lahko največ 15 minut. Po razpravi predlagatelja dobijo besedo predstavniki Vlade, ki lahko v največ 15 minutah podajo nanj odgovor, v naslednjih, največ 5 minutah, pa lahko spregovorijo še predstavniki poslanskih skupin. Ali želi besedo predstavnik poslanske skupine, predlagatelj gospod Jagodnik? Izvolite. Prosim kolegice in kolege za malo več miru v dvorani. Gospod Jagodnik, izvolite.</p>
               </sp>
               <sp>
                  <speaker>JOŽE JAGODNIK:</speaker>
                  <p>Spoštovani zbor, gospod predsedujoči, predstavniki Vlade, prav lep pozdrav vsem! V tem mandatu Državnega zbora ni poslanskih vprašanj starejšega datuma od tistih, ki se nanašajo na trgovanje z orožjem in tudi ni obsežnejših vprašanj, saj je vseh okoli 40. In tudi ni bolj ignorantskega odnosa, kot je v tem primeru s strani Vlade, do poslancev, ki smo podpisali ta poslanska vprašanja in niti enega resnega odgovora, že dolga tri leta; zdaj v tem trenutku namreč praznujemo tretjo obletnico od dne, ko smo zastavili ta vprašanja prvič. Najprej je potrebno poudariti, da kot poslanec tega zbora pri sestavljanju in zastavljanju poslanskih vprašanj niti v enem samem trenutku nisem postavil vprašaja pred oboroževanjem države za potrebe osamosvajanja, pač pa so nekateri videli to povezavo; tisti, ki so bili dolžni dajati odgovore. Vlada je najprej odgovorila, da ni bilo trgovanja z orožjem, da pa bi bilo možno več povedati, ko bi imela dostope do zapisnikov sej predsedstva. Tega pa v mojih vprašanjih preprosto ni. Pač pa je bila srčika mojih vprašanj, ki jih je sopodpisalo še 11 kolegic in kolegov, da organi Republike Slovenije raziščejo morebitno odgovornost nosilcev javnih pooblastil za trgovanje z orožjem na ozemlju Slovenije in preko njega po osamosvojitvi, torej po juliju 1991. Nekaj sto člankov v slovenskih medijih je svojevrstno pričanje, da je črna trgovina obstajala, da je rabota potekala z vednostjo posameznikov, najbolj odgovornih v vsaj dveh ministrstvih, obrambnem in notranjem, morda pa še višje. Dejstvo je, da ima državno tožilstvo v tem trenutku na razpolago 6 oziroma 8 ovadb za domnevno vpletene, od katerih sta dva bivša ministra. Dejstvo je tudi, da sta se obe tajni službi, tako SOVA kot VOMO oziroma prej VIS, ukvarjali s preučevanjem orožarske trgovine. Zato je spisanih kar nekaj zajetnih dosjejev, celo obsežnejših od tistih, ki so v epicentru vseh drugih slovenskih veleafer. Zaradi orožarskih poslov na črno je bilo po navedbah ministra, gospoda Jelka Kacina, vzpostavljeno sodelovanje s pristojnimi kriminalističnimi službami notranjega ministrstva ter tudi s kriminalističnimi službami drugih držav. Zaradi orožarskih poslov na črno je bilo v septembru 1994 izdelano prvo poročilo za Vlado, v oktobru pa tako imenovano ugotovitveno poročilo na podlagi novougotovljenih dejstev. Gospod minister, Andrej Šter, je tudi ugotovil, da je poslanec Jagodnik večkrat ponovil vprašanja o orožarskih poslih na črno, in gospod minister odgovarja na predzadnjem zasedanju Državnega zbora, da je ministrstvo ob vsaki priliki odgovarjalo glede na trenutno ugotovljivo stanje na zadevnem področju; tako gospod minister Šter. In lahko ugotovim, da je to seveda povsem točno. Zanimivo pa je, da je gospod Šter v enem od odgovorov omenil tako imenovano politično dimenzijo oziroma občutljivost področja, s katero naj bi se ukvarjal politični kolegij Vlade. Torej, zadevano področje, orožarski posli na črno, so bili deležni tudi pozornosti posebne preiskovalne komisije Državnega zbora. Kaj se je zgodilo? Po tako imenovanem senzacionalnem odkritju desetih kontejnerjev z orožjem na mariborskem letališču, je bilo lansiranih več verzij, med njimi tudi dve povsem abotni: orožje naj bi bilo skrito za potrebe prevrata po domnevnem neuspehu na volitvah in je v lasti bivših oblastnikov pod ključem gospoda Silva Komarja; in druga, da je mariborsko delavstvo skrilo orožje za primer socialnih neredov - tako eden od naših poslanskih kolegov, vendar mislim, da to ni bilo povsem resno mišljeno. Na vrat na nos pa je bilo potrebno ugotoviti resnico. Padla je odločitev o preiskovalni komisiji, reflektorji javnosti so bili namenjeni razganjanju kriminalcev, pa se je vse skupaj razblinilo kot milni mehurček, ker za obtožbe očitno ni bilo nikakršne osnove. Dogajanja na sodišču prav tako poznamo.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Samo malo, gospod Jagodnik! Kolegice in kolegi, jaz prosim za malo več miru, da tisti, ki poslušajo, lahko tudi kaj slišijo! Prosim, če malo počakate.</p>
               </sp>
               <sp>
                  <speaker>JOŽE JAGODNIK:</speaker>
                  <p>Po domače rečeno, odkritelji so brcnili v temo. Toda preiskovalski kolegi so imeli od Državnega zbora naloženo tudi drugo nalogo, da namreč opravijo preiskavo o siceršnjem trgovanju glede na morebitno vpletenost nosilcev javnih pooblastil oziroma da odgovorijo, ali je prišlo do škode v korist državne blagajne ali se je kdo med temi posamezniki celo osebno okoristil. Za našo preiskovalno dejavnost je značilno, da jo lahko sproži manjšina v Državnem zboru. Tako je pač v zaščito navsezadnje tudi opozicije. Če pa predsednik preiskovalne komisije trdi, da mu je bil predmet raziskovanja vsiljen, potem naj odstopi, ali pa naj sprejme kritiko, da ne razume manjšinskega pristopa pri uvedbi parlamentarne preiskave. Pri tem moram omeniti, da vprašanja o orožju postavljam ne glede na mojo prejšnjo koalicijsko ali pa sedanjo pozicijsko oziroma opozicijsko držo. Preiskovalna komisija se je požvižgala na svoje poslanstvo, čeprav sta vsaj dva za to posebej in dodatno plačana. Pred komisijo je bivši vodja VOMA, gospod Lovšin, javno izjavil, da je bilo v nekem primeru orožje Hrvatom prodano za nafto Petrolu. Kje je zapis, kje je proračun, kje je račun od nafte, kje je državno knjigovodstvo, kje je pravzaprav državna morala? In v tem ravnanju je tudi značilnost naše drže; nekdo jim je sugeriral, da se teh stvari ni dobro posebej lotevati zaradi višjih državnih nacionalnih interesov.</p>
                  <p>Opravičilo seveda gre tudi poslancu, gospodu Madonu. Zavedam se, da lahko reče tisto, kar misli, vendar pa gre za nekaj drugega. Kdo ima pravico do posegov, ki odvračajo od resnice, ki zamegljujejo tisto, kar se v vsaki civilizirani in demokratični pravni državi imenuje kriminal oziroma kazenski pregon? Če pa gre za sum zlorabe pooblastil, tudi samo za znake tega suma, potem mora biti vsaki moralni in normalni politiki še kako do tega, da zmore moči, da to razišče, in da ugotovljeno tudi sankcionira, ali pa v primeru velikega niča opravi rehabilitacijo. Obstajajo papirji z naslovi Podatki o trgovanju z orožjem, omenjena so številna konkretna imena, in omenjeni so tudi ministri, pa bolj ali manj visoki državni uradniki tega časa, omenjeni so naši državljani, omenjeni so tuji državljani. V svojih vprašanjih zahtevam recimo odgovor, ali je res, da so ljudje iz Ministrstva za obrambo kupili pri neki celovški firmi 26 avtomobilov. V enem od gradiv, ki nima oznako "Strogo zaupno" in ki so navsezadnje tudi javno objavljena, pa pišejo dobesedno: "Ti ljudje zdaj nimajo denarja, so ga preveč porabili za nakupe avtomobilov v tujini." Neprestano se omenja, kaj je z zaboji za ministra, omenja se celo ime ministra Janše. Vpletene osebe razkrivajo ime gospoda Janše na take načine, da se človek zgrozi. Čeravno z gospodom Janšo nisva na istih političnih valovnih dolžinah - in jaz sem na to ponosen, da nisva - pa si ne morem kaj, da se ne bi vprašal, ali je mogoče, da ga vpleteni v te posle na te načine blatijo. Kot poslancu tega parlamenta in predvsem kot državljanu te države mi ni vseeno, če se z imeni operira na ta način. Sprašujem se celo, ali niso morda pisarije docela ponarejene, kajti vendarle ni mogoče, da bi si minister ali ministra, dva bivša ministra, lahko privoščila okoli sebe take svete preproščine, da ne rečem še kaj drugega. Preiskave v okviru Vlade pa kar trajajo, so kot nedovršeno dejanje. Ko je kaj novega na zadevanem področju, tako minister Šter: odgovarjamo na ponovno postavljeno vprašanje tega poslanca. In tako v nedogled kot časovni stroj, kot "perpetum mobile".</p>
                  <p>Za higieno političnega prostora je zelo pomembno, da postavimo piko na i. Kdo bo to storil? Ali slovenski parlament? Ali slovenska Vlada? Ali slovensko pravosodje? Menda ja ne mislimo, da bo to storila CIA, ali FBI, ali SISMI in kaj je že teh služb, čeravno imamo z njimi v zadnjem času zelo razvejane stike.</p>
                  <p>Ko se bliža konec našega poslanskega mandata, se še hitreje bliža konec tega vladnega mandata. Ali si bo Vlada gospoda Drnovška lahko privoščila, da ji na koncu njene zgodbe javnost, pa tudi samo del javnosti, očita, da je glede orožarskih poslov na črno zavajala, celo lagala (glej odgovor septembra 1993), da je ščitila kazniva dejanja in da je pred obličjem pravice ščitila ljudi, za katere so sicer spisane ovadbe v varno zaklenjenih predalih. Koliko je bilo škode narejene na račun države? Kako se je gradila najbolj bahata zgradba v Ljubljani? Na te odgovore bi seveda lahko oziroma želeli dobiti vprašanje. Kaj dela pravzaprav računsko sodišče? Jaz osebno si želim, da bi Vlada demantirala vse tisto, kar se valja v javnosti, kar je bilo v številnih člankih tudi javno objavljeno in za kar so spisane ovadbe.</p>
                  <p>Gospe in gospodje, imam papirje, ki so bili javno objavljeni, torej ne gre za nobeno državno skrivnost, ki so napisani tako, da gredo bralcu lasje pokonci. Jaz bom poskušal prebrati samo nekaj od tega, in sicer stran 14 nekega dokumenta, ki navaja takole (jaz bom imena izpuščal oziroma bom navajal samo inicialke): "Prej mi Janša ni dal denarja, sedaj me pa ta k... zafrkava (še hujše piše). Po Dunaju so hodili in njemu so grozili, meni so grozili po telefonu, pravi, da Janša hoče iti mimo njega, sedaj pa ne vem kaj je. Zastopiš te traparije, so že pozabili, kdo jim je pomagal takrat, ko jim je bilo najbolj hudo? Sem ti povedal, 12 milijonov Janši, 8 milijonov njemu, to je 20 milijonov je šlo." Datum tega zapisa je 28.2.1992. Torej, datum globoko presega datum, ki sem ga jaz omenjal, julij 1991. In to se seveda nadaljuje. Dovolite, da vam ponazorim to situacijo tudi na ta način. Tako je dne 27. februarja gospod K., ki se je nahajal v Čilu, obveščal gospoda Č., "da je v Ljubljani vse narobe, da so nastali veliki problemi, ker je druga služba v Ljubljani vse štopirala. Gospod K. je med drugim ponovno poudaril, da zadeve sedaj ne more izpeljati, ter da je bistveno to, da so včeraj štirje kamioni prišli prazni nazaj, to pa je 80 ton robe (torej toliko, kot jo je bilo zaplenjeno na mariborskem letališču), ter da sedaj te stvari ne smemo delati mimo njih. KOS je nato še enkrat poudaril, da je katastrofa v tem, da so izvedeli, da to delamo, da je njihov minister rekel našemu ministru in naš minister je dobesedno znorel, ker je sedaj povezan v niti, zdaj mu je marsikaj jasno itd." Gospe in gospodje, te zadeve seveda zahtevajo svoj komentar. Jaz bi srčno rad, da me Vlada demantira, da nekdo reče, da to ni res, kar je napisano, da so te stvari ponarejene. Če pa ni res, potem pa naj nekdo potegne niti. Najslabše je, da orožarske posle na črno, ki so očitno obstajali, odpravimo kot moraste sanje, zamahnemo z roko: tega pravzaprav pri nas ni bilo. Hvala lepa, da ste me poslušali.</p>
                  <p>Jaz bom na koncu v skladu s poslovnikom predlagal tudi dodatni sklep, da dobimo vendarle nova gradiva oziroma vsaj tista, ki so jih obravnavali na Vladi v že omenjenem kontekstu gospoda Jelka Kacina v septembru in oktobru 1994. Še dalje pa ostaja odprtih vseh 27 vprašanj in vseh dodatnih, približno 12, 13 vprašanj, ki sem jih trikrat postavljal za to isto govornico. Hvala lepa za pozornost.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospod Jagodnik. Želi besedo predstavnik Vlade? Ne želijo predstavniki Vlade odgovoriti na vprašanje. Besedo dajem predstavnikom poslanskih skupin, ki lahko govorijo 5 minut. Kdo želi od predstavnikov poslanskih skupin besedo? (Ne želi nihče.) S tem razpravo zaključujem. Gospod Jagodnik pa predlaga, da Državni zbor poziva Vlado Republike Slovenije, da mu predloži poročilo o trgovanju z orožjem, ki so bila omenjena v ustnih odgovorih ministra Kacina in ministra Štera na poslanska vprašanja poslanca Jožeta Jagodnika, postavljena na 37. seji Državnega zbora, predvsem pa poročila SOVE in poročila VOMA ter Kriminalistične službe od leta 1990 do 1995. Državni zbor bo o odgovorih Vlade in omejenih poročilih razpravljal na 40. seji Državnega zbora kot posebni točki.</p>
                  <p>To dajem na glasovanje. Ugotovimo sklepčnost! (53 prisotnih.)</p>
                  <p>Kdo je za? (42 poslancev.) Je kdo proti? (2 poslanca.)</p>
                  <p>Ugotavljam, da smo sklep sprejeli.</p>
                  <p>S tem zaključujem to točko dnevnega reda.</p>
                  <p>Prehajamo na <title>26. TOČKO DNEVNEGA REDA - VOLITVE IN IMENOVANJA</title>.</p>
                  <p>K tej točki sem vabil predlagatelje oziroma njihove predstavnike in jih lepo pozdravljam. Predloge posameznih predlagateljev ter predloge in mnenja Komisije za volitve, imenovanja in administrativne zadeve ste prejeli. Pod to točko dnevnega reda bomo obravnavali predlog ministra za zdravstvo za soglasje k imenovanju zdravstvenega sveta, predloge sodnega sveta za izvolitev v sodniško funkcijo, 39 predlogov. Na klop ste prejeli tudi dopis, s katerim sodni svet umika predlog za izvolitev kandidatke gospe Ane Kepcuk, ki je bila predlagana za izvolitev na sodniško funkcijo okrajne sodnice na Okrajnem sodišču v Mariboru, zato zbor o tem predlogu ne bo glasoval. Predloge Komisije za volitve, imenovanje in administrativne zadeve o imenovanju skupščine kapitalskega sklada pokojninskega in invalidskega zavarovanja, imenovanju članov nadzornega odbora Stanovanjskega sklada Republike Slovenije, o številu sodnikov za prekrške s sedežem v Celju, številu sodnikov za prekrške s sedežem v Kamniku, o razrešitvi sodnice za prekrške Črnomelj in Metlika s sedežem v Črnomlju, predstojnice organa, o izvolitvi sodnika za prekrške s sedežem v Ptuju in sodnika za prekrške s sedežem v Grosuplju, o izvolitvi sodnice za prekrške s sedežem v Brežicah, razrešitvi sodnice za prekrške v Slovenj Gradcu, o izvolitvi sodnice za prekrške s sedežem v Sežani, o izvolitvi sodnice za prekrške s sedežem v Grosupljem, o izvolitvi sodnice za prekrške s sedežem Ravne na Koroškem, o izvolitvi sodnice za prekrške s sedežem v Trbovljah, o dopolnitvi odloka o ustanovitvah in nalogah komisij in odborov Državnega zbora Republike Slovenije, o ponovni izvolitvi člana Odbora za finance in kreditno-monetarno politiko, o izvolitvi člana Odbora za notranjo politiko in pravosodje, o izvolitvi člana Odbora za mednarodne odnose, o spremembah in dopolnitvah odloka o sestavi Odbora za mednarodne odnose in izvolitvi predsednika, podpredsednika in članov odbora, o sestavi Komisije za evropske zadeve in o izvolitvi predsednika, podpredsednika in članov, o razrešitvi predsednika in člana, ter o izvolitvi predsednika in članov Komisije za volitve, imenovanja in administrativne zadeve. Danes ste na klop prejeli dopis Komisije za volitve, imenovanja in administrativne zadeve, s katerim predlaga, da se razprava in odločanje o predlogu odloka o imenovanju nadzornega sveta kapitalskega sklada pokojninskega in invalidskega zavarovanja preloži na naslednjo sejo zbora. Želi v zvezi s tem kdo razpravljati? Razpravljamo o preložitvi, da danes ne bi odločali o predlogu odloka o imenovanju nadzornega sveta kapitalskega sklada pokojninskega in invalidskega zavarovanja in da ga preložimo na naslednjo sejo zbora. Želi kdo besedo v zvezi s tem predlogom? (Ne.)</p>
                  <p>Ta predlog dajem na glasovanje. Ugotovimo sklepčnost! Prosim za pozornost v dvorani! (55 prisotnih.)</p>
                  <p>Kdo je za? (43 poslancev.) Je kdo proti? (2 poslanca.)</p>
                  <p>Ugotavljam, da smo predlog sprejeli.</p>
                  <p>Prehajamo na predlog odloka o soglasju k imenovanju zdravstvenega sveta. Sklep o imenovanju članov zdravstvenega sveta je v soglasju z zborom posredoval minister za zdravstvo. Želi besedo minister? (Ne.) Sklep je obravnavala Komisija za volitve, imenovanja in administrativne zadeve in zboru predložila poročilo in predlog odloka. Želi poročevalec komisije besedo? (Ne.) Želi besedo predstavnik sekretariata? (Ne.) Besedo dajem predstavnikom poslanskih skupin. Gospa Mateja Kožuh-Novak, izvolite, predstavnica Združene liste socialnih demokratov.</p>
               </sp>
               <sp>
                  <speaker>DR. MATEJA KOŽUH-NOVAK:</speaker>
                  <p>Spoštovane kolegice in kolegi! Pred seboj imate imenovanje zdravstvenega sveta, to je ključnega organa, ki naj bi ministru pomagal pri upravljanju zdravstva, pri načrtovanju zdravstvenega varstva, pri odločanju o tem, v katero smer se bo zdravstveno varstvo razvijalo. Kar nekajkrat smo se v tem Državnem zboru pogovarjali o tem, da zdravstveni svet, kakršen je bil do sedaj, ni proporcionalno sestavljen. Namreč, večina članov zdravstvenega sveta so bili uslužbenci Kliničnega centra, med njimi večina univerzitetni profesorji, ki nedvomno so to naši vrhunski strokovnjaki v svojih strokah, ki so seveda</p>
                  <p>najbolj suvereni, da odločajo o tem, kako se bodo njihove stroke razvijale, niso pa, po moji oceni, dovolj suvereni, da bi odločali o tem, kako se bo celotno slovensko zdravstvo razvijalo. Vsi vemo, v kakšni situaciji je trenutno slovensko zdravstvo. Vemo, da gre smer razvoja v smeri razvoja bolnišnic, da ima velike težave primarno zdravstveno varstvo, ki je predvsem mnogo cenejše in mnogo bolj racionalno in tisto, ki naj bi bilo dostopno vsakemu prebivalcu, prebivalstvu. Minister je sicer z veliko zamudo nam predložil nov predlog zdravstvenega sveta, kjer se ni pa popolnoma nič spremenilo oziroma se je po mojem, kot se spominjam, situacija še poslabšala; prej sta bila namreč dva predstavnika perifernih bolnišnic, zdaj je v sedanjem zdravstvenem svetu spet, poleg osmih predstavnikov ali pa osmih uslužbencev Kliničnega centra, od katerih jih je sedem univerzitetnih profesorjev, sta dva predstavnika zdravstvenih domov in en predstavnik zunanje bolnišnice, in to mariborske. Apeliram predvsem na tiste poslance iz perifernih krajev, ki ste mi dostikrat pripovedovali, kakšne težave imate, ker je premalo razumevanja za vaše zdravstvene domove. Večkrat sem opozorila ministra, da bi bilo treba uravnotežiti zdravstveni svet, se pravi, dati vanj enakomerno zastopane tako klinične kot predstavnike drugih bolnišnic, kot predstavnike izvenhospitalnega zdravstvenega varstva. Kot vidite, se ni nič zgodilo. Zame je to prava farsa, ker tako, kot je sestavljen zdravstveni svet, ki ga imenuje minister, pomeni diskriminacijo vseh tistih zdravnikov, ki delajo zunaj Kliničnega centra in zunaj večjih bolnišnic. Kajti, kot sem rekla, edini dodatni predstavnik je predstavnik mariborske bolnišnice. Če hočete, da se bo zdravstveno varstvo v Sloveniji bolj enakomerno razvijalo - mi imamo podatke o umrljivosti prebivalstva, ki je sicer okoli 20% odvisno od kvalitete in dostopnosti zdravstvenega varstva, pa vendar, če hočemo, da se bo to naše zdravstvo bolj enakomerno razvijalo, da bo bolj dostopno vsem prebivalcem, potem bi kot predstavniki ljudstva ne smeli potrditi take sestave zdravstvenega sveta.</p>
                  <p>Torej apeliram na vas, zaradi vaših lastnih težav, ki jih imate zunaj velikih centrov, da take sestave zdravstvenega sveta ne podprete.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospa Mateja Kožuh-Novak. Želi še kdo besedo kot predstavnik poslanske skupine? (Ne.) Odpiram splošno razpravo. Želi kdo besedo? Doktor Bavdek, izvolite.</p>
               </sp>
               <sp>
                  <speaker>DUŠAN BAVDEK:</speaker>
                  <p>Rad bi se pridružil besedam svoje kolegice, doktor Kožuhove, in sicer iz naslednjih razlogov. Mi vemo, da je velik trend razvoja zdravstvenega varstva v Sloveniji v skrajševanju ležalne dobe v bolnicah. Namreč zdravljenje v bolnišnicah je neprimerno dražje kot pa v osnovnem zdravstvu. Torej, če bomo skrajševali ležalno dobo v bolnišnicah, pomeni, da bo toliko več pacientov obravnavanih in zdravljenih v osnovnem zdravstvu. To je eden od pomembnih argumentov za to, da se zdravstveni svet okrepi s predstavnikom osnovnega zdravstva. Osnovno zdravstvo, ki obdeluje paciente, je zaradi tega tudi neprimerno cenejše in to še lahko podkrepim z naslednjimi številkami. Namreč vsi pacienti, ki pridejo v bolnišnico, in le 3% sprejetih je poslanih od zdravnika iz osnovnega zdravstva, 27% jih pregledajo specialisti, torej osnovno zdravstvo, se pravi zdravnik v osnovnem zdravstvu jih pa pregleda vseh 100%. Zaradi tega menim, da je nujno potrebno, da se zdravstveni svet okrepi predvsem z zdravniki osnovnega zdravstvenega varstva. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospod Bavdek. Besedo dajem gospodu ministru, doktor Voljču. Izvolite.</p>
               </sp>
               <sp>
                  <speaker>DR. BOŽIDAR VOLJČ:</speaker>
                  <p>Spoštovane gospe in gospodje poslanke in poslanci! Seveda je mogoče o imenovanju zdravstvenega sveta in o predlogih strokovnjakov razpravljati tudi tako, kot je bilo ravnokar razpravljano. Vendar pa bi vam rad povedal, da pri sestavi zdravstvenega sveta regionalni princip ni izključno tisti, ki določa njegovo sestavo, niti ni izključni princip zgolj in samo enakomerna razporejenost med primarnim in sekundarnim oziroma terciarnim zdravstvenim varstvom. Tako ima Medicinska fakulteta pravico, da v zdravstveni svet imenuje tri kandidate in to je tudi storila; Medicinska fakulteta je žal samo ena in ta je locirana v Ljubljani. Dalje imajo sestre pravico, da imenujejo eno predstavnico in so jo imenovale. Na to imenovanje nismo mi nič vplivali. Ravno tako ne moremo vplivati na imenovanja, ki izhajajo iz zbornic, najsi bo to že farmacevtska ali zdravniška zbornica. Vplivali pa smo na to, da imamo tri zdravnike, ki prihajajo s terena in da je osnovna zdravstvena dejavnost zastopana še z doktorjem Švabom, ki je predstojnik katedre za splošno oziroma družinsko medicino. Tako menimo, da je primarni nivo dovolj dobro zastopan. Ravno tako pa bi vam tudi rad povedal, da zdravstveni svet nikoli in izključno ne zaseda samo v sestavi, ki se nanaša samo na člane sveta, ampak so vedno tudi vabljeni strokovnjaki z najrazličnejših področij, katerih mnenje se zelo natančno upošteva. Tako da ta matematika, kakršna zdaj tu je, je pač različna in ni samo enostranska, kot je bilo razumeti iz pripomb, ki sem jih ravnokar slišal. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Doktor Bavdek, izvolite.</p>
               </sp>
               <sp>
                  <speaker>DUŠAN BAVDEK:</speaker>
                  <p>Oprostite. Rad bi postavil vprašanje, ministru gospodu Voljču. In sicer, s čim utemeljuje, da je kliničnih zdravnikov v zdravstvenem svetu toliko, se pravi, da nekako prekoračujejo število zdravnikov iz osnovnega zdravstva; glede na tisto, kar sem že prej povedal, koliko pacientov gre skozi osnovno zdravstveno mrežo in koliko se jih zdravi v višjih nivojih. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, dr. Bavdeku. Gospod minister, izvolite.</p>
               </sp>
               <sp>
                  <speaker>DR. BOŽIDAR VOLJČ:</speaker>
                  <p>Gospe in gospodje in spoštovani gospod kolega Bavdek. Zdravstvena stroka je zelo široka in sega na najrazličnejša področja, ki jih pokrivajo najrazličnejši strokovni kolegi. Žal je tako, da je najbolj razvejena prav na tistem področju, ki ga imenujemo hospitalno in da večina strokovnjakov, ki predstavljajo razširjene strokovne kolegije, dela v hospitalnih ustanovah. Toliko jih je, da seveda vseh razširjenih strokovnih kolegijev in njihovih članov nismo mogli upoštevati, ampak jih dodatno vabimo takrat, kadar je pač potrebno, da se kakšno mnenje da. Menim pa, da nobena stroka nima v zdravstvenem svetu v tem predlogu štiri člane, kot jih ima, recimo, osnovna zdravstvena dejavnost ali razširjeni strokovni kolegij za splošno medicino oziroma za osnovno zdravstveno dejavnost. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Dr. Mateja Kožuh-Novak, izvolite.</p>
               </sp>
               <sp>
                  <speaker>DR. MATEJA KOŽUH-NOVAK:</speaker>
                  <p>Moram reči, da mi je kar težko, zaradi tega, ker je gospod minister sam splošni zdravnik in moram jaz, ker sem specialistka in nekdanja uslužbenka Kliničnega centra, njemu nasprotovati. Veste, bom jaz povedala, da je splošna medicina skupek vseh strok. Splošni zdravnik je tisti, ki odpira vrata tem specialistom, če je seveda zdravstveno varstvo racionalno. Splošni zdravnik rešuje tisoče majhnih problemov, od teh pride nekaj odstotkov potem v bolnišnico. Zaradi tega je tako zelo pomembno, da imamo primarno zdravstvo dobro zastopano, dobro razvito in dobro razširjeno. Poglejte. Od teh osmih kliničnih zdravnikov, morebiti sta dva sploh kdaj delala zunaj Kliničnega centra. Jaz jim še enkrat povem, ne oporekam njihovi stroki. To so nedvomno vrhunski strokovnjaki, ko se je treba odločati o vrhunskih operacijah, o vrhunski diagnostiki in terapiji. Trdim pa, da že do sedaj smo imeli težave, ker so pokazali absolutno premalo posluha za razvoj primarnega zdravstvenega varstva. S tem se ubadamo zadnja tri leta in pol, od kar smo v parlamentu, da se daje vedno manj pozornosti izvenhospitalnemu zdravstvu in vedno več hospitalnemu. Moram reči, da mi nekaj ne gre v račun. Ali to pomeni, še enkrat poudarjam, ali to pomeni, da so zdravniki zunaj Kliničnega centra bolj neumni, da jih morajo zastopati samo predstavniki vrhunske medicine? Če hočete delovati za prebivalstvo Slovenije, potem takega zdravstvenega sveta žal tudi proti tistemu, ki bi moral najbolj razmišljati o tem, kaj prebivalstvo potrebuje, ne boste potrdili.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod minister, izvolite.</p>
               </sp>
               <sp>
                  <speaker>DR. BOŽIDAR VOLJČ:</speaker>
                  <p>Gospe in gospodje! Mislim, da celo v retoričnem vprašanju, kajti to, kar je kolegica dr. Kožuhova ravnokar vprašala, je retorično vprašanje, ali so zdravniki v osnovnem zdravstvenem varstvu bolj neumni, menim, da celo v retoričnem vprašanju takega vprašanja ne bi smeli zastaviti, ker je za zdravnike žaljivo. Res je, zdravnik splošne medicine sem, delal sem več kot 20 let v splošni medicini, napisal sem prvi slovenski učbenik s sodelavci splošne medicine, sem boter tega, da je ustanovljena katedra za splošno medicino in še danes delam v njen prid. Zaradi tega si tega resnično ne dovolim. Druga stvar. Slišali ste kolega Bavdka, kaj je rekel, koliko bolnikov pride v bolnišnico. Naj ponovim odstotek, 3%. Sedaj vas pa sprašujem. Ali je možno, da pri osnovni zdravstveni dejavnosti, ki slabo dela, samo 3% bolnikov, ki potrkajo na vrata splošne medicine, pride v bolnišnico.</p>
                  <p>Tako da menim še enkrat, da v tem kaosu, ki se imenuje zdravstveni svet in ki ima samo toliko in toliko mest, ni mogoče stvari razporediti tako, da bi bilo za vse strani pravično in na vse strani pravično. Trdim pa še, da ima osnovna zdravstvena dejavnost štiri predstavnike in da je potemtakem v primerjavi z ostalimi strokovnimi kolegi, ki nekateri sploh svojih predstavnikov notri nimajo, dobro pokrita. Lahko bi še kaj, ampak hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Razpravo zaključujem in prihajamo na odločanje.</p>
                  <p>Na glasovanje dajem predlog odloka o soglasju k imenovanju zdravstvenega sveta. Ugotovimo sklepčnost! (56 prisotnih.)</p>
                  <p>Kdo je za? (36 poslancev.) Je kdo proti? (16 poslancev.)</p>
                  <p>Ugotavljam, da je predlog odloka sprejet.</p>
                  <p>Prihajamo na predlog sodnega sveta za izvolitev v sodniško funkcijo. Najprej bi se zahvalil dosedanji predsednici sodnega sveta gospe Alenki Jelenc-Puklovec in pozdravljam novega predsednika sodnega sveta, gospoda Janeza Metelka, vrhovnega sodnika, ki to funkcijo opravlja od 8.3.1996 dalje. Prihajamo na glasovanje. Sodni svet je Državnemu zboru predložil predloge za izvolitev v sodniško funkcijo na sodniška mesta: vrhovne sodnice in vrhovni sodnikov na Vrhovnem sodišču Republike Slovenije in višjih sodnic in višjega sodnika na Višjem sodišču v Ljubljani, okrožnih sodnic in okrožnih sodnikov na Okrožnem sodišču Ljubljana, Maribor, Kranj, Koper, okrajnih sodnic in okrajnih sodnikov na Okrajna sodišča Ljubljana, Maribor, Koper, Vrhnika, Jesenice, Velenje, Novo Mesto in Gorica, višje sodnice in višjih sodnikov na Višjem delovnem in socialnem sodišču v Ljubljani, okrožne sodnice in okrožnega sodnika na Delovnem in socialnem sodišču v Ljubljani. Želi besedo predstavnik sodnega sveta? (Ne želi.) Želi besedo poročevalec komisije? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? Poslanke? Poslanci? (Ne.) Razpravo zaključujem in prehajamo na glasovanje.</p>
                  <p>Na glasovanje dajem predlog odloka, da se v sodniško funkcijo izvoli Katarina Plevčak na sodniško mesto okrožne sodnice na Okrožnem sodišču v Mariboru. Ugotovimo sklepčnost! Prosim za pozornost, ker imamo precej glasovanj. (44 prisotnih.) Prosim vodje, sekretarje, da zagotovijo prisotnost v dvorani. Prosim, da v dvorano prihajate, ne pa odhajate iz dvorane. Ugotavljam prisotnost! (50 poslancev.)</p>
                  <p>Kdo je za? (37 poslancev.) Je kdo proti? (2 poslanca.)</p>
                  <p>Ugotavljam, da smo odlok sprejeli.</p>
                  <p>Na glasovanje dajem predlog odloka, da se izvoli v sodniško funkcijo Sonja Brajdih na sodniško mesto okrajne sodnice na Okrajnem sodišču v Novi Gorici. Ugotovimo sklepčnost! (47 prisotnih.)</p>
                  <p>Kdo je za? (27 poslancev.) Je kdo proti? (4 poslanci.)</p>
                  <p>Ugotavljam, da smo odlok sprejeli.</p>
                  <p>Na glasovanje dajem predlog odloka, da se Ivan Robnik izvoli na sodniško mesto višjega sodnika na Višjem delovnem in socialnem sodišču v Ljubljani. Ugotovimo sklepčnost! (49 prisotnih.)</p>
                  <p>Kdo je za? (30 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog odloka, da se Marko Hafner izvoli na sodniško mesto okrožnega sodnika na Delovnem in socialnem sodišču v Ljubljani. Ugotovimo sklepčnost! (48 prisotnih.)</p>
                  <p>Kdo je za? (33 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Gordana Skočič izvoli na sodniško mesto okrožne sodnice na Delovnem in socialnem sodišču v Ljubljani. Ugotovimo sklepčnost! (43 prisotnih.) Ugotavljam prisotnost! (49 prisotnih.)</p>
                  <p>Kdo je za? (30 poslancev.) Je kdo proti? (Nihče.)</p>
                  <p>Ugotavljam, da je predlog odloka sprejet.</p>
                  <p>Na glasovanje dajem odlok, da se Vladimirja Balažiča izvoli na sodniško mesto višjega sodnika na Višjem sodišču v Ljubljani. Ugotovimo sklepčnost! (49 prisotnih.)</p>
                  <p>Kdo je za? (36 poslancev.) Je kdo proti? (Nihče.)</p>
                  <p>Ugotavljam, da odlok sprejet.</p>
                  <p>Na glasovanje dajem odlok, da se  Dragomiro Pirih izvoli na sodniško mesto višje sodnice na Višjem sodišču v Ljubljani. Ugotovimo sklepčnost! (43 prisotnih.) Ugotavljamo prisotnost! (49 poslancev.)</p>
                  <p>Kdo je za? (35 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Dešo Cener izvoli na sodniško mesto okrožne sodnice na Okrožnem sodišču v Ljubljani. Ugotovimo sklepčnost! (46 prisotnih.)</p>
                  <p>Kdo je za? (31 poslancev.) Je kdo proti? (2 poslanca.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog odloka, da se Miha Šipec izvoli na sodniško mesto okrožnega sodnika na Okrožnem sodišču v Ljubljani. Ugotovimo sklepčnost! (47 prisotnih.)</p>
                  <p>Kdo je za? (28 poslancev.) Je kdo proti? (2 poslanca.)</p>
                  <p>Ugotavljam, da je predlog odloka sprejet.</p>
                  <p>Na glasovanje dajem predlog odloka, da se Jože Vidic izvoli na sodniško mesto okrožnega sodnika na Okrožnem sodišču v Mariboru. Ugotovimo sklepčnost! (50 prisotnih.)</p>
                  <p>Kdo je za? (29 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog odloka, da se Mitja Kozamernik izvoli na sodniško mesto okrožnega sodnika na Okrožnem sodišču v Kranju. Ugotovimo sklepčnost! (49 prisotnih.)</p>
                  <p>Kdo je za? (36 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Iztok Naglav izvoli na sodniško mesto okrožnega sodnika na Okrožnem sodišču v Kopru. Ugotovimo sklepčnost! (46 prisotnih.)</p>
                  <p>Kdo je za? (32 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog, da se Matis Antosiewcz izvoli na sodniško mesto okrajnega sodnika na Okrajnem sodišču v Ljubljani. Ugotavljam prisotnost! (49 prisotnih.)</p>
                  <p>Kdo je za? (38 poslancev.) Je kdo proti? (2 poslanca.)</p>
                  <p>Odlok je sprejet.</p>
                  <p>Na glasovanje dajem odlok, da se Milan Milač izvoli na sodniško mesto okrajnega sodnika na Okrajnem sodišču v Ljubljani. Ugotovimo sklepčnost! (47 prisotnih.)</p>
                  <p>Kdo je za? (29 poslancev.) Je kdo proti? (2 poslanca.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Mateja Levstek izvoli na sodniško mesto okrajne sodnice na Okrajnem sodišču v Ljubljani. Ugotovimo sklepčnost! (48 prisotnih.)</p>
                  <p>Kdo je za? (33 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Doris Jarc izvoli na sodniško mesto okrajne sodnice na Okrajnem sodišču v Ljubljani. Ugotovimo sklepčnost! (44 prisotnih.) Ugotovimo sklepčnost! (51 prisotnih.)</p>
                  <p>Kdo je za? (32 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Dita Mlakar izvoli na sodniško mesto okrajne sodnice na Okrajnem sodišču v Mariboru. Ugotovimo sklepčnost! (47 prisotnih.)</p>
                  <p>Kdo je za? (31 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Irena Mihalič izvoli na sodniško mesto okrajne sodnice na Okrajnem sodišču v Mariboru. Ugotovimo sklepčnost! (48 prisotnih.)</p>
                  <p>Kdo je za? (34 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Edita Živec izvoli na sodniško mesto okrajne sodnice na Okrajnem sodišču v Mariboru. Ugotovimo sklepčnost! (44 prisotnih.) Ugotovimo sklepčnost! (48 prisotnih.)</p>
                  <p>Kdo je za? (28 poslancev.) Je kdo proti? (2 poslanca.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Sonja Novak izvoli na sodniško mesto okrajne sodnice na Okrajnem sodišču v Mariboru. Ugotovimo sklepčnost! (46 prisotnih.)</p>
                  <p>Kdo je za? (35 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Irena Lipovnik izvoli na sodniško mesto okrajne sodnice na Okrajnem sodišču v Mariboru. Ugotovimo sklepčnost! Izvolite, gospod Potrč, proceduralno.</p>
               </sp>
               <sp>
                  <speaker>MIRAN POTRČ:</speaker>
                  <p>Spoštovane kolegice in kolegi! Meni je neprijetno, ampak rad bi vas opozoril na to: ne vem, kaj naj storim; želel bi sodelovati v delu Državnega zbora in dolžan sem izkazati vljudnost in spoštovanje predsedniku luxemburškega parlamenta, gospodu Spautzu, istočasno pa stvari tečejo. Mislim, da se tako delati ne da. In jaz predlagam, ker moramo biti vljudni do gosta, da se do konca razgovora opravi pavza, da bomo tudi mi poslanci imeli možnost sicer opravljati svojo dolžnost in sodelovati na seji. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Potrč, jaz vam bom povedal, da bomo gostu, ko bo prišel v dvorano, izkazali vso čast, ki mu gre. Če boste predlagali predlog, bomo o tem razpravljali. Če boste zahtevali odmor, bomo tudi uredili skladno s poslovnikom. Predvsem pa je delo parlamenta, da dela tudi ko imamo goste.</p>
               </sp>
               <sp>
                  <speaker>MIRAN POTRČ:</speaker>
                  <p>Gospod predsedujoči, jaz ne predlagam tega v imenu poslanske skupine, ker velja za vse, ampak predlagam kot poslanec in prosim, da date to na glasovanje.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Kaj naj dam na glasovanje? Prosim, da definirate predlog sklepa, o katerem bomo glasovali. Izvolite. Ampak jaz bi prosil, gospod Potrč, mi imamo vsak dan...</p>
               </sp>
               <sp>
                  <speaker>MIRAN POTRČ:</speaker>
                  <p>Predlog sklepa je, da se naredi pavza, dokler sedem ali osem poslancev in hkrati vodij poslanskih skupin na seji Državnega zbora ne more sodelovati, ker sodelujejo na razgovoru s predsednikom luksemburškega parlamenta.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>To bi morali sporočiti že prej. Dajem predlog sklepa, ki ga predlaga gospod Potrč, na glasovanje. Ugotovimo sklepčnost! (54 prisotnih.)</p>
                  <p>Kdo je za? (45 poslancev.) Je kdo proti? (6 poslancev.)</p>
                  <p>Ugotavljam, da je predlog sprejet.</p>
                  <p>Sejo nadaljujemo po končanem obisku.</p>
               </sp>
               <stage>(Seja je bila prekinjena ob 11.10 uri in se je nadaljevala ob 14.15 uri.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Spoštovane kolegice, spoštovani kolegi, pričenjam nadaljevanje seje. Prosim, da najprej ugotovimo prisotnost. Za eno uro popoldanskega dela seje se je opravičil gospod Ciril Pucko. Ugotavljamo prisotnost! Še vedno je čas, da potrdite svojo prisotnost. (55 prisotnih.) Ugotavljam, da je zbor sklepčen in lahko odloča. Smo pri točki <title>VOLITVE IN IMENOVANJA</title>.</p>
                  <p>Na glasovanje dajem predlog odloka, da se Vesna Rezar - se opravičujem! - da se gospa Irena Lipovnik imenuje na sodniško mesto okrajne sodnice na Okrajnem sodišču v Mariboru. Ugotovimo sklepčnost! (51 prisotnih.)</p>
                  <p>Kdo je za? (46 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog odloka, da se Vesna Rezar izvoli na sodniško mesto okrajne sodnice na Okrajnem sodišču v Mariboru. Ugotovimo sklepčnost! (57 prisotnih.)</p>
                  <p>Kdo je za? (45 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Nada Jelovšek izvoli na sodniško mesto okrajne sodnice na Okrajnem sodišču na Vrhniki. Ugotovimo sklepčnost! (56 prisotnih.)</p>
                  <p>Kdo je za? (45 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Maja Kostanjšek izvoli na sodniško mesto okrajne sodnice na Okrajnem sodišču na Jesenicah. Ugotovimo sklepčnost! (59 prisotnih.)</p>
                  <p>Kdo je za? (33 poslancev.) Je kdo proti? (4 poslanci.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog odloka, da se Nelly Robežnik izvoli na sodniško mesto okrajne sodnice na Okrajnem sodišču v Kopru. Ugotovimo sklepčnost! (57 prisotnih.)</p>
                  <p>Kdo je za? (45 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se mag. Aleksej Cvetko izvoli na sodniško mesto vrhovnega sodnika na Vrhovnem sodišču Republike Slovenije. Ugotovimo sklepčnost! (57 prisotnih.)</p>
                  <p>Kdo je za? (38 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se dr. Janez Novak izvoli na sodniško mesto vrhovnega sodnika na Vrhovnem sodišču Republike Slovenije. Ugotovimo sklepčnost! (48 prisotnih.)</p>
                  <p>Kdo je za? (27 poslancev.) Je kdo proti? (1 poslanec.)</p>
                  <p>Ugotavljam, da odlok sprejet.</p>
                  <p>Na glasovanje dajem predlog odloka, da se Milojka Modrijan izvoli na sodniško mesto vrhovne sodnice Vrhovnega sodišča Republike Slovenije. Ugotovimo sklepčnost! (56 prisotnih.)</p>
                  <p>Kdo je za? (33 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog odloka, da se Srečko Škerbec izvoli na sodniško mesto okrožnega sodnika na Okrožnem sodišču v Kranju. Ugotovimo sklepčnost! (56 prisotnih.)</p>
                  <p>Kdo je za? (47 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog odloka, da se Alenka Belič izvoli na sodniško mesto okrajne sodnice na Okrajnem sodišču v Ljubljani. Ugotovimo sklepčnost! (52 prisotnih.)</p>
                  <p>Kdo je za? (39 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog odloka, da se Tamara Kokalj izvoli na sodniško mesto okrajne sodnice na Okrajnem sodišču v Ljubljani. Ugotovimo sklepčnost! (55 prisotnih.)</p>
                  <p>Kdo je za? (41 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Metka Popivoda izvoli na sodniško mesto okrajne sodnice na Okrajnem sodišču v Ljubljani. Ugotovimo sklepčnost! (52 prisotnih.)</p>
                  <p>Kdo je za? (34 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog odloka, da se Nina Vidic izvoli na sodniško mesto okrajne sodnice na Okrajnem sodišču v Mariboru. Ugotovimo sklepčnost! (52 prisotnih.)</p>
                  <p>Kdo je za? (37 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog odloka, da se Marjeta Cerar izvoli na sodniško mesto okrožne sodnice na Delovnem in socialnem sodišču v Ljubljani. Ugotovimo sklepčnost! (52 prisotnih.)</p>
                  <p>Kdo je za? (27 poslancev.) Je kdo proti? (4 poslanci.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Slavica Kirn izvoli na sodniško mesto okrožne sodnice na Delovnem in socialnem sodišču v Ljubljani. Ugotovimo sklepčnost! (47 prisotnih.)</p>
                  <p>Kdo je za? (24 poslancev.) Je kdo proti? (2 poslanca.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog odloka, da se Marija Duhovnik izvoli na sodniško mesto višje sodnice na Višjem sodišču v Ljubljani. Ugotovimo sklepčnost! (58 prisotnih.)</p>
                  <p>Kdo je za? (34 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog odloka, da se Majda Božič-Kapš izvoli na sodniško mesto okrajne sodnice na Okrajnem sodišču v Ljubljani. Ugotovimo sklepčnost! (46 prisotnih.)</p>
                  <p>Kdo je za? (26 poslancev.) Je kdo proti? (4 poslanci.)</p>
                  <p>Ugotavljam, da je predlog odloka sprejet.</p>
                  <p>Na glasovanje dajem predlog, da se Ivica Laznik izvoli na sodniško mesto okrajne sodnice na Okrajnem sodišču v Ljubljani. Ugotovimo sklepčnost! (50 prisotnih.)</p>
                  <p>Kdo je za? (29 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Na glasovanje dajem odlok, da se Katarina Lenarčič izvoli na sodniško mesto okrajne sodnice na Okrajnem sodišču v Velenju. Ugotovimo sklepčnost! (55 prisotnih.)</p>
                  <p>Kdo je za? (32 poslancev.) Je kdo proti? (2 poslanca.)</p>
                  <p>Ugotavljam, da je odlok sprejet.</p>
                  <p>Prehajamo na naslednjo točko  - imenovanje nadzornega sveta kapitalskega sklada pokojninskega in invalidskega zavarovanja. Se opravičujem. Prehajamo na predlog odloka o imenovanju skupščine kapitalskega sklada pokojninskega in invalidskega zavarovanja. Predlog je v obravnavo zboru predložila Komisija za volitve, imenovanja in administrativne zadeve. Želi poročevalec besedo? (Ne želi.) Želi besedo predstavnik sekretariata? (Ne želi.) Predstavniki poslanskih skupin? (Ne.) Besedo dajem poslankam in poslancem. Ne želi nihče besede. Razpravo zaključujem in dajem na glasovanje predlog odloka o imenovanju skupščine kapitalskega sklada pokojninskega in invalidskega zavarovanja. Ugotovimo sklepčnost! (53 prisotnih.)</p>
                  <p>Kdo je za? (36 poslancev.) Je kdo proti? (2 poslanca.)</p>
                  <p>Ugotavljam, da je odlok sprejet.</p>
                  <p>Smo pri predlogu odloka o imenovanju nadzornega odbora Stanovanjskega sklada Republike Slovenije. Predlog je v obravnavo zboru predložil KVIAZ. Želi poročevalec besedo? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.) Želijo poslanke ali poslanci? (Ne.) Ker ne želi nihče razpravljati, dajem na glasovanje predlog odloka o imenovanju nadzornega odbora Stanovanjskega sklada Republike Slovenije. Ugotovimo sklepčnost! (50 prisotnih.)</p>
                  <p>Kdo je za? (44 poslancev.) Je kdo proti? (3 poslanci.)</p>
                  <p>Ugotavljam, da je predlog odloka sprejet.</p>
                  <p>Smo pri predlogu odloka o številu sodnikov za prekrške s sedežem v Celju. V obravnavo ga je predložila KVIAZ. Želi besedo poročevalec? (Ne želi.) Želi besedo sekretariat? (Ne.) Želijo predstavniki poslanskih skupin? (Ne.) Poslanke in poslanci? (Ne.) Dajem odlok o številu sodnikov za prekrške s sedežem v Celju na glasovanje. Ugotovimo sklepčnost! (54 prisotnih.)</p>
                  <p>Kdo je za? (40 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>V razpravo dajem predlog odloka o številu sodnikov za prekrške s sedežem v Kamniku. Želi besedo poročevalec komisije? (Ne.) Sekretariat? (Ne.) Predstavniki poslanskih skupin? (Ne.) Poslanke in poslanci? (Ne.) Ker ne želi nihče razpravljati, dajem odlok na glasovanje. Ugotovimo sklepčnost! (52 prisotnih.)</p>
                  <p>Kdo je za? (39 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Smo pri predlogu odloka o razrešitvi sodnice za prekrške Črnomelj - Metlika, s sedežem v Črnomlju - predstojnice organa. Predlog je predlagal KVIAZ. Želi besedo poročevalec? Sekretariat? Predstavniki poslanskih skupin? Poslanci in poslanke? (Ne.)</p>
                  <p>Na glasovanje dajem predlog odloka o razrešitvi gospe Mirjane Gavrilovič funkcije sodnice za prekrške - Črnomelj - Metlika, s sedežem v Črnomlju, predstojnice organa, z dnem razrešitve. Ugotovimo sklepčnost! (52 prisotnih.)</p>
                  <p>Kdo je za? (37 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Smo pri predlogu odloka o izvolitvi sodnika za prekrške s sedežem na Ptuju - predstojnika organa. Odlok je zboru predložil KVIAZ. Želi besedo poročevalec? Sekretariat? Poslanke in poslanci? (Nihče.)</p>
                  <p>Dajem odlok o izvolitvi gospoda Sava Kozjaka za sodnika za prekrške s sedežem na Ptuju - predstojnika organa, na glasovanje. Ugotovimo sklepčnost! (57 prisotnih.)</p>
                  <p>Kdo je za? (38 poslancev.) Je kdo proti? (2 poslanca.)</p>
                  <p>Ugotavljam, da je odlok sprejet.</p>
                  <p>Smo pri predlogu odloka o izvolitvi sodnika za prekrške s sedežem v Grosuplju, predstojnika organa. Predlog je v obravnavo zboru predložil KVIAZ. Želi besedo poročevalec? Sekretariat? Predstavniki poslanskih skupin? Poslanke, poslanci? (Ne.)</p>
                  <p>In dajem na glasovanje odlok o izvolitvi gospoda Ivana Gabrovca za sodnika za prekrške s sedežem v Grosupljem - predstojnika organa. Ugotovimo sklepčnost! (58 prisotnih.)</p>
                  <p>Kdo je za? (30 poslancev.) Je kdo proti? (2 poslanca.)</p>
                  <p>Ugotavljam, da je odlok sprejet.</p>
                  <p>Smo pri predlogu odloka o izvolitvi sodnice za prekrške s sedežem v Brežicah - predstojnice organa. Odlok je v obravnavo predložil KVIAZ. Želi besedo poročevalec? Sekretariat? Predstavniki poslanskih skupin? Poslanke, poslanci? (Ne.)</p>
                  <p>Na glasovanje dajem predlog odloka o izvolitvi gospe Mije Hrvatin za sodnico za prekrške s sedežem v Brežicah - predstojnice organa. Ugotovimo sklepčnost! (62 prisotnih.)</p>
                  <p>Kdo je za? (43 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Smo pri predlogu odloka o razrešitvi sodnice za prekrške s sedežem v Slovenj Gradcu. Predlog je v obravnavo zboru predložila Komisija za volitve, imenovanja in administrativne zadeve. Želi besedo poročevalec? Sekretariat? Predstavniki poslanskih skupin? Poslanke in poslanci? (Ne.)</p>
                  <p>Na glasovanje dajem predlog odloka o razrešitvi gospe Sonje Tovšak s funkcije sodnice za prekrške s sedežem v Slovenj Gradcu. Ugotovimo sklepčnost! (57 prisotnih.)</p>
                  <p>Kdo je za? (39 poslancev.) Je kdo proti? (4 poslanci.)</p>
                  <p>Ugotavljam, da smo odlok sprejeli.</p>
                  <p>Smo pri predlogu odloka o izvolitvi sodnice za prekrške s sedežem v Sežani, ki ga je posredoval KVIAZ. Želi besedo poročevalec? Sekretariat? Poslanske in poslanci? (Ne.)</p>
                  <p>Prehajamo na glasovanje o predlogu odloka o izvolitvi gospe Vesne Zobec za sodnico za prekrške s sedežem v Sežani. Ugotovimo sklepčnost! (58 prisotnih.)</p>
                  <p>Kdo je za? (43 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Smo pri odloku o izvolitvi sodnice za prekrške s sedežem v Grosupljem, ki ga je predložil KVIAZ. Želi kdo besedo? (Ne.)</p>
                  <p>Prehajamo na glasovanje. Na glasovanje dajem predlog odloka o izvolitvi gospe Milene Markovič za sodnico za prekrške s sedežem v Grosuplju. Ugotovimo sklepčnost! (61 prisotnih.)</p>
                  <p>Kdo je za? (48 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Smo pri predlogu odloka o izvolitvi sodnice za prekrške s sedežem na Ravnah na Koroškem, ki ga je v obravnavo predložil KVIAZ. Želi kdo besedo? (Ne.)</p>
                  <p>Na glasovanje dajem predlog odloka o izvolitvi gospe Kristine Pregel za sodnico za prekrške s sedežem na Ravnah na Koroškem. Ugotovimo sklepčnost! (58 prisotnih.)</p>
                  <p>Kdo je za? (30 poslancev.) Je kdo proti? (2 poslanca.)</p>
                  <p>Ugotavljam, da je odlok sprejet.</p>
                  <p>Smo pri predlogu odloka o izvolitvi sodnice za prekrške s sedežem v Trbovljah, ki ga je v obravnavo predložil KVIAZ. Želi kdo besedo? (Ne.)</p>
                  <p>Na glasovanje dajem predlog odloka o izvolitvi gospe Jelke Anžel za sodnico za prekrške s sedežem v Trbovljah. Ugotovimo sklepčnost! (62 prisotnih.)</p>
                  <p>Kdo je za? (38 poslancev.) Je kdo proti? (Nihče.)</p>
                  <p>Ugotavljam, da smo predlog odloka sprejeli.</p>
                  <p>Smo pri predlogu odlokov o dopolnitvi - o ustanovitvi in nalogah komisij in odborov Državnega zbora Republike Slovenije, ki ga je zboru predložila Komisija za volitve, imenovanja in administrativne zadeve. Želi besedo poročevalec komisije? (Ne.) Želi besedo predstavnik sekretariata? (Ne.) Želijo besedo predstavniki poslanskih skupin? Gre za predlog odloka o dopolnitvi o ustanovitvah in nalogah komisij in odborov Državnega zbora Republike Slovenije. Gospod Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa za besedo. Ta predlog odloka o dopolnitvah odloka o ustanovitvi in nalogah komisij in odborov Državnega zbora Republike Slovenije ni v skladu s poslovnikom. Navkljub temu, da piše, da se ta zadeva ureja na podlagi 130., 131. in 172. člena poslovnika Državnega zbora, v teh členih nima ta odlok nobene osnove. Če vzamemo 131. člen: v 131. členu Poslovnika Državnega zbora, ki govori o komisijah Državnega zbora, ni med štirimi alineami naštete komisije za evropske zadeve. Torej bi bilo treba najprej spremeniti poslovnik, da bi bilo navedeno, da je taka komisija. In sicer se o spremembi poslovnika glasuje z dvotretjinsko večino. V 130. členu poslovnika sploh ne govorimo o komisijah ampak govorimo o odborih Državnega zbora, tako da je ta člen v bistvu naveden zato, da bi izgledalo nekako bolj resno, vendar brez kakršnekoli tehtne osnove.</p>
                  <p>172. člen ravno tako v bistvu samo navaja, da z odlokom Državni zbor ureja notranjo organizacijo, način dela, odloča tudi o volitvah, imenovanjih, razrešitvah, ustanavlja javne zavode, javna podjetja in tako naprej. Skratka, utemeljitev, ki je podana tukaj v tem predlogu, nikakor ne vzdrži. In mislim, ne samo, da naj bi bili proti, ampak da naj bi bilo potrebno, da se najprej sestane poslovniška komisija. Poslovniška komisija predlaga spremembo 131. člena poslovnika Državnega zbora, kjer navede notri Komisijo za evropske zadeve in šele takrat lahko sklepamo o tem odloku. Če sprejmemo ta odlok, bo zadeva v neskladju s Poslovnikom Državnega zbora.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Želi še kdo besedo, kot predstavnik poslanskih skupin? (Ne.) Odpiram splošno razpravo. Želi kdo besedo? Gospod Bučar, izvolite.</p>
               </sp>
               <sp>
                  <speaker>DR. FRANCE BUČAR:</speaker>
                  <p>Predsedujoči, spoštovani zbor! Najprej se moram distancirati od gospoda Jelinčiča, ker se sklicuje na poslovnik. Poslovnik namreč govori, katere komisije in odbore mora imeti Državni zbor. Se pravi, poleg teh pa lahko ustanovi še druge; namreč toliko je razlike. Jaz se zdaj ne bi spuščal v formalnosti, ampak mislim vsebinsko razpravljati o tej stvari. Jaz dejansko ne vidim potrebe po tej posebni komisiji za evropske zadeve. Ker konec koncev evropske zadeve oziroma naša uvrstitev v Evropsko unijo in tako naprej, so, bi rekel, kvintesenca tako rekoč našega zunanje političnega odbora. Katere so stvari, ki nas pravzaprav bolj okupirajo kot te zadeve? In če zdaj ustanovimo, če pa pravzaprav zdaj evropske zadeve iz tega odbora izvzamemo in zanje ustanovimo posebno komisijo, potem - tudi to je možno - potem pa dajmo enostavno ukiniti zunanje politični odbor. Kaj bo zdaj še zunanje-politični odbor imel drugega delati kot to, da se eventualno ukvarja s kakšnimi ratifikacijami mednarodnih konvencij in podobnimi stvarmi, pa prav nič drugega. Naši odnosi, kaj jaz vem, z Južno Korejo ali Kitajsko lahko tudi pridejo kdaj v ospredje naših razprav, ampak vendarle, mi se pretežno ukvarjamo z evropskimi zadevami in zadevami naših sosedov itn. - in če te stvari izdaj izvzamemo, jaz ne vem, kakšen smisel ima potem ta odbor še za naprej. Zato jaz odločno nasprotujem temu, da bi to kot komisijo ustanovili. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? (Ne.) Jaz bi samo gospodu Jelinčiču odgovoril, da mi spreminjamo odlok, ki je bil objavljen v Uradnem listu leta 1993.</p>
                  <p>Na glasovanje dajem predlog odloka o dopolnitvi odloka o ustanovitvi in nalogah komisij in odborov Državnega zbora Republike Slovenije. Ugotovimo sklepčnost! (69 prisotnih.)</p>
                  <p>Kdo je za? (34 poslancev.) Je kdo proti? (20 poslancev.)</p>
                  <p>Ugotavljam, da je predlog odloka sprejet.</p>
                  <p>Smo pri predlogu odloka o ponovni izvolitvi člana Odbora za finance in kreditno-monetarno politiko, ki ga je zboru predložila Komisija za volitve, imenovanja in administrativne zadeve. Želi besedo poročevalec? Predstavnik sekretariata? Predstavniki poslanskih skupin? Poslanke in poslanci? (Ne.)</p>
                  <p>Na glasovanje dajem predlog odloka o ponovni izvolitvi člana Odbora za finance in kreditno-monetarno politiko. Ugotovimo sklepčnost! (67 prisotnih.)</p>
                  <p>Kdo je za? (49 poslancev.) Je kdo proti? (Nihče.)</p>
                  <p>Ugotavljam, da smo odlok sprejeli.</p>
                  <p>Smo pri predlogu odloka o ponovni izvolitvi člana Odbora za notranjo politiko in pravosodje, ki ga je zboru predložila Komisija za volitve, imenovanja in administrativne zadeve. Želi poročevalec besedo? Predstavnik sekretariata? Predstavniki poslanskih skupin? Poslanke in poslanci? (Ne.)</p>
                  <p>Na glasovanje dajem predlog odloka o ponovni izvolitvi člana Odbora za notranjo politiko in pravosodje. Ugotovimo sklepčnost! (68 prisotnih.)</p>
                  <p>Kdo je za? (43 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Smo pri predlogu odloka o ponovni izvolitvi člana Odbora za mednarodne odnose. Predlog je v obravnavo zboru predložila Komisija za volitve, imenovanja in administrativne zadeve. Želi poročevalec komisije besedo? Želi besedo predstavnik sekretariata? Predstavniki poslanskih skupin? Gospod Polajnar, izvolite.</p>
               </sp>
               <sp>
                  <speaker>IGNAC POLAJNAR:</speaker>
                  <p>Hvala lepa, gospod predsedujoči. Tu pri Odboru za mednarodne odnose se očitno stvari nekoliko zapletajo. Zdaj me tu opozarjajo, da gre tokrat za točko zgolj ponovna izvolitev. Jaz seveda mislim, da ni mogoče ločeno obravnavati ponovne izvolitve, potem pa tistega, kar se je včeraj zgodilo na KVIAZ-u, ker mislim, da so stvari povezane. Ampak rad bi šel nekoliko nazaj. Govorim v imenu poslanske skupine in bi povedal tole. Odbor za mednarodne odnose je zdaj sestavljen tako, da ne odraža več tiste slike tega Državnega zbora, po načelu, ki smo ga takrat postavili, ko smo sestavljali delovna telesa Državnega zbora in smo rekli, naj bodo ti odbori uravnoteženi tudi po politični teži v Državnem zboru. V Odboru za mednarodne odnose se je ta stvar že zdavnaj podrla, podrla se je tudi ponekod drugod. Mi smo zahtevali, da bi nekatere odbore dopolnili ali nekoliko premešali; to se žal ni zgodilo. In očitno je zdaj Odbor za mednarodne odnose tisto pravo mesto ali pravi prostor, kjer naj bi nekatere politične opcije dobile večjo težo, nekatere se pa celo umikajo, kar se nam pa sploh zdi čudno, da ne rečem celo nerazumljivo.</p>
                  <p>Za kaj pa gre? Bilo bi seveda skrajno racionalno in tudi v duhu tega Državnega zbora, da bi se o tej stvari najprej dogovorili na kolegiju predsednika Državnega zbora ali pa vodje poslanskih skupin, kakorkoli hočete. In če je potrebno res stvari toliko globalno spreminjati - in po naši sodbi gre v tem primeru za to - potem mora biti tako soglasje, da bomo vedeli, zakaj neko stvar delamo oziroma da se odločimo, ali tudi kje drugje naredimo še kakšno spremembo. To bi bilo seveda skladno s tistim načelom, ki smo ga postavili takrat, ko smo sestavljali delovna telesa Državnega zbora. Zdaj je pa videti, da je Odbor za mednarodne odnose nenavadno mikaven odbor in videti je, kot da bi vsi poslanci najraje sedeli v tem odboru. Potem rečemo, da tega odbora ni treba in preprosto rečemo, vse, kar se tiče zunanje politike Republike Slovenije, navezane na delovanje Državnega zbora, naj lepo opravi kar Državni zbor sam, da ne bo imel posebnega telesa, kjer si očitno želi biti zelo veliko poslancev, ki so pripravljeni delati v takem odboru. To je sicer hvale vredno, da se toliko poslancev želi ukvarjati z mednarodnimi odnosi, ni pa dobro za ta Državni zbor, da zdaj tule tekmujemo, kdo bo vložil recimo boljšega "jockerja". Naša poslanska skupina bi tudi lahko predlagala kakšnega člana več, glede na to, da imamo 15 poslancev, pa imamo v tem odboru 3 člane, misleč, da ravnamo skladno s tistim dogovorom, da se število članov posameznih političnih skupin v tem odboru ne bo povečevalo oziroma spreminjalo. Moram reči tudi tole: vsa težava je nastala tedaj, ko so se nekatere poslanske skupine začele povečevati ali zmanjševati, in smo tako dobili primere, recimo, da so v tem odboru sedeli, je sedelo več poslancev neke poslanske skupine ali bi celo rekli skoraj polovica poslancev neke poslanske skupine, ki so se med tem mandatom cepili, ustanavljali nove stranke in tako naprej. To seveda skladno s tistim, kar ta Državni zbor že nekaj časa dela, da ni dovolj natančen pri tem opredeljevanju, kaj je poslanska skupina in za kaj je poslanska skupina. Mi smo tudi dobili neko poslansko skupino, ki jo jaz imenujem kvaziposlanska skupina, in bi, če bi čisto natančno gledali, ne mogla obstajati - pa vendarle obstaja. In zdaj, seveda, pri tem odboru se dogaja prav to. Tu bodo zdaj zastopniki vseh poslanskih skupin ali pa tudi posameznikov, ali posamezniki iz tega Državnega zbora, ker so se pač odločili, da bodo nastopali kot posamezniki. Če bi mi, Krščanski demokrati, vedeli, da se bo tako odigravalo to v zvezi s tem odborom, bi nekaterim našim poslancem predlagali, da pač gredo nekoliko na svoje in se prijavijo za ta odbor, da bodo pač vse politične opcije v tem odboru zastopane. Jaz mislim seveda, da na tak način ni mogoče peljati resno dela takega odbora, ker imate lahko na vsakem odboru potem drugačno sliko ali drugačno razporeditev politične moči. Če gre za to, da tudi ta odbor recimo predstavlja neko politično sliko in naj bi jo predstavljal, zlasti ko gre za zunanjo politiko Republike Slovenije.</p>
                  <p>Zato je moj predlog tale, da zdaj ne glasujemo, ne o tem prvem odloku ne o tistem drugem, ampak naj se najprej vodje poslanskih skupin usedejo in dogovorijo, na kakšen način bodo prišli do nove sestave odbora. Mi se načelno strinjamo, da je potrebno tam spremeniti sestavo. Ampak potem bomo tudi mi predlagali še dodatno svoje člane ali pa zahtevali, da drugi zmanjšajo število svojih članov. Potem bo slika jasna in čista. Tako kot delamo zdaj pa v bistvu nekateri prehitevajo po desni, zato ker imajo pač neke druge računice, ali pa drugačne cilje, kot smo si jih vsi želeli, ko smo tak odbor postavljali. Mislim, da je pa tudi ena temeljnih težav tega odbora ta, zdaj moram pa reči tako, da je očitno preštevilen in iz tega potem vse tiste težave, ki ta odbor že nekaj časa spremljajo.</p>
                  <p>Torej moj proceduralni predlog pa je, da prekinemo to glasovanje in se najprej sestanejo vodje poslanskih skupin, če se lahko o čem dogovorijo in potem zaokrožimo to točko še lahko na tej seji. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Imam še prijavljene. Jaz bi vas samo opozoril... Vem, gospod Jelinčič, gospod Anderlič, gospod Potrč, zdaj je proceduralno prišlo, jaz lahko samo to rečem, da odlok lahko predlaga samo Komisija za volitve in imenovanje. Jaz predlagam, da opravimo razpravo in da pred glasovanjem, če bodo vztrajali, glasujemo o proceduralnem predlogu. Besedo dajem gospodu Jelinčiču, hkrati pa vse prosim, da ko so predstavitve poslanskih skupin, se ne polemizira. Potem bo odprta splošna razprava. Izvolite, gospod Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Tudi jaz mislim, da bi o teh zadevah v Odboru za mednarodne odnose morali sklepati skupaj in določiti oziroma se dogovoriti o nekaterih izhodiščih. Zdaj ne vem, ali naj bo to razprava samo o tem odloku, ko gre za ponovno potrditev člana za mednarodne odnose, ali je zdaj tukaj že odprta skupna debata o vsej tej problematiki. Zato bi najprej prosil predsedujočega, da mi to pojasni.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Samo o ponovni izvolitvi člana Odbora za mednarodne odnose.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa. Potem bom pa jaz svojo debato nadaljeval kasneje. Povedal sem pa tisto, kar sem mislil že.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Anderlič.</p>
               </sp>
               <sp>
                  <speaker>TONE ANDERLIČ:</speaker>
                  <p>Najprej o tem prvem odloku. In seveda, naj takoj povem, da bo poslanska skupina glasovala za, kajti ne vidimo potrebe, da bi dva meseca star odlok zavlačevali še naprej in da gospod Kocijančič ne bi mogel polnopravno sodelovati v Odboru za mednarodne odnose. O tem je zdaj glasovanje. Da povem samo to, da sta dva odloka zaradi tega, ker je po vrsti teklo tako, da je najprej bil razpisan postopek za predsednika odbora oziroma predsednico odbora, da je bila določena kandidatka in da je bil še en predlog za razrešitev, čez en mesec je prišel predlog za ponovno imenovanje gospoda Kocijančiča, kar je tudi komisija pripravila. O teh vsebinskih razlogih, zakaj pa pri tem drugem odloku Liberalna demokracija predlaga dodatne člane, bom pa govoril pri tisti točki. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Potrč.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Zahvaljujem se gospodu predsedujočemu, da je kolega Jelinčiča opozoril, o katerem odloku je govor. Bilo bi koristno, če bi na to opozoril tudi gospoda Polajnarja.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Sem ga opozoril.</p>
               </sp>
               <sp>
                  <speaker>MIRAN POTRČ:</speaker>
                  <p>Namreč, gre za to, da imamo res dva odloka in je prav, da poslanke in poslanci to vemo. Odlok, ki je zdaj predlagan, je popolnoma identičen še z dvema odlokoma, ki smo ju že sprejeli, o izpopolnitvi Odbora za notranjo politiko in o izpopolnitvi Odbora za finance in kreditno-monetarno politiko. V obeh primerih, enako kot v Odboru za mednarodne odnose, je formalno zaradi prenehanja mandata prenehalo našemu kolegu poslancu Janezu Kocijančiču tudi članstvo v odboru. Mi samo predlagamo, da postane ponovno, zaradi potrditve novega mandata, član. Vse drugo, kar je povezano s problemi sestave, več ali manj članov, dela, lepo prosim, ni povezano s tem in ni korektno, da se s tem vprašanjem meša. O tem se da, ne rečem da ne, govoriti, ampak pri naslednjem odloku. Prosim, da se tega zavedamo, da smo korektni na enak način do vseh treh primerov odlokov in ne delamo tukaj razlike in da glasujemo o tem odloku. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo kot predstavnik poslanske skupine besedo? Odpiram splošno razpravo. Gospa Skuk, prosim. Pred glasovanjem bomo pa glasovali seveda o proceduralnem predlogu. Izvolite.</p>
               </sp>
               <sp>
                  <speaker>NADA SKUK:</speaker>
                  <p>Hvala za besedo. Jaz bi rada postavila še dodatno vprašanje, in sicer, kako je možno o isti točki, o isti zadevi, na isti seji odločati dvakrat, to se pravi z dvema odlokoma. Jaz mislim, da prvi odlok seveda je možno danes izglasovati, drugega pa nikakor ne na isti seji in bi prosila za razlago. Ne vem, kdo je za to pristojen, verjetno poslovniška komisija, ker tudi odlok, če ga sprejema Državni zbor, ima naravo zakona in o isti zadevi ne moremo isti dan, dokler ni en sprejet, mislim dokler ni o prvem odločeno, glasovati še o drugem. Torej naj se KVIAZ ali pa poslovniška komisija sestane in raztolmači, zakaj in kako je možno o isti zadevi dva različna odloka sprejemati.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Bom vam takoj pojasnil, da glasujemo o dveh različnih odlokih. Da je odlok, o katerem teče sedaj beseda, o ponovni izvolitvi. In da drugi odlok je pa predlog odloka o spremembah in dopolnitvah v sestavi Odbora za mednarodne odnose in o izvolitvi predsednika, podpredsednika in članov odbora. Želi še kdo besedo? Gospod Polajnar, ali vztrajate, da pred tem odlokom ali pred drugim odlokom glasujemo o vašem proceduralnem predlogu? Pred obema ali pred drugim? Pred drugim.</p>
                  <p>Torej dajem odlok o ponovni izvolitvi člana Odbora za mednarodne odnose na glasovanje. Ugotovimo sklepčnost! (70 prisotnih.)</p>
                  <p>Kdo je za? (61 poslancev.) Je kdo proti? (Nihče.)</p>
                  <p>Ugotavljam, da smo odlok sprejeli.</p>
                  <p>Smo pri predlogu odloka o spremembah in dopolnitvah odloka o sestavi Odbora za mednarodne odnose in o izvolitvi predsednika, podpredsednika in članov odbora. Predlog odloka je v obravnavo zboru predložila Komisija za volitve, imenovanja in administrativne zadeve. Danes ste na klop prejeli dva predloga amandmajev, ki ju k predlogu odloka predlaga Komisija za volitve, imenovanja in administrativne zadeve. Želi poročevalec komisije besedo? (Ne želi.) Želi besedo predstavnik sekretariata? (Ne želi.) Samo malo, gospod Jelinčič, gospod Nace Polajnar je zahteval proceduralni sklep pred glasovanjem. Ali je tako? Želijo besedo predstavniki poslanskih skupin? Že prej se je prijavil gospod Jelinčič. Izvolite.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala. Spet bi prosil za pojasnilo, gospod predsedujoči. Ali je zdaj razprava o tem, da se zadeva preloži ali je razprava o odloku? O odloku. Potem bi govoril o tem odloku, za katerega tudi jaz sodim, da je nujno potrebno, da se ga preloži in da se o njem odloča takrat, ko bo opravljena razprava. Skratka, cela kopica nedoslednosti in neskladnosti s poslovnikom Državnega zbora je v njem. Pa če vzamem samo to, da združujemo dve zadevi, tisti odlok z dne 18.4.1996 s tem odlokom, ki ga je KVIAZ pripravil včeraj, je nekako nedopustno. Po drugi strani pa v tem amandmaju, ki smo ga dobili tudi danes na klop, se govori, da v skladu s 132. členom in s tretjim odstavkom 119. člena poslovnika je pripravljen ta amandma. Za kaj gre pri zadevi? V 2. točki piše, da se črta besedilo "poslanska skupina Demokratov demokratske stranke enega člana" ter besedilo "samostojna poslanska skupina enega člana". To je v nasprotju s 126. členom poslovnika, ki pravi: "Sestava delovnih teles ter funkcije v njih se določijo upoštevaje število poslancev v posameznih poslanskih skupinah." To je pa tisto, kar je pomembno. Vsaki poslanski skupini je praviloma zagotovljeno vsaj eno mesto v vsakem delovnem telesu. To se pravi, če zdaj črtamo dve poslanski skupini, ti dve poslanski skupini nimata zagotovljenega vsaj enega mesta v delovnem telesu. Namreč, najprej bi morali urediti te zadeve. Piše: "praviloma vsaj eno mesto", kar pomeni eno mesto ali več. Ne govori pa o "praviloma vsaki poslanski skupini", kar pomeni, da "mora" vsaka poslanska skupina imeti mesto. Ta odlok to negira. Potem je ravno tako v nasprotju s 129. členom istega poslovnika Državnega zbora, ko govori k 2. točki: ter doda besedilo "samostojna poslanka enega člana". V poslovniku Državnega zbora nimamo v poglavju IX (delovna telesa) pod splošnimi določbami nobene možnosti, da bi samostojni poslanec ali samostojna poslanka imela svojega predstavnika v kateremkoli delovnem telesu. 129. člen piše samo to: "Ustanovitev skupine samostojnih poslancev se lahko upošteva pri sestavi delovnih teles in določanju funkcij v njih." Ne govori pa o samostojnem poslancu oziroma samostojni poslanki; govori o skupini samostojnih poslancev. In mislim, da je to popolnoma skregano s pravno logiko in se pridružujem predlogu gospoda Polajnarja, da se zadeva preloži na eno od naslednjih sej, med tem časom pa tako Komisija za poslovnik in KVIAZ se še enkrat sestaneta in zadeve uredita v skladu z zakoni. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospod Jelinčič. Gospod Polajnar ni predlagal, da se točka preloži na eno izmed naslednjih sej, ampak samo, da se pred odločanjem sestanejo še vodje poslanskih skupin. Gospa Danica Simšič, v imenu poslanske skupine, izvolite.</p>
               </sp>
               <sp>
                  <speaker>DANICA SIMŠIČ:</speaker>
                  <p>Hvala za besedo. V bistvu bi rada samo pojasnila neko nejasnost, ki je očitno pri prebiranju tega teksta nastala v zvezi s poslansko skupino Demokratske stranke Slovenije. To besedilo, ki se tukaj črta, se glasi: "Poslanska skupina Demokratov Demokratske stranke". Gre za izčiščenje oziroma uporabo pravega izraza, kajti to je izraz še iz tistega obdobja, ko je bila še prejšnja poslanska skupina. Gre za to, da poslanska skupina Demokratske stranke Slovenije, Demokrati Slovenije - DS, ohranja v Odboru za mednarodne odnose svojega predstavnika, dr. Bučarja. To gre samo za tisto črtanje, ko je bil še član tega odbora dr. Rupel. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Anderlič.</p>
               </sp>
               <sp>
                  <speaker>TONE ANDERLIČ:</speaker>
                  <p>Lahko razumem ugovarjanje in poskus, da bi to točko prestavili ali jo začasno zadržali, vendar moram poudariti, da gre za popolnoma enostavno in preprosto zadevo. Že prej sem rekel, da so odloki nastajali pač po vrsti, tako kot so se dogajale spremembe in predlogi s strani poslanskih skupin. Praksa v komisiji in v Državnem zboru je bila, da je pri spremembah sestave v delovnih telesih bilo prioritetno mnenje in zahteva poslanske skupine. In to smo upoštevali prav vedno in povsod, kjer je do sprememb prihajalo. Dejstvo je, da Liberalna demokracija s tem predlogom, ki je zdaj na mizi, ki je mogoče nenavaden, ker se pač uvršča na dnevni red kot drugi odlok pri isti točki, vendar vsi najbrž vemo, za kaj gre. Če Liberalna demokracija dobi ta tri mesta, bo še vedno glede na število poslancev v poslanski skupini v sorazmerju, ki je bilo postavljeno na začetku, zastopana z manjšim številom poslancev kot druge primerljive skupine. Ne bom govoril o tem, da ima poslanska skupina Slovenske nacionalne stranke dve tretjini poslancev zastopanih v Odboru za mednarodne odnose. Ne bom govoril o tem, da imajo Socialdemokrati 50% poslancev zastopanih v tem odboru. Da ima vsaka poslanska skupina, ki je izrazila željo, da ima poslanca v odboru. Da ima vsak samostojen ali kakorkoli, že tudi pravico in je tudi notri. Ne vem, zakaj Liberalna demokracija ne bi smela imeti vsaj toliko proporcionalno, kot je imela na začetku mandata. Tega, oprostite, ne razumem in ne bom podprl in tudi naša poslanska skupina ne, da se to odloži, zavlačuje ali kakorkoli drugače. Jaz vam lahko številčno dokažem, kakšna so razmerja, pa boste videli, da glede na sestavo Odbora za mednarodne odnose, bi Liberalna demokracija lahko po zastopanosti glede na strukturo imela osem članov; če bo sedemindvajset članov odbora, tako  kot je bilo. Pač to tako je. Zdaj seveda lahko razpravljamo o tem, ali je to prav ali ne, ampak taki so podatki in tako se to postavlja. Povejte pa en primer, kjer ni bilo podprto s strani Liberalne demokracije, da imajo druge poslanske skupine v katerem koli od delovnih teles toliko kandidatov, kot se jih je pač v tistem trenutku pač poslanska skupina zaželela. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Replike boste dobili potem, ko bodo... Gospod Jelinčič, imamo predstavitev mnenja poslanskih skupin. Jaz sem že prej prosil, da o tem govorimo. Imam vas zapisanega. Gospa Ljerka Bizilj dobi prva besedo, zato ker pač ne more govoriti v imenu poslanske skupine, potem ste na vrsti vi in gospod Mozetič. Besedo dajem gospodu Potrču. Predstavitev poslanskih skupin je. Potem imamo razpravo. Ni replike, ker poslanske skupine med sabo ne morejo replicirati. Izvoli.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Jaz mislim, da je dobro, da je končno po dolgih časih prišlo do tega, da bo Državni zbor imel priliko odločati tudi o vprašanjih, ki so povezana s sestavo Odbora za mednarodne odnose, ne glede na to, kaj si vsak od nas in poslanska skupina o konkretnih predlogih misli. Čas, v katerem smo te stvari odlašali in tudi danes poskušamo odlašati in ne odločati, je najbrž zelo dolg in mislim, da takšno stanje za Državni zbor ni dobro. Sicer bi pa povedal naslednje. Vprašanj in problemov, ki so politične narave - in povezanih s tem odlokom in to sestavo je mnogo več politične narave kot pa pravne in poslovniške - se pač ne da reševati drugače, kot da o njih potem tudi politično in z glasovanjem odločamo. Kar zadeva pravno naravo in poslovniško, moram reči, da tudi nas v poslanski skupini, bi rekel, čudi, ali pa nismo navajeni, ali pa se na novo učimo, da se prvič po treh letih in pol dogaja, da ob odlokih, ki jih pripravlja KVIAZ, dobivamo po več kot mesecu dni, odkar je odlok popolnoma korektno pripravljen, amandmaje k temu odloku, kar... Jaz ne rečem, da je nemogoče, ampak doslej takšnega običaja ni bilo in doslej tudi poslanke in poslanci nismo mogli dajati nikoli amandmajev k odlokom, ker je bilo vedno tolmačenje: samo KVIAZ lahko da predlog, ki ga poslanci sprejmejo ali ne sprejmejo.</p>
                  <p>In mislim, da tisti, ki nekaj vprašanj v zvezi s tem postavljajo, imajo svoj prav. Tudi nam v poslanski skupini se ta vprašanja postavljajo. Res je, da bi lahko poslovniško se postavila ista vprašanja, če bi rekli in predlagali: glasujmo posebej o odloku, ki je pripravljen in glasujmo o tem, ali sprejmemo ali ne izvolitev predsednika (ker to je bistvena vsebina temeljnega odloka, vse drugo so manjše stvari) Odbora za mednarodne odnose, tako kot je predlagan. In odločajmo posebej, zaradi mene lahko tudi na današnji seji, še o spremembi sestave. Mogoče bi bili ugovori enaki, ali je to prav ali ne, ampak nam bi se takšen način odločanja zdel kljub vsemu normalnejši; glede na dosedanjo prakso.</p>
                  <p>In zadnje. Gospod predsedujoči, prosil bi, da razmislite, ali je mogoče glasovati o predlogu, kakršen je podan. Namreč soglašam, da ima vsak pravico predlagati, posebej poslanska skupina, da se odločanje odloži, da se danes ne odloča - in to je v redu. In tudi vsebinski razlogi za to so. Utemeljiti zahtevo po preložitvi ali pa po odložitvi odločanja s sestankom vodij poslanskih skupin pa mislim, da ne gre. Vsak lahko to iniciativo da, ampak Državni zbor na tej točki, po mojem, ne more sprejeti sklepa, da se morajo poslanske skupine o tem vprašanju sestati; ker je pač druga procedura, po kateri se odloki, ki zadevajo vsebino, ki jo imamo, sprejemajo in po katerih se odloča. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Potrč. Odgovor na vaše vprašanje. V skladu s 73. členom ima poslanska skupina pač možnost, da predlaga to, kar je predlagal gospod Polajnar, ne bom pa dal na glasovanje, da se morajo sestati vodje poslanskih skupin, ker to ni v pristojnosti Državnega zbora. To so druge.   Izvolite.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa za pojasnilo. Jaz sem govoril popolnoma enako, da nobenega problema ni, da se lahko preložitev predlaga, vendar ne z utemeljitvijo, kakršna je bila dana, da se morajo sestati poslanske skupine. In hvala, da vi to enako tolmačite. Bi bilo pa fino, če bi prej povedali.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo kot predstavnik poslanske skupine besedo? (Ne.) Odpiram splošno razpravo. Najprej gospa Ljerka Bizilj, potem gospod Jelinčič in gospod Mozetič.</p>
               </sp>
               <sp>
                  <speaker>LJERKA BIZILJ:</speaker>
                  <p>Hvala lepa. Spoštovani! Pravzaprav je to samo, ne vem, če lahko rečem, replika, ali pa pojasnilo na, ne vem, mislim, da je gospod Jelinčič imel neko pripombo na samostojno poslanko v Odboru za mednarodne odnose. Po zakonu in po poslovniku ima vsak poslanec, četudi je neodvisen, pravico, da sodeluje v katerem koli odboru oziroma komisiji. Tako piše. Vi seveda pa imate škarje in platno v rokah, da to potrdite ali zavrnete. S tem da je najbrž Komisija za volitve in imenovanje in njena strokovna služba te zadeve preverila, da je to sploh, v ta predlog odloka zapisala. V vse druge stvari se ne bi vmešavala. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala. Gospod Jelinčič, izvolite.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Najprej gospe Ljerki Bizilj - gre za to, da v Poslovniku Državnega zbora ni omogočeno, da ima samostojni poslanec ali samostojna poslanka mesto v Odboru za mednarodne odnose. Preprosto tega notri ni. 129. člen govori o skupini samostojnih poslancev, ki imajo svojega predstavnika.</p>
                  <p>Kar se pa tiče gospoda Anderliča - najprej bi mu povedal, da 126. člen v zadnjem stavku pravi, da tista skupina, ki pač ima poseben interes za določeno delovno telo, ima lahko v tem delovnem telesu več članov. Tako ima Slovenska nacionalna stranka 2 člana v Odboru za mednarodne odnose. Vendar pa gospod Anderlič, da ne boste skrbeli - za naslednje zasedanje KVIAZ-a bo Slovenska nacionalna stranka pripravila predlog spremembe odloka o sestavi Odbora Državnega zbora Republike Slovenije za mednarodne odnose, v katerem bo umaknila enega od svojih dveh članov. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala. Gospod Mozetič, izvolite.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Hvala za besedo. Ne vem, če ima pomen kaj dosti govoriti. Dejstvo je, da smo v zvezi s temi poslanskimi skupinami naš poslovnik razlagali pač tako, kot je komu "pasalo": poslanska skupina, ki nima več stranke, ima poslansko skupino, samostojna poslanska skupina se je preoblikovala enkrat v eno, enkrat v drugo, sedaj imamo tudi samostojne poslance. Ampak ne glede na to, problem je dejansko ostal vseskozi, da se je prilagajalo določenim potrebam, največkrat pa največji stranki v tem parlamentu. Ne strinjam se s tem. To sploh ne drži, da je v LDS razmerje zastopanosti podrto. LDS nima praktično nič več poslancev, kot jih je imel na začetku, razen če štejejo zraven Zeleno poslansko skupino - se opravičujem za ime - ZES ali kako, vendar imajo oni svoja dva. Če pa seštejejo te, ki jih imajo, plus Zelene, plus tiste, ki bodo zdaj po novem, imajo 8. To pomeni, da jih imajo bistveno več. Vendar bi se morali spomniti morda nazaj na začetek. Nikoli ni bil postavljen tukaj kriterij - na žalost - kriterij proporcionalnosti, ampak dejansko je bil postavljen - kar je rekel Jelinčič - kriterij želje. Tista skupina, ki da, je dala pač po želji noter določeno število. Tudi ni res, da ni bilo nikoli nasprotovanj, da se širijo odbori. V odboru za finance je bilo jasno nasprotovanje. Mislim, da najmočnejše ravno s strani stranke, ki zdaj predlaga širitev. Ampak ni sporno to, da lahko predlaga razširitev. Sporno je po moje samo to, na kakšen način se je ta zadeva pripravljala. Eno leto in pol se je odlašala. Zakaj, ne vem. Jaz se tudi sprašujem, zakaj. Prejšnji teden je postalo urgentno, tako da smo 2 odloka o isti stvari praktično na isto sejo z amandmajem prinesli. To je zelo zanimivo, ampak očitno je v tem parlamentu, lahko rečemo, da se določena proceduralna pravila pač prilagajajo najmočnejšemu. Najmočnejši običajno tudi zmaga. Te zadeve so zelo zanimive. Ali je preloženo ali ni preloženo, mislim, da je praktično čisto vseeno. Pomemben je za moje razumevanje samo način, kako se te zadeve delajo in način, kako se te zadeve v tem parlamentu delajo, način, kako je LDS hotel zadnjič na Odboru za mednarodne odnose preprosto z nekimi pooblastili nekaterih članov, ki jih ni, nadomeščati. Način je problematičen, ampak način je pač način, ki ga uveljavlja - večkrat smo rekli - tisti, ki je najmočnejši. Ampak to v tem trenutku ni pravilno.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala. Gospod Anderlič.</p>
               </sp>
               <sp>
                  <speaker>TONE ANDERLIČ:</speaker>
                  <p>Potrebno je seveda pojasniti, da je poslanska skupina Liberalne demokracije na začetku štela 22 poslancev, s pridružitvijo, z združitvijo strank je pridobila 3 poslance, nakar je ena poslanka odšla, to pomeni, da jih je 24 v tej poslanski skupini; s tem da ste seveda pozabili, da je imela poslanska skupina predsednika Odbora za mednarodne odnose in tisto mesto je stalo izpraznjeno. In seveda s tem ko je gospa poslanka odšla iz poslanske skupine, je odnesla torej še tisto eno mesto, ki je prej bilo v tem sestavu. Kar se pa tiče Zelenih, so pa tako ali tako v okviru svojega razmerja - so ostala tudi naprej razmerja nespremenjena. Tako da ti podatki ne držijo. Jaz sem vam na začetku povedal, kaj je točno, lahko preverite, lahko vam dam pisno ali pa sami izračunate.</p>
                  <p>Glede tega, kako je v zadnjem obdobju bilo ravnano na Odboru za mednarodne odnose. Dejstvo je, da gospoda Thalerja v tem trenutku nadomešča oziroma zaseda mesto poslanca, ki ga je prej zasedaj gospod Thaler, gospod Peskar, torej mi nimamo nekoga, ki ga ni, ampak imamo konkretnega poslanca v klopeh. In seveda, ni pa logično in ni vedno tako, da se pričakuje, da bo v istih delovnih telesih tudi tisti, ki bo prišel na mesto nekoga drugega v Državni zbor, kajti gre za različne naloge, gre za različne interese in tako naprej. Tako da ni res, da poslanska skupina Liberalne demokracije nekoga nima. Seveda ga ima, ampak drugega, ki ga v tem obdobju nadomešča. In na ta način je Odbor za mednarodne odnose odločal takrat, ko je bilo glasovanje 7 : 8 okrog evropske strategije, in kjer je gospod Kocijančič imel pooblastilo in je lahko sodeloval; pravne kontinuitete ni bilo. In če je veljalo seveda za ta primer, ne vem, zakaj ne bi veljalo potem tudi za Liberalno demokracijo. In seveda, ker je v četrtek nastal problem, da to ni mogoče, je seveda potem bilo potrebno stanje sanirati na način, da se predlagajo člani odbora in se jih pač izvoli in opravljajo potem svoje naloge naprej. Za to gre! Presedan ni bil narejen z naše strani ali kako drugače, ali pa da gre za kakšno novo prakso. Spomnite se četrtka, pa boste videli, kako je bilo. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Najprej gospod Mozetič, potem gospod Kopše in gospod Polajnar.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Hvala lepa. Torej, zahvaljujem se vam za točen podatek, da se je poslanska skupina LDS povečala za 2 poslanca, vendar predlaga 3 kandidate, nove, za odbor. To pomeni, gospod Bavčar je res močna persona, težka, vendar kljub vsemu mislim, da ne odtehta v tem pravnem smislu dveh članov, po teži sigurno. Kar zadeva predsednika, lahko bi se spustili še v druge debate okrog predsednika Odbora za mednarodne odnose, ampak se v to ne bom spuščal. Vendar to mesto ste pustili prazno eno leto in pol. Gospod Peskar sedi tukaj, lahko bi njega ali pa koga drugega predlagali, in nihče ne bi oviral ali pa zaviral tega; predlagali pač drugega v odbor, vendar ga niste. Zakaj ga niste, jaz ne vem.</p>
                  <p>Problem Kocijančič, mislim, da je bistveno drugačen problem. Vendar, če bi šli spet - precedens ni bil narejen pri gospodu Kocijančiču, ampak mislim, da pri gospodu Mogetu, ker je on nekoliko pred njim imel približno enako rošado, ko je šlo pa za Odbor za kulturo. Ampak jaz se s tistim načinom nisem strinjal, pač so ga sprejeli, nisem se pa nikoli strinjal s tem, kar je bilo narejeno. In ni bilo zadnjič prvič, ampak je bilo že enkrat na Odboru za mednarodne odnose na podoben način narejeno, ko je bil drug pooblaščenec, ki je odšel s seje, ko je pač videl, da je problem. Ampak ponavljam samo to, vi pravite, da ste večji za dva, zahtevate pa tri. Ampak v redu, ni problem, zahtevajte jih, predlagajte, samo jaz sem prej že rekel, naj gre zadeva po takem postopku in tako kot je prav, da gre v tem parlamentu. Samo to je problem. Vi jih lahko deset predlagate, ali pa vse. Če obvelja kriterij, da lahko vsak poslanec ne glede na poslansko skupino, je član tega odbora, potem smo lahko vsi člani in se vsi odločimo in bomo vsi člani Odbora za mednarodne odnose.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Kopše. Same replike imam.</p>
               </sp>
               <sp>
                  <speaker>JOŽEF KOPŠE:</speaker>
                  <p>Hvala za besedo. Gospe in gospodje, jaz bi se vrnil k temi samostojne poslanke, ki želi biti vključena v Odbor za mednarodne odnose. Moramo reči, v samostojni skupini poslancev smo se odločili, da našega člana, dosedanjega predstavnika s tem odlokom umaknemo, ker pa je gospa Ljerka Bizilj, ker za njo gre v tem primeru, samostojna poslanka, ki sicer formalno ni vključena v našo skupino, je pa samostojna poslanka, menimo, da bo tudi nas v skupini samostojnih poslancev zastopala, vse poslance v Odboru za mednarodne odnose in mislimo, da je tudi naša bodoča predstavnica v Odboru za mednarodne odnose. Tako da ne vidim nobenega razloga, da bi onemogočali vstop v Odbor za mednarodne odnose s tem, ker pač ni formalno vključena v neko poslansko skupino. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Besedo dajem gospodu Polajnarju. Potem gospod Anderlič in Jelinčič.</p>
               </sp>
               <sp>
                  <speaker>IGNAC POLAJNAR:</speaker>
                  <p>Hvala lepa gospod predsedujoči. Poslanke in poslanci. Vse kaže, da tu zdaj prihajamo k bistvu problema, ki ga je odprl gospod Kopše. V poslovniku jasno piše, da imamo eno skupino samostojnih poslancev. Ne govori o dveh ali treh, ne govori ne o rdeči, ne o črni, ne o beli samostojni poslanski skupini, ampak o eni sami, ki je nastala zato, da se tam združijo poslanci, ki se ne odločijo za novo stranko ali izstopijo iz ene stranke. Zato imamo samostojno poslansko skupino. Nikjer v poslovniku ne govorimo o samostojnem poslancu. Natančno smo vedeli takrat, ko smo pisali poslovnik in ko smo sestavljali ta Državni zbor. zakaj smo govorili o poslanskih skupinah, ki so navsezadnje tudi, rečemo lahko, konstitutivni element tega Državnega zbora. Vsaj v naši poslanski skupini tako razumemo poslansko skupino, sicer poslanska skupina ne bi  imela "nekaterih privilegijev", ki jih ima. Nima jih zato, da bi imela "privilegije" same po sebi, ampak zato, da lahko normalno deluje. In to je bistvo tega.</p>
                  <p>Moram reči, da se strinjam tudi z gospodom Potrčem, ki je govoril o tem, da je treba pogledati, ali je stvar sploh pravno korektno pripravljena za glasovanje. Moje prepričanje je, da ni. In zato predlagam, da najprej poslovniška komisija razčisti, ali je odlok napisan v skladu s poslovnikom, ali še s kakšnim zakonom, ali ni napisan v skladu s tem. In se potem, če bo komisija dala pozitivno mnenje, odloča. Zame je namreč to zelo bistveno vprašanje - zaradi delovanja Državnega zbora samega. Natančno vemo, zakaj smo se takrat tako borili, da bolj natančno opredelimo poslanske skupine. Gospod Kopše se bo tudi spomnil, koliko sporov oziroma dilem je bilo pri vprašanju poslancev narodnih skupnosti. Tam bi lahko rekli, da sta samostojna poslanca. (Ne.) Mi smo rekli, tudi ta dva imata lahko status poslanske skupine, prav zato, ker smo hoteli razčistiti oziroma dati poslanski skupini legitimiteto. In zame je to bistveno vprašanje. In ni mogoče kar tako šariti - zdaj so me spomnili poslanci - če te kategorije v poslovniku, na tak način, kot se zdaj skuša pripeljati v tak odlok, ni.</p>
                  <p>In zato zahtevam oziroma popravljam svoj proceduralni predlog, da se sestane poslovniška komisija in ugotovi, ali je predlog odloka sestavljen v skladu s poslovnikom in morda še katerim od zakonov. Ne vem. To je treba preveriti. In šele potem lahko glasujemo. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Repliko najprej, gospod Anderlič. ...(Glasovi iz ozadja.)... Vsi imajo repliko, gospod Kopše. Boste dobili, je še gospod Jelinčič pred vami, potem ste pa vi.</p>
               </sp>
               <sp>
                  <speaker>TONE ANDERLIČ:</speaker>
                  <p>Da ne bo nesporazumov. Sam nisem niti v enem trenutku govoril o samostojnih poslancih, ampak sem razumel, da tisti, ki so že v odboru člani in članice ostajajo naprej in nobenega govora o razrešitvah in ne vem kaj, ni bilo tukaj. Bil je seveda govor o tem, da se pri nazivih, od kod kdo prihaja, spremeni skladno z dejanskim stanjem. In to je, da gospa poslanka ni poslanka Liberalne demokracije, ampak je pač samostojna poslanka. To je moje, kar se tega tiče.</p>
                  <p>Kar se pa tiče števila. Matematika je resda komplicirana zadeva, ampak število članov v Odboru za mednarodne odnose, se je od začetka povečalo; in to izredno. Pojdite pogledat, pa boste videli. In na osnovi tega potem pride ne dva, ampak trije. To je vsa matematika tukaj. Čisto nič drugega ni. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Besedo dajem gospodu Jelinčiču.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Mislim, da je najprej potrebno razjasniti en termin, ki se ga tukaj konstantno uporablja in nima v bistvu nobene osnove za uporabo. To je termin samostojnega poslanca oziroma samostojne poslanke.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Mir v dvorani! Izvolite, gospod Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Samostojni poslanec je namreč v Državnem zboru lahko le tisti, ki je na volitvah kandidiral na samostojni listi. In če je bil na listi katerekoli politične stranke, to ne more biti samostojni poslanec. To je lahko poslanec, ki je izstopil, ki je prestopil ali kaj jaz vem kaj še vse, ne more biti pa samostojni poslanec. Lahko govorimo samo o posameznem poslancu. Glede takega poslanca pa lepo določa 20. člen poslovnika Državnega zbora, ki pravi, da tisti poslanec, ki pač ne sodi nikamor, ima pravico se udeleževati vseh sej delovnih teles Državnega zbora, vendar pa nima pravice govoriti, v kolikor je v določeni poslanski grupi, ni pa v tistem odboru. Če pa ni v določeni poslanski grupi, ima pa pravico tudi razpravljati, vendar ne pa glasovati.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospe in gospodje! Ne glede na te samovoljne, bom rekel, razlage poslovnika - in pa predvsem mislim gospoda Naceta Polajnarja, pozneje pa ti, gospod Jelinčič - bi rekel, da je treba vedeti nekaj, da je po ustavi poslanec samostojen pri odločanju. In če se v tem primeru samostojna poslanka, gospa Ljerka Bizilj, odloči biti popolnoma sama, individualno - jaz ne vem, iz katerih razlogov - je lahko sama. In če se odloči skupina samostojnih poslancev, ki je po poslovniku pravilno ustanovljena, da bo ona njena predstavnica, bo ona njena predstavnica v Odboru za mednarodne odnose in je to naš predlog, če želite, v bodoče. Če želite, lahko tudi na naš pismeni predlog, da je član izven skupine naš zastopnik v Odboru za mednarodne odnose. Eden od razlogov, da smo našega člana umaknili iz tega, je tudi to, da smo sprostili eno mesto, ker smo se pogovarjali v poslanski skupini o tem velikanskem delovnemu telesu, ki je zaradi tega, ker je tako veliko, neučinkovito - s tem se strinjam z vsemi, ki o tem govorijo - in se bojim, da to nikakor ne pripomore k temu, kako naj bi to telo po odloku delovalo. Kvečjemu je en rahel sum v meni, da je glavni interes poslancev, ki se vključujejo, ali pa posameznih poslanskih skupin, ta znamenita potovanja in izleti po svetu, ne pa zunanja politika. Drugače ne bi ta odbor štel toliko članov.</p>
                  <p>In se še enkrat vračam: v kateremkoli slučaju, kakorkoli se bo ta zbor odločil, mi smo se tukaj v klopi malo prej na hitro sestali in smo ugotovili, ker smo umaknili svojega poslanca naše skupine iz delovnega telesa, vam tukaj sedaj ustno zaenkrat predlagamo, da predlagamo gospo Ljerko Bizilj, samostojno poslanko, ki je sicer izven naše poslanske skupine, kot predstavnico samostojnih poslancev in poslank v Državnem zboru v tem delovnem telesu. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Jaz bi predlagal, da se to vi dogovorite v okviru vaše poslanske skupine, koga boste, kdaj in kje predlagali. Gospod Metelko ima besedo.</p>
               </sp>
               <sp>
                  <speaker>ALOJZIJ METELKO:</speaker>
                  <p>Spoštovani podpredsednik, spoštovani zbor! Moram replicirati g. Polajnarju ki je rekel: "ko smo imenovali ta Državni zbor." Ta Državni zbor je bil izvoljen, imenovali smo delovna telesa, to hočem reči. Zato repliciram, ker sem skrbno poslušal ta cirkus tukaj. In moram še to reči zraven, da moja ocena je, da je Odbor za mednarodne odnose prevelik, da imamo stalno problem s sklepčnostjo. Velikokrat sem na tem odboru, velikokrat me tam lovijo za rokav, ker imam istočasno seje drugih odborov, pa pravijo "pridi vsaj za pet minut, da bomo sklepčni; imamo eno, dve nujni zadevi, tri, urgentno dobivamo." - Zdaj pa mi še širimo ta odbor na 26 ali na 25 članov in tako naprej. Tako da ne vem, jaz osebno mislim, če je tak problem - jaz se rade volje iz tega odbora umaknem, pa naj gre nekdo drug na moje mesto. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Replika, gospod Polajnar.</p>
               </sp>
               <sp>
                  <speaker>IGNAC POLAJNAR:</speaker>
                  <p>Hvala lepa. Kolega Metelko, nisem rekel "smo imenovali" - smo oblikovali! In še enkrat naj povem: poslanske skupine so konstitutivni element Državnega zbora! Berite poslovnik in vam bo, upam, to potem bolj jasno! Zakaj? Zaradi tega je potrebno, da so poslanske skupine konstitutivni element, da ta država sploh lahko deluje. Predstavljajte si, da bi v tem Državnem zboru imeli 90 samostojnih poslancev, vsakega s svojo politiko, vsakega s svojo vizijo in vsakega, ki bi želel svojo Vlado! Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Gospa Skukova, izvolite.</p>
               </sp>
               <sp>
                  <speaker>NADA SKUK:</speaker>
                  <p>Gospod predsedujoči, predlagam da ugotovite, da ta odlok ni sposoben za odločanje in ga umaknete z dnevnega reda. Iz razprav je bilo jasno vidno, da ni v skladu s poslovnikom. In še enkrat bi rada poudarila: 126. člen poslovnika lepo določa, da poslanske skupine predlagajo člane v odbore. In gospa Ljerka Bizilj - osebno pač spoštujem njeno odločitev, da se odloči, da je samostojna poslanka, vendar pa iz današnje razprave ni jasno razvidno, kdo je predlagal njo za članico odbora in na podlagi česa je v odloku. In pa še drugo: sam predsednik KVIAZ-a je danes povedal tukajle pred tem odrom, da se je pač povečalo število članov Odbora za mednarodne odnose, in s tem je podprl razpravo gospoda Polajnarja, da je potrebno o sestavi odbora na novo odločati. In če se je pač ugotovilo, da se je podrlo razmerje znotraj tega, bi moral KVIAZ obvestiti vse poslanske skupine in zaprositi, da pač predlagajo na novo število ali pa člane, ne pa da se pač LDS odloči, ker jim slučajno tako odgovarja, in sami povečajo svoje število, ostalih pa o tem ne obvestijo! Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Gospa Ljerka Bizilj, izvolite.</p>
               </sp>
               <sp>
                  <speaker>LJERKA BIZILJ:</speaker>
                  <p>Mislim, da se je osnovna razprava sicer začela o tem, ali naj ima na primer Liberalna demokracija več članov ali manj, pa je vse zdaj skoncentrirano na mojo vlogo v Odboru za mednarodne odnose. O tem sicer ne bom nič rekla oziroma prišla sem povedati, da ne bom nič povedala. Hvala. (Smeh!)</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? (Ne.)</p>
                  <p>Na glasovanje dajem proceduralni sklep, ki ga je predlagal gospod Nace Polajnar, da o tem odloku ne odločamo, da to točko prekinemo in jo nadaljujemo v okviru te seje. Ugotovimo sklepčnost! Prosim za pozornost! Ugotavljamo prisotnost v dvorani. (68 prisotnih.)</p>
                  <p>Kdo je za predlog, ki ga je podal gospod Polajnar? (27 poslancev.) Je kdo proti? (34 poslancev.)</p>
                  <p>Ugotavljam, da predlog ni sprejet.</p>
                  <p>Prehajamo na odločanje. Na odločanje dajem odlok, še prej pa imamo amandmaje. Na glasovanje najprej dajem amandma k predlogu odloka. Besedilo 2. točke se spremeni tako, da se glasi: v prvem odstavku 1. točke odloka se besedilo "23 članov" nadomesti z besedilom "24 članov". V drugem odstavku pa se besedilo "poslanska skupina Liberalne demokracije štiri člane", nadomesti z besedilom "poslanska skupina Liberalne demokracije šest članov", besedilo "poslanska skupina Slovenske ljudske stranke dva člana", se nadomesti z besedilom "poslanska skupina Slovenske ljudske stranke tri člane" in črta besedilo "poslanska skupina Demokratov - Demokratske stranke enega člana", ter besedilo "Samostojna poslanska skupina enega člana" in besedilo "skupina samostojnih poslancev enega člana" ter doda besedilo "samostojna poslanka enega člana". Želi kdo besedo amandmajev. Ugotovimo sklepčnost! (68 prisotnih.)</p>
                  <p>Kdo je za? (48 poslancev.) Je kdo proti? (16 poslancev.)</p>
                  <p>Ugotavljam, da je amandma sprejet.</p>
                  <p>In drugi amandma k 3. točki: Črta se besedilo "ter se skladno s tem ustrezno preštevilčijo številke pred imeni članov odbora". Besedilo "izvoli se" se nadomesti z besedilom "izvolijo se". Na koncu te točke se pod besedilom "Mihaela Logar, poslanska skupina Slovenske ljudske stranke", doda besedilo "za člana odbora pod številko 13 mag. Dragan Černetič, poslanska skupina Liberalne demokracije Slovenije, pod številko 23 Tone Partljič, poslanska skupina Liberalne demokracije Slovenije, pod številko 24 Tone Anderlič, poslanska skupina Liberalne demokracije Slovenije". Želi kdo o tem amandmaju besedo? Ugotovimo sklepčnost! (65 prisotnih.)</p>
                  <p>Kdo je za? (46 poslancev.) Je kdo proti? (9 poslancev.)</p>
                  <p>Ugotavljam, da smo amandma sprejeli.</p>
                  <p>Tako spremenjen odlok dajem na glasovanje. Ugotovimo sklepčnost! (69 prisotnih.)</p>
                  <p>Kdo je za? (36 poslancev.) Je kdo proti? (25 poslancev.)</p>
                  <p>Ugotavljam, da je odlok sprejet.</p>
                  <p>Prehajam na naslednjo točko, to je predlog odloka o sestavi Komisije za evropske zadeve in izvolitvi predsednika, podpredsednika in članov komisije. Predlog je v obravnavo zboru predložila Komisija za volitve, imenovanje in administrativne zadeve. Želi besedo poročevalec komisije? Želi besedo predstavnik sekretariata? Želijo besedo predstavniki poslanskih skupin? Odpiram splošno razpravo. Gospod Battelli, izvolite.</p>
               </sp>
               <sp>
                  <speaker>ROBERTO BATTELLI:</speaker>
                  <p>Hvala lepa. Jaz bi rad opozoril na to, da je očitno postopek za sestavo te komisije potekal z nekaterimi nerodnostmi zaradi tega, ker naša poslanska skupina ni bila obveščena o tem. Jaz sem tudi preveril in dejansko dopis naši poslanski skupini, da predlagajo svojega člana v to komisijo, ni do nas nikoli prišel. Tako da jaz lahko povem, jaz bi bil zainteresiran za sodelovanje v tem delovnem telesu. S to problematiko se tudi sicer ukvarjam, ampak nisem imel nobene možnosti ta predlog korektno s proceduro posredovati. V tem smislu, jaz bi prosil, da se glede na to odločanje o tem odloži. Obveščen pa sem, da tudi nekatere druge poslanske skupine niso bile obveščene o tem in tudi zaradi tega nimajo svojega predstavnika v tem delovnem telesu. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Tone Peršak. Jaz bi prosil za malo več miru v dvorani. Izvolite, gospod Tone Peršak ima besedo.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovane poslanke in poslanci! Jaz nisem želel prej v imenu poslanske skupine iti gor, ker v zvezi s tem je že bila razprava na KVIAZ-u, ampak dejstvo, poglejte, najbrž ste opazili, da so kandidati za to komisijo samo iz štirih poslanskih skupin. To je zanimivo dejstvo. Zanimivo je tudi to, jaz nikakor ne želim trditi, da je tu za karkoli kriva administracija KVIAZ-a, ampak dejstvo je, da tudi naša poslanska skupina takrat ni bila, ni dobila obvestila, ko so se zbirali kandidati za to komisijo, pri čemer je seveda še toliko bolj zanimivo, ker niti tisti, ki smo bili že člani ad hoc delovnega telesa, ki je imelo podobno zadolžitev, nismo bili vprašani, ali nameravamo ostati v tem notri ali ne. Recimo, mi smo imeli, kot veste, pač neko ad hoc skupino, ki se je dvakrat ali trikrat zbrala s tem istim nazivom, v kateri sem tudi jaz sodeloval, pa ni bilo nobenega vprašanja, ali nameravamo še naprej biti pri tem udeleženi ali ne. Tako da je zdaj, iz tega imenovanja bo, če bo to izglasovano, izpadlo več kot pol pravzaprav poslanskih skupin Državnega zbora; kar sem prepričan, da ni v njihovem interesu. Zanimivo je pa tudi to, glede na to, da vključevanje v Evropo seveda zadeva mnoge segmente, ki jih pokrivajo delovna telesa Državnega zbora, recimo omenim samo kulturo, šolstvo, šport, naj omenim recimo kompleks lokalne samouprave, ki je zelo tesno povezan z delom Sveta Evrope itn., bi bilo logično sklepati, da bodo ljudje, ki pokrivajo ta področja, tudi nekako zainteresirani oziroma da se bo pokrivalo vsaj deloma z odbori za ta področja, česar ni. Zato seveda mi vztrajamo, da bi bilo treba zasedbo tega delovnega telesa ponovno preveriti; ob tistih ugovorih, ki so sicer že bili povedani. Če ima to delovno telo smisel, potem ima najbrž smisel kot tisto delovno telo, ki bo na tem področju iskalo znotraj parlamenta neke skupne točke, kot je bil namen, ne vem, če bo še, tistega sporazuma, ki naj bi ga stranke podpisale takrat, ko je bila kriza v odločanju o teh zadevah, zdaj je pa nekako zanimanje več ali manj upadlo za to. Zato bi želeli neko pojasnilo mogoče s strani predsednika KVIAZ-a, ali namerava KVIAZ predlagati dopolnitev tega odloka, če bo danes sprejet, ali kaj. Ali bodo preprosto ostali pri tem, da se bodo štiri poslanske skupine do konca tega mandata pogovarjale o tem tako, bom rekel, eksluzivnem vprašanju. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Besedo dajem poslankam in poslancem. Nihče več ne želi. Na glasovanje pa bom dal proceduralni predlog, ki ga je podal gospod Roberto Battelli, je identičen kot pri prejšnji točki. Gospod Battelli predlaga, da se to odločanje prekine. (Glas iz klopi - se ne razume.) Na to sejo ali na naslednjo sejo? Izvolite, prosim, če ponovno definirate proceduralni sklep, o katerem bomo glasovali.</p>
               </sp>
               <sp>
                  <speaker>ROBERTO BATTELLI:</speaker>
                  <p>Hvala lepa, gospod podpredsednik. Moj namen ni bil ustaviti konstituiranja tega telesa niti posegati v določena ravnovesja, ki naj bi se rušila ali vzpostavila v zvezi s konstituiranjem te komisije, vendar zdi se mi, da bi bilo dobro, če bi KVIAZ še enkrat prevetril to zadevo in predlagal nov odlok z dopolnitvami, v kolikor bodo sprejete, še v teku te seje, tako da ne bi zamujali preveč časa, ker je, po mojem mnenju, čim prejšnje konstituiranje te evropske komisije širšega pomena v tem trenutku.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Anderlič.</p>
               </sp>
               <sp>
                  <speaker>TONE ANDERLIČ:</speaker>
                  <p>Iniciative za to delovno telo so prišle iz treh delovnih teles, in sicer Odbora za gospodarstvo, Odbora za mednarodne odnose (in na tej osnovi je bila neka "ad hoc" delovna skupina že imenovana) in kasneje še s strani Odbora za kmetijstvo. Prioritetno je bil odlok sestavljen na način, da so delovna telesa glede na različno delovno področje predlagala v sestavo določene svoje predloge. Jasno pa je, da se je to moralo pokrivati tudi po poslanskih skupinah, samo očitno se ni čisto tako, kot bi bilo potrebno. Jaz sam bom podprl ta predlog, da se dopolni, če mislite, da bo stvar lahko boljša. Ampak, saj pravim, zadeva je nastajala dolgo časa s strani različnih pobudnikov in obveščeni na tak ali drugačen način so praktično, ali pa smo  praktično bili vsi. Sam bom podprl to, čeprav mislim, da je stvar bila - glede na tisto, od koder je prišla iniciativa - korektno sestavljena. Kot pravim še enkrat: Odbor za kmetijstvo, Odbor za gospodarstvo in Odbor za mednarodne odnose. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospe in gospodje! Jaz vas obveščam, da formalno in uradno skupina samostojnih poslancev ni bila obveščena o formiranju takega delovnega telesa in da je bila iz tega izpuščena. Tako ali drugače, kot je rekel gospod Anderlič, pa za mene ni nobeno obveščanje! Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Jaz dajem na glasovanje proceduralni sklep - gospod Anderlič, izvolite.</p>
               </sp>
               <sp>
                  <speaker>TONE ANDERLIČ:</speaker>
                  <p>Samo pojasnil bi, da je iz vodstva službe za splošne zadeve, glavna pisarna in odpravništvo, prišlo pojasnilo z dokazili, da so vse poslanske skupine to prejele in to 12. aprila 1996. Ampak spet ne želim karkoli, ampak da se ne bi tukaj slepomišilo, ne vem kaj! Tukaj so dokazi, če pa zdaj mislite, da je treba iti pregledovati, kako je bilo to raznašano, pa jaz ne bom tega počel. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Na glasovanje dajem proceduralni sklep, da prekinemo to točko in o njej odločamo še v okviru te seje. Sklep, ki ga je podal gospod Battelli dajem na glasovanje. Glasujemo o predlogu sklepa, skladno s 73. členom poslovnika, da to točko prekinjamo in da odločamo še v okviru te seje. Ugotovimo sklepčnost! (58 prisotnih.)</p>
                  <p>Kdo je za? (17 poslancev.) Je kdo proti? (29 poslancev.)</p>
                  <p>Ugotavljam, da predlog ni bil sprejet.</p>
                  <p>Želi še kdo sodelovati v razpravi? Gospa Simšičeva, prosim.</p>
               </sp>
               <sp>
                  <speaker>DANICA SIMŠIČ:</speaker>
                  <p>Hvala za besedo. No, jaz moram reči, da sem kot članica KVIAZ-a sodelovala tudi v razpravi pri pripravi tega odloka in da smo seveda nekateri opozorili na nekatere nejasnosti, ki so bile v zvezi z oblikovanjem teh predlogov, in pravzaprav precej jasno povedali, da je ta odlok, tako kot je predlagan, po sestavi imen, pravzaprav zbir prispelih predlogov tistih, ki so bili dejansko povprašani. Zdaj bom pa povedala, zakaj bom glasovala pa proti takemu predlogu. Ne zato, ker bi imela kaj proti načelu ali stališču, ki je bilo ves čas priprave tega odloka in tega delovnega telesa v bistvu vodilo, da se dobi strokovnjake s posameznih področij, ali naj gre za mednarodne odnose, za kmetijstvo, za gospodarstvo, kajti tudi ti odbori so bili pravzaprav pobudniki za oblikovanje takega delovnega telesa. Ampak, bolj ko sem danes poslušala vso razpravo pri prejšnjih odlokih, bolj je seveda jasno, kako potem delo v takih skupinah izgleda. In pri teh 13 imenih ima seveda vsako ime in vsak priimek tudi svojo strankarsko oziroma oznako poslanske skupine. In rada bi vas pravzaprav spomnila, kakšna bo sestava. Od 13 članic in članov bo imela poslanska skupina in stranka Slovenskih krščanskih demokratov štiri predstavnike, vključno s predsednikom, poslanska skupina Liberalne demokracije Slovenije tri, vključno s podpredsednikom, poslanska skupina Slovenske ljudske stranke tri in poslanska skupina Združene liste socialnih demokratov tri. Vsi ostali nič, vključno z, bom rekla, nekaterimi delovnimi telesi, ki so bila tukaj že omenjena, to je za področje kulture in pa lokalne samouprave. Jaz takega odloka ne bom podprla. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Kopše.                            </p>
               </sp>
               <sp>
                  <speaker>JOŽEF KOPŠE:</speaker>
                  <p>Zaradi redkega odkritega primera rezervacije samo za nekatere poslanske skupine nekega delovnega telesa, je poslanska skupina samostojnih poslancev proti temu odloku in vse prosimo, še enkrat premislite in glasujte proti temu. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Feri Horvat.</p>
               </sp>
               <sp>
                  <speaker>FRANC (FERI) HORVAT:</speaker>
                  <p>Hvala za besedo. Gospod podpredsednik, spoštovane kolegice in kolegi! Ker sem bil med iniciatorji za tako delovno telo, ne za samo sestavo, mi dovolite nekaj besed. Najprej moram reči, da me pravzaprav preseneča, da sploh prihaja do takega zapleta tik pred tem, ko naj bi bil podpisan sporazum o pridruženem članstvu, kajti, če nismo sposobni oblikovati enega delovnega telesa za to, da bi izboljšali sodelovanje tega Državnega zbora z Evropskim parlamentom in sploh z Evropsko unijo, potem se res sprašujem, koliko smo sploh zreli za sodelovanje s to institucijo. Mislim, da bi tako delovno telo morali že prej oblikovati. Pobudnik sem bil prav zaradi tega, ker sem videl, da po pomembnih področjih nimamo dovolj dobrega, intenzivnega sodelovanja in da predvsem manjka, tudi znotraj Državnega zbora, usklajevanje o posameznih vprašanjih, ki so pomembna za sodelovanje. To se je pokazalo, ne mi zameriti, tudi ob obisku parlamentarne delegacije v Bruslju, ko se mi je zdelo, da je to bolj delegacija strank, zastopanih v parlamentu, kot pa parlamentarna delegacija, ki gre na obisk v evropski parlament. In prav zato, da se to ne bi naprej dogajalo in te prigovore smo tudi od zunaj dobivali od tistih, ki so bili dobronamerni za to, da bi se čimprej vključili v unijo in bolje sodelovali. Še to zraven. Srednje in vzhodno evropske države, ki imajo status pridruženega člana, imajo vse taka posebna delovna telesa, ker takrat, ko bo sporazum podpisan, bomo celo morali oblikovati skupni organ, skupni mešani komite z Evropskim parlamentom. In sestava takega delovnega telesa mora biti predvsem po funkcionalnem principu. Jaz rešpektiram to, da naj bodo praviloma tudi vse stranke, ki so v parlamentu tudi zastopane, vendar posredno, preko tega, predvsem primarno, pa mora biti ta zastopanost tistih delavnih teles oziroma poslancev, ki pokrivajo problematiko, ki je bistvena ali pa najbolj pomembna v sodelovanju z Evropsko unijo. Tako da bi bil bolj za to, da se delovno telo, kot je predlagano, da se ta odlok potrdi, da pa tam, kjer pa eventualno res, če ni bilo komunikacije s posameznimi poslanskimi skupinami ali pa posameznimi delovnimi telesi, da pa se da kvečjemu dodatne predloge, ki jih je možno potem naknadno še kot dopolnitev tega odloka sprejeti.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Tancig.</p>
               </sp>
               <sp>
                  <speaker>DR. PETER TANCIG:</speaker>
                  <p>Hvala lepa, predsedujoči, kolegi! Zgleda, da nam res ne bo uspelo ene stvari narediti brez teh spremljajočih aktivnosti. Zdaj, jaz bi strukturo tega odbora gledal drugače. Če upoštevamo, da je bil gospod Pahor do danes predsedujoči odbora, nam je enkrat skoraj uspelo se stvari res vsebinsko lotiti, ker notri je pet predsednikov, pravim, gospoda Pahorja še štejem, to je predsednik Odbora za gospodarstvo, predsedujoči Odbora za mednarodne odnose, predsednik Odbora za kmetijstvo, predsednik Odbora za infrastrukturo in predsednik Odbora za znanost, tehnologijo in razvoj. Se pravi, da je bil le ta razmislek popolnoma vsebinski. Jaz bi apeliral na to, kar je rekel kolega Horvat nazadnje, dajmo ta odlok, tak kot je, pač danes sprejeti in takoj upoštevati vse želje, ki pa seveda naj bodo čim bolj strokovno in vsebinsko podprte. Ker ta odlok strahotno zamuja. To je verjetno vsem jasno.</p>
                  <p>Jaz bi pa edino še gospe Simšičevi odgovoril, ko je ona naštevala poslanske klube, Zeleni, ali nam rečete Zeleni tako ali drugače, smo še vedno poslanski klub in jaz bi rekel, da smo poseben poslanski klub, se pravi, da tisto za LDS ne drži povsem. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>Zdaj, mogoče je seveda nekaj reči. Mogoče je reči, češ, tista delovna telesa, ki so izrazila interes, imajo svoje zastopstvo v tem kakor koordinacijskem ali pa vzajemnem ali ne vem kakšnem delovnem telesu. Zanimivo je nekaj, to, da se je ravno v tem primeru, ne samo v primeru naše, ampak očitno še nekaterih skupin to obvestilo, ki je, tako kot je bilo prej rečeno, dokumentirano, da je bilo poslano, izgubilo. Zanimivo je to, da seveda, če bo danes to delovno telo imenovano - in jaz seveda ne dvomim, da bo - da bo potem minilo najmanj mesec ali pa dva, preden bo prišlo do tega, da se eventualno dopolni. Medtem se bodo zgodile na tem področju zelo pomembne stvari, ki jih seveda najbrž vsi pozdravljamo. Potem bo avgust itn. Zato se mi zdi to nedopustno. Sprašujem se, zakaj niti tisti, ki smo pokazali zanimanje za to temo in smo se v tisto ad hoc skupino priglasili in v njej sodelovali, nismo bili vprašani, ali nameravamo še naprej se s to tematiko ukvarjati. In jaz tega preprosto ne razumem. To je tudi, tema te integracije je seveda eminentno politična tema, je tudi gospodarska, je tema znanstvenega sodelovanja, kulturnega sodelovanja in tako naprej. Vse to drži, ampak je eminentno politična. In če si pač štiri skupine mislijo, ali pa ena, pet skupin misli, pri čemer je ena pač na nek način vendarle povezana z LDS in tega ne more zanikati, potem, če mislijo, da je to njihov rezervat, ta, seveda, predvolilni dosežek, potem pač naj to povejo! Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Kopše, izvolite. Potem ste, gospod Pahor, vi na vrsti.</p>
               </sp>
               <sp>
                  <speaker>JOŽEF KOPŠE:</speaker>
                  <p>O pobudi je bilo res govorjeno in pobuda je bila pozitivno sprejeta, in jaz se z gospodom Horvatom popolnoma strinjam, in je to nujno potrebno, pa že prekasno, kot je sam rekel. Samo poglejte, tudi glede na obseg, ki je bil prebran, pa na ljudi, ki zastopajo, me zanima - na žalost, sprašujem zdaj v prazno, ker predsednika Komisija za lastninjenje in denacionalizacijo trenutno ni tukaj prisotnega - kako to, da iz te komisije, ki je pa eden važnih faktorjev, ali zastojev gospodarskega razvoja ali pospešenega gospodarskega razvoja, in tudi Evropa gleda na ta del v Sloveniji, in ocenjuje ta del dejavnosti v Sloveniji izredno različno, bomo rekli, sigurno manj pozitivno, kot je to češki model in češki uspeh na tem področju. In se mi osebno zdi pomemben segment obravnave v taki komisiji, v teh evropskih povezavah in z vsem skupaj. Zato smatram, da bi vendarle bilo še dobro premisliti in na hitro eventuelno dopolniti in uglasiti, bom rekel, to zainteresiranost tudi po delovnih telesih Državnega zbora. Kot sem konkretno omenil, gospa Skukova, če se gospod Rejc sam delegira v komisijo, to ne pomeni, da je zastopstvo najboljše. In da bi bilo potrebno še premisliti; jaz mislim, da je interesa zadosti in da bi se to moralo dopolniti. Zato bi bilo dobro premisliti o tem, da ta odlok vseeno zaenkrat zavrnemo in ga dopolnimo, in ga kot takega sprejmemo. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Rejc je član komisije. Gospod Pahor, izvolite.</p>
               </sp>
               <sp>
                  <speaker>BORUT PAHOR:</speaker>
                  <p>Gospod predsednik, spoštovane kolegice in kolegi! Vsekakor zelo podpiram ustanovitev tega odbora, nenazadnje tudi v tej sestavi, bi se pa pridružil tistim, ki kličejo k profesionalnosti članov, ki so že ali pa ki se bodo še ukvarjali s temi vprašanji. V zadnjem letu je delo v Odboru za mednarodne odnose pokazalo, da terjajo vprašanja, s katerimi se soočamo, praktično 24 ur premisleka. Tisti, ki so, ali pa tisti, ki se bodo še oglasili in želeli sodelovati v tem odboru, se morajo tega zavedati. To zahteva celega človeka, in če smem reči tudi, kolikor je le mogoče strokovno podkovanega. Take komisije, kot jo ustanavljamo danes, že imajo praktično vse države, ki so sklenile asociacijski sporazum, in po tem sporazumu smo ga s strani Evropske unije, tako vsaj pričakujejo, dolžni ustanoviti tudi mi. Ta odbor prevzema v svoje pristojnosti vsa tista vprašanja, ki tako ali drugače zadevajo odnose naše države z Evropsko unijo. Ti odnosi pa seveda niso samo zunanjepolitični, ampak so seveda odnosi, ki zadevajo tudi naše notranje življenje na vseh področjih. Zato seveda v ta odbor ne sodijo samo ljudje, ki se ukvarjajo z zunanjo politiko, temveč tudi tisti, ki strokovno presojajo vprašanja, ki zadevajo spremembe na naših področjih z vidika vključevanja v Evropsko unijo. Torej, s tem ko opozarjam na to, da imajo take odbore tako v vzhodnoevropskih kot v zahodnoevropskih državah, naj povem, da imajo Odbore za evropske zadeve tudi nekatere države, ki so že članice Evropske unije in jim celo dajejo večje kompetence kot Odboru za zunanjo politiko. To so tako imenovani large comitee, v katerih so proporcionalno zastopane vse poslanske skupine in če je le mogoče najvidnejši, najuglednejši člani teh poslanskih skupin, ki se ukvarjajo z evropskimi oziroma zunanjepolitičnimi zadevami. Mislim, da bi bila taka praksa hvale vredna tudi pri nas.</p>
                  <p>Zavzemam se torej za profesionalnost ljudi, ki so v tem odboru, ki se želijo posvetiti temu vprašanju 24 ur na dan, in za proporcionalnost v tem odboru. Ta odbor bo odločal tudi o političnih vprašanjih. In da bi bile odločitve v tem smislu legitimne, ne samo profesionalno korektne, je verjetno potrebno zagotoviti tudi proporcionalnost. Če ima LDS največ poslancev v tem Državnem zboru, potem jih mora imeti verjetno tudi v tem odboru največ, in če ima poslanska skupina samostojnih poslancev samo enega predstavnika jih bržkone mora imeti med vsemi tudi najmanj, proporcionalno pa vse med njimi. Kajti opozarjam, tudi ta odbor bo sprejemal politične odločitve, ki bodo seveda strokovno utemeljene, vendarle na koncu bo odločitev politična.</p>
                  <p>In na koncu bi rad čestital kolegici Mihaeli Logar. Jaz sem pač to delo po svoji dolžnosti in po svoji vesti opravljal leto dni in pol, če člani in članice Odbora za mednarodne odnose nimajo kakšnega posebnega ugovora, si upam reči, da sem poskušal ravnati vselej profesionalno in, v kolikor je bilo le mogoče, vestno. To delo je zelo pomembno in sem prepričan, da ga bo kolegica Mihaela Logar prav tako po vesti in profesionalno dobro opravila in ji želim po tej poti vse najboljše. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Protner ima besedo. Gospod Kopše, potem ste vi na vrsti.</p>
               </sp>
               <sp>
                  <speaker>MAG. JOŽE PROTNER:</speaker>
                  <p>Nedvomno vsak poslanec seveda sam oceni, kdaj je še oportuno, da hodi gor. Te sposobnosti ocene moj poslanski kolega Jožef Kopše očitno nima. Ko govori, kako se je Izidor Rejc sam "vštulil" na neki način v to komisijo, zato ker je predsednik komisije za (kratko) lastninjenje in da seveda ni on sam komisija, sem se vendarle moral prijaviti, zato ker še dva predlagana člana komisije sta člana tudi komisije za lastninjenje. To je Žarko Pregelj in jaz. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Jaz sem že od rojstva aktiven, hiperaktiven. Če se nekomu ne ljubi nekaj korakov narediti in se mu ne zdi, kadar mu neka stvar odgovarja, on jasno tudi ne bo hodil sem. Moram pa nekaj reči. Jaz sem govoril, da komisija ni imenovala ali pa komisija kot taka ni bila obveščena. Kdo pa so člani komisije, kdo je ta izbor opravil, ampak to je zdaj manj pomembno. Bolj pomembno je to, da tudi po mnenju gospoda Pahorja za to komisijo niso ne strokovno, ne profesionalno, ne številčno in ne politično sposobne naslednje skupine: Socialdemokratska stranka, Demokratska stranka, Nacionalna stranka in marginalna skupina samostojnih poslancev. To je problem, gospod Protner. Tukaj smo v parlamentu. Vnaprej diskvalificirati in reči v prenesenem pomenu, kot je to kolega Pahor prej rekel, da mora biti strokovna, mora biti taka in taka, to se pravi, da te izpuščene stranke nimajo teh kvalitet. Ali je to to?</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Kopše, to ni to. Vse stranke so obveščene, vsi so lahko člani skupine. Prišlo je pa do problema, ker določene poslanske skupine govorijo, da niso bile obveščene, ampak vsi poslanci so lahko člani vseh komisij. Problem je samo to, da pač poslanska skupina ne more imeti več članov v odboru kot pa je članov poslanske skupine. Gospa Danica Simšič, izvolite.</p>
               </sp>
               <sp>
                  <speaker>DANICA SIMŠIČ:</speaker>
                  <p>Jaz bi vendarle rada rekla še eno stvar. Na KVIAZ-u je bilo opozorjeno na to, da nekatere poslanske skupine niso ali nismo dobile tega papirja, ampak odločala je večina, ali se sploh še sme predlagati na sami seji dodatne kandidate ali ne. Nekateri smo imeli predloge. Nekatera imena so bila konkretno povedana. Ampak večina je odločila, da se ne sme predlagati nobenega dodatnega kandidata razen teh, ki so tukaj. In  rada bi še enkrat rekla - jasen je namena tega. V redu, vse lepo in prav, ampak jasno je pa tudi nam vsem tukaj, da kakorkoli obračamo, zadeva na koncu politično odločitev pri vsaki stvari, ki jo bo ta skupina sprejela. In opravičujem se poslanski skupini LDS-ZS, ker sem jih pozabila imenovati. LDS ima torej zdaj samo dva člana v tej skupini, pa enega Zeleni - ekološko socialna stranka. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Gospa Pečanova, izvolite.</p>
               </sp>
               <sp>
                  <speaker>BREDA PEČAN:</speaker>
                  <p>Hvala lepa za besedo. Jaz bi rada povedala tudi svoj pogled na to, na način predlaganja te komisije, ki smo ga, tako kot je že kolegica Simšičeva povedala, zelo,  lahko bi rekla, kar zagreto obravnavali tudi na KVIAZ-u. Povedati moram, da ni bil problem samo v tem, da baje niso bile vse poslanske skupine obveščene o tem, da naj bi predlagale člane v to komisijo. O tem ne morem soditi, ker sama nisem imela prilike tega obvestila videti. Bolj pomembno pa se mi zdi to, da je način predlaganja članov te komisije pravzaprav nek križanec med tistim, česar smo navajeni, to je križanec predlaganja po poslanskih skupinah in popolnoma nov izum, ki je prišel na predlog treh delovnih teles, to je, da je ključ sestave te komisije pravzaprav ne člani iz sestave poslanskih skupin pač pa članstvo v posameznih delovnih telesih, da je to merilo za to, kdo naj bi postal član te komisije. In povedati moram, da sem sama na KVIAZ-u predlagala, da bi razširili to komisijo tudi s člani drugih delovnih teles, konkretno s članom delovnega telesa, ki se mu reče Komisija za lokalno samoupravo, ker sem globoko prepričana, da v področje evropskih zadev še kako sodi lokalna samouprava. Lokalna samouprava je zlasti na nivoju regionalizma eden najpomembnejših konstitutivnih elementov Evropske unije in mi seveda v tem parlamentu sodimo, da lokalna samouprava v evropske zadeve ne sodi zaradi tega, ker je po prosti presoji nekaterih ljudi pač bilo potrebno imenovati člane posameznih delovnih teles samo iz konkretno treh odborov. Slučajno se je zgodilo, da so ti člani istočasno tudi člani drugih odborov, komisij itn. Tako da bi gospodu Kopšetu povedala, da iz Komisije za lastninsko preoblikovanje ni bil namenoma nihče imenovan, ampak je to pač slučajno bilo, da sta gospod Rejc in gospod Protner istočasno tudi člana Komisije za lastninsko preoblikovanje, da pa se to naključje ni zgodilo pri nekaterih drugih, na primer pri Odboru za izobraževanje, da se to ni zgodilo pri lokalni samoupravi, da se to ni zgodilo še kje drugje. In da sem zato predlagala, da bi že na sami seji komisije, prvič, sem predlagala, da naj preložimo še za eno sejo KVIAZ-a, ker bi bilo mnogo enostavneje, ker bi danes že imeli popravljen predlog sestava te komisije in mislim, da v tem primeru ne bi prišlo do take burne razprave, kot je prišlo. To je prvi razlog, zakaj mislim, da sem imela prav, ko sem predlagala, da bi odložili odločanje na KVIAZ-u in opozorili še druga delovna telesa, naj predlagajo svoje člane zaradi tega, da bi pač ta komisija pokrivala vsa interesna področja, ki so stična področja z Evropsko unijo. Seveda je pa k temu prišlo še to, da je po naključju, če bi resnično šli meriti potem, kakšna je kompetentnost posameznih članov, predlaganih članov te komisije, bi to pomenilo, da je žal najmočnejša poslanska skupina v tem parlamentu, ne, najmanj kompetentna zaradi tega, ker ima samo 2 člana te komisije. Ne tiste, ki so tako majhne, da nimajo nobenega. Relativno gledano je LDS najmanj kompetentna, ker ima samo 2 člana v tej komisiji. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Gospod Šiftar.</p>
               </sp>
               <sp>
                  <speaker>DRAGO ŠIFTAR:</speaker>
                  <p>Spoštovani! Ne vem, kaj dosti ni o tem več govoriti. Precej je notri tudi takih ljudi v tej komisiji, ki celo večkrat postavljajo celo moralno vprašanje. Mislim, da celo to z moralo nima veze, kaj pa še s pravimi stvarmi. Tudi, če Zelene postavimo kot neko samostojno skupino, Zeleni so vedno tisto, kar njim paše, sicer neke lubenice, enkrat rdeče, drugič zelene, vmes pa gnile. Rad bi povedal, da tudi nič niso večje od naše poslanske skupine, ki je takrat v tistem času, recimo na iniciativnem odboru imela svojega predstavnika, pa vseh drugih, ki so povedali. Jaz še enkrat povem, naša poslanska skupina ni dobila tega obvestila, o katerem gospod Anderlič govori, da smo ga dobili. Pa še ena stvar mi tukaj manjka. Že gospa Pečanova je tu cel čas govorila, kateri predstavniki bi verjetno sodili v to skupino. Mislim pa, da je celo pozabila najbolj pomembnega, to je Odbor za notranjo politiko. Mislim, da bo najpomembnejše to, čimbolj se bomo pridruževali Evropi oziroma ko se bomo Evropi dokončno približali oziroma celo z njo stopili, da imamo primerljivo oziroma kompatibilno zakonodajo in ne, v tem primeru, da ni nobenega, niti ne govorim zato, da bi nekdo rekel, da svojega kolega kot predsednika te komisije pač pritiskam notri, da ni iz te komisije člana, mislim, da je to kratkovidnost oziroma celo politična neumnost! Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Šešerko.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Spoštovani gospod podpredsednik, spoštovane kolegice in kolegi! Gospod podpredsednik, jaz sem pričakoval, da boste vi v skladu s poslovnikom intervenirali in boste preprečili žaljiv nastop gospoda Šiftarja. Gospodu Šiftarju bi pa rekel, če ste sfrustrirani, potem se ne znašajte na poslansko skupino, ki z vašimi frustracijami nima nič opraviti! Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Šešerko, jaz se nisem odločil zato, ker sem prav iz te poslanske skupine, in zato nisem interveniral, nisem zlorabljal mesta podpredsednika. Gospod Podobnik - se odpoveduje. Želi še kdo besedo? (Ne.)</p>
                  <p>Na glasovanje dajem predlog odloka o sestavi Komisije za evropske... - obrazložitev glasu? Izvolite.</p>
               </sp>
               <sp>
                  <speaker>DR. CIRIL RIBIČIČ:</speaker>
                  <p>Spoštovani! Jaz bom glasoval proti tej sestavi, in sicer zaradi tega, ker se ne strinjam s kandidatom za predsednika tega delovnega telesa. Ne bom o tem obsežnejše govoril, mislim, da je tudi njegov današnji nastop, ko je govoril o fizični teži enega od poslanskih kolegov, kot vsebinskem argumentu za sestavo delovnih teles, pokazal, da ne sodi na čelo takšnega delovnega telesa. Nisem se zaradi tega priglasil k besedi, ampak zaradi tega, da se opravičim tistim kakovostnim predlogom, ki so tukaj. Nimam druge možnosti, kot podpreti celoto ali pa biti proti celoti. Bom glasoval proti celoti, ampak samo zaradi enega predloga, ki je na prvem mestu. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo obrazložiti svoj glas? Gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospodje! Glasoval bom proti, ker je komisija sestavljena tako, da daje asociacijo za bližajoče se volitve, kot da je to eventualno možna bodoča koalicija ali pa izbor možne bodoče koalicije, ki mora skrbeti za povezovanje z Evropo.  Mislim, da to ni res, da bodo volitve pokazale drugače, in da se krepko motite! In vas opozarjam, da sprejmete to odgovornost na sebe, kolegice in kolegi! Bom glasoval, jasno, proti. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo obrazložiti svoj glas? (Ne.)</p>
                  <p>Na glasovanje dajem predlog odloka o sestavi Komisije za evropske zadeve in o izvolitvi predsednika, podpredsednika in članov komisije. Ugotovimo sklepčnost! (64 prisotnih.)</p>
                  <p>Kdo je za? (28 poslancev.) Je kdo proti? (32 poslancev.)</p>
                  <p>Ugotavljam, da predlog odloka ni sprejet.</p>
                  <p>Prehajamo na predlog odloka o razrešitvi predsednika in članov ter o izvolitvi predsednika in člana Komisije za volitve, imenovanja in administrativne zadeve. Predlog je v obravnavo zboru predložila Komisija za volitve, imenovanja in administrativne zadeve. Želi poročevalec komisije besedo? (Ne.) Želi besedo predstavnik sekretariata? Besedo dajem predstavnikom poslanskih skupin. - Prosim, da ne odhajate iz dvorane. - Razpravo zaključujem. Prehajamo na glasovanje. Na glasovanje dajem predlog odloka o razrešitvi predsednika in člana ter o izvolitvi predsednika in člana Komisije za volitve, imenovanja in administrativne zadeve. Ugotovimo sklepčnost! (56 prisotnih.)</p>
                  <p>Kdo je za? (42 poslancev.) Je kdo proti? (3 poslanci.)</p>
                  <p>Ugotavljam, da smo predlog odloka sprejeli.</p>
                  <p>Gospodu Anderliču, ki je bil predsednik Komisije za volitve in imenovanja, se zahvaljujem za korektno opravljeno delo.Želi dosedanji predsednik morda besedo? Prosim, gospod Anderlič.</p>
               </sp>
               <sp>
                  <speaker>TONE ANDERLIČ:</speaker>
                  <p>Spoštovani! Komisija za volitve, imenovanja in administrativne zadeve je od konstituiranja pa do danes predlagala cca. 1000 odlokov o volitvah, imenovanjih, razrešitvah in soglasjih k izvolitvam oziroma imenovanjem. Konkretnih predlogov je bilo preko 4000. Člani komisije smo preko 350 ur sedeli skupaj in opravljali včasih tudi neprijetno delo, ko smo pač usklajevali tako občutljive zadeve kot so kadrovske in podobne. Zahvaljujem se vsem za potrpljenje, tole danes, kar se je dogajalo pri tej točki, zagotovo ne more biti odraz tistega, kar se je dogajalo tri leta in pol. Jaz sem prepričan, da so vsi člani komisije maksimalno tvorno sodelovali pri delu, saj nobena od teh sej ni bila nesklepčna in se tudi nobena zaradi nesklepčnosti ni končala. Vsem tistim, ki smo jih mogoče skozi te rešitve tudi prizadeli, da niso mogoče uspeli v svojih kandidaturah, pa nismo poznali vseh okoliščin, zaradi katerih mogoče niso svojega cilja dosegli, se opravičujem, ostali pa seveda mislim, da bodo na teh mestih, kamor smo jih predlagali, uspešno delali še naprej. Hvala vsem.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Proceduralno ima gospod Jože Jagodnik.</p>
               </sp>
               <sp>
                  <speaker>JOŽE JAGODNIK:</speaker>
                  <p>Spoštovani gospod predsedujoči, kolegice in kolegi! Jaz imam proceduralno vprašanje. Če se ne motim, v času seje poslovnik tolmači predsedujoči. Mislim, da je tako, kajne? Potem bi ga vprašal, ali smo mi ukinili KVIAZ zdaj v tem trenutku? Odkod namreč dovoljenje bivšemu predsedniku KVIAZ-a, da poda svoj requiem, odo svojemu delu, kajti jaz mislim, da je ta komisija delala zelo slabo, predvsem pa predsednik komisije, kar se navsezadnje vidi tudi v današnjem delu, ki ga je Državni zbor porabil v celoti za to, kar ni bilo narejeno korektno na komisiji. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>To je bila moja odločitev, gospod Jože Jagodnik, odločitev predsedujočega Državnega zbora. S tem zaključujem to točko dnevnega reda in s tem tudi današnje zasedanje. Mislim, da se ne splača začeti nove točke. Sejo nadaljujemo jutri ob 10. uri.</p>
               </sp>
               <stage>(SEJA JE BILA PREKINJENA 28. MAJA 1996 OB 16.23 URI IN</stage>
               </div>
      </body>
  </text>
</TEI>
