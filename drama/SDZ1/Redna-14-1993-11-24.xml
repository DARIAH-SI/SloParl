<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-14-1993-11-24">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">5FB4E45996AFF18FC1257832004838E8</idno>
               <idno type="URI">5FB4E45996AFF18FC1257832004838E8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-14-1993-11-24.DZ" n="14">
               <name>Redna</name>
               <date when="1993-11-24"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-14-1993-11-24.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 24. NOVEMBRA 1993 OB 10.09 URI.)</stage>
            <sp xml:id="SDZ1-Redna-14-1993-11-24.sp1">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke, kolegi poslanci, gospe in gospodje! Pričenjam drugo nadaljevanje 14. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: Dušan Bavdek, dr. Mateja Kožuh-Novak, Maksimiljan Lavrinc za dopoldanski del seje, Tone Peršak dopoldan za eno uro, Jože Lenič za popoldanski del seje, Irena Oman od 16. do 17. ure in Polonca Dobrajc dopoldan. Prosim, ugotovimo prisotnost v dvorani. Ugotavljam, da je navzočih 49 poslank in poslancev, tako je zbor sklepčen in lahko odloča. Na sejo sem vabil tudi predstavnike Vlade Republike Slovenije in jih lepo pozdravljam. Lahko se dogovorimo, da gre kdo drug voditi sejo. Prosim za mir v dvorani.</p>
               <p>Današnjo sejo bomo pričeli s točko vprašanja in pobude poslank in poslancev, jo zaključili ob 12. uri in nadaljevali 24. točko dnevnega reda - drugo obravnavo predloga zakona o trgu vrednostnih papirjev.</p>
               <p>Prehajamo na <title>42. TOČKO DNEVNEGA REDA - VPRAŠANJA IN POBUDE POSLANK IN POSLANCEV</title>.</p>
               <p>Prejeli smo pisne najave za poslanska vprašanja in pobude. Vrstni red postavljanja poslanskih vprašanj in pobud sem določil v skladu z zadnjim odstavkom 23. člena poslovnika tako, da prva tri vprašanja oziroma pobude postavljajo poslanci opozicije, na to pa tako, da pridejo na vrsto poslanci iz raznih poslanskih skupin po vrstnem redu prijave. Opozarjam vas, da mora biti poslansko vprašanje kratko in postavljeno tako, da je njegova vsebina jasno razvidna. V nasprotnem primeru bom moral poslanca opozoriti in ga pozvati, da vprašanje ustrezno izpopolni.</p>
               <p>Prvo poslansko vprašanje ima gospod Alojz Metelko, Slovenska ljudska stranka. Gospod Metelko ni prisoten in dajem besedo gospodu Sašu Lapu.</p>
            </sp>
            <sp xml:id="SDZ1-Redna-14-1993-11-24.sp2">
               <speaker>SAŠO LAP:</speaker>
               <p>Hvala za besedo. Spoštovani predsednik, spoštovani zbor! Imam tri kratka poslanska vprašanja. Kot prvo, v tem parlamentu je bilo o tej temi že veliko govora in bo še več. Gre za slovenski javni dolg. Kaj je to in kolikšen je? Sprašujem Vlado oziroma vladajočo koalicijo, ki je uspela spraviti pod streho proračunski memorandum, edinstven inštrument, ki ga drugje po svetu ne poznajo. Ne glede na to, da ga je izglasovala sama, brez sodelovanja opozicije, in je zato sama prevzela odgovornost za njegovo vsebino, in glede na to, da je ta inštrument ustavno-pravno dvomljiv in nezavezujoč, na široko odpira vrata javnemu dolgu. Ob tem ugotavljam, da javni dolg nikjer ni zakonsko opredeljen, da se niti ne ve kaj to je, koliko in kdo ga sme oblikovati, do kakšne višine in za kakšne namene. Pri vsem tem je še najmanj jasno, na kakšen način in kdaj bo poravnan. Jasno je samo to, da javni dolg pomeni vnaprejšnjo porabo in da so izkušnje z javnim dolgom iz propadle Jugoslavije več kot bridke. Sedanja vladna koalicija ravna popolnoma enako kot je ravnala takratna jugoslovanska vlada. Tudi ta se je izogibala jasni opredeliti teh pojmov. Jugoslavija, vemo, je razpadla, se potopila v krvi in ko se je zaostrilo vprašanje odgovornosti za porabo iz naslova javnega dolga in njegovo vračilo, v Sloveniji pa bo neodgovorno posnemanje jugoslovanskih vzorcev prav tako pripeljalo do katastrofalnih posledic. Zato Vlado Republike Slovenije sprašujem, da naj jasno odgovori, s katerim pravnim aktom, poudarjam, s katerim pravnim aktom je uveden javni dolg kot inštrument javnih financ, kolikšen je danes in kolikšen bo, po oceni do leta 1995, na kakšen način bo servisiran in kdaj bo likvidiran.</p>
               <p>Drugo vprašanje, prav tako Vladi Republike Slovenije o programski politiki Televizije Koper. V petek, 1. oktobra 1993 je v Trstu odgovorna urednica slovenskega programa TV Koper tamkajšnji javnosti predstavila ponudbo slovenskega programa koprske televizije, ki naj bi bil namenjen predvsem Slovencem v Italiji oziroma naj bi bil program izraz ustvarjalne in realizacijske sposobnosti zamejskih organizacij.</p>
               <p>Pri tem kot poslanec ugotavljam, da kljub vsem zagotovilom o spoštovanju pluralnosti Slovencev v zamejstvu s strani glavnega urednika TV programov Slovenije Janeza Lombergerja, se je odgovorna urednica slovenskega programa TV Koper Barbara Žigante ponovno odločila, da zaupa vodenje oddaj strukturam in ljudem, ki sta jih vsilila SKGZ in njena združba Ponteco, kakor je bilo to v navadi v času komunistične diktature.</p>
               <p>Vladi postavljam naslednja vprašanja:</p>
               <p>1. Kaj misli glavni urednik programov TV Slovenija Lomberger storiti, da bi bili zamejski programi resnično pluralni.</p>
               <p>2. Zakaj ni bilo sodelovanje pri TV oddajah sklenjeno na osnovi javnega razpisa med zamejci.</p>
               <p>3. Na osnovi kakšnih kriterijev so se zbirale zunanje ekipe za produkcijo serije oddaj z naslovom Korenine slovenske lipe.</p>
               <p>4. Zakaj niso bile povabljene, z javnim razpisom, zamejske TV ekipe.</p>
               <p>5. Kolikšna sredstva so namenjena produciranju programov za Slovence v zamejstvu.</p>
               <p>6. Kdo odloča o razporejanju teh sredstev.</p>
               <p>Tretje vprašanje, ki sem ga že postavil na 6. seji, 23.3.1993, in z odgovorom v Poročevalcu nikakor nisem zadovoljen. Gre za lastništvo tuje pravne osebe, v tem primeru Kraš iz Zagreba, na kmetijskih površinah v tolminski občini.</p>
               <p>Vlado in pristojna ministrstva ponovno sprašujem, kako je mogoče, glede na izpisek iz zemljiške knjige in sklep sodišča, iz katerega je razvidno, da se lahko Kraš iz Zagreba, kljub sklepom najvišjih organov slovenske oblasti, knjiži na vso zadružno lastnino tolminskih kmetov. Povedati želim, da je to lastnino ustvaril tolminski kmet in da je zaradi napačnih odločitev s pripojitvijo Toka Tolmin pripadla Krašu Zagreb. Na nepremičninah na tem vložku je pri nakupu, z vrednostjo več kot polovico, poleg Toka Tolmin sodelovala tudi občina Tolmin. Čudim se dejstvu, da je sodišče, poleg stavbnih zemljišč vknjižilo Kraš, d.d., ki je tuja pravna oseba, tudi na kmetijske površine, ki naj bi prešle v sklad kmetijskih in gozdnih zemljišč Republike Slovenije.</p>
               <p>Ugotavljam, da dejanje sodišča ni v skladu z odgovorom Ministrstva za kmetijstvo, ki je pripravilo odgovor na moje postavljeno vprašanje, objavljeno v Poročevalcu. Vsa dejanja države, razveljavitev občinske odločbe o začasnem prenosu pravice upravljanja z nepremičninami na Kmetijsko zadrugo Tolmin, vknjižba Kraša d.d. na zadružno lastnino avgusta 1993 kažejo, da ni več praktično nobene možnosti za legalno pridobitev nekoč zadružne lastnine. Kraš d.d. je že delniška družba z znanimi lastniki in dosedanji razgovori z njimi so pokazali, da se temu premoženju na Tolminskem, poleg vse zadružne lastnine imajo v lasti mlekarno v Kobaridu in farmo krav v Bovcu, kljub pokazanim dobrim namenom, torej, da se Kraš ne misli tej lastnini odreči.</p>
               <p>In zdaj sprašujem, ali bo Vlada mirno gledala, ko se bo Kraš, delniška družba vknjižila tudi na vsa druga zemljišča, ki jih je približno 300 hektarjev, saj kaže, da ima sodišče za vknjižbo izpolnjene prav vse pogoje. V posmeh naši novi slovenski ustavi, ki v 68. členu jasno govori o tem, da tujci ne morejo biti lastniki zemlje.</p>
               <p>Točno s tem v zvezi pa ponovno postavljam vprašanja zunanjemu ministru, ta vprašanja sem postavil 7. julija v razpravi oziroma pri točki "Odnosi s Hrvaško", na teh pet vprašanj nisem dobil odgovora, upam, da je Odbor za mednarodne odnose in tudi Zbor potrdil ta vprašanja, torej, odgovore pričakujem in jih ponovno postavljam:</p>
               <p>Popis vsega premoženja slovenskih fizičnih in pravnih oseb v Republiki Hrvaški; popis vsega premoženja hrvaških fizičnih in pravnih oseb v Republiki Sloveniji; popis vseh hrvaških investicij v Republiki Sloveniji, popis podjetij v Republiki Sloveniji, v katerih je hrvaški kapital in na koncu, pregled lastnina hrvaških pravnih oseb nad zemljišči v Republiki Sloveniji. Hvala lepa.</p>
            </sp>
            <sp xml:id="SDZ1-Redna-14-1993-11-24.sp3">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Lap. Želi predstavnik Vlade besedo? (Ne želi.) Vprašanje bo postavil gospod Alojzij Metelko.</p>
            </sp>
            <sp xml:id="SDZ1-Redna-14-1993-11-24.sp4">
               <speaker>ALOJZIJ METELKO:</speaker>
               <p>Spoštovani zbor! Imam dve poslanski vprašanji.</p>
               <p>1. Kaj je z ustanovitvijo sklada za plačilo vojne odškodnine?</p>
               <p>Obrazložitev: V Uradnem listu št. 55. z dne 20. novembra 1992 je bil objavljen zakon o lastninskem preoblikovanju podjetij. V 33. členu omenjenega zakona je zapisano, da bo Sklad republike Slovenije za razvoj namenil denarna sredstva za plačilo vojne odškodnine internirancem in pregnancem in da bo v ta namen s posebnim zakonom ustanovljen Sklad za plačilo vojne odškodnine. S posebnim sporazumom Tito - Brandt je država Jugoslavija dobila določene kredite z zelo nizko obrestno mero kot del vojne odškodnine. Iz omenjenega kredita je bila zgrajena vrsta gospodarskih objektov v Sloveniji, kot so del JE, Litostroj, začetek del IMV, je TAM, Tovarna igel v Kobaridu, razni daljnovodi in drugi gospodarski objekti. Izgnanci iz Zasavja in Posavja, več kot 70 tisoč, so bili ob celotno premoženje in jim do sedaj ni bilo priznano še nič. Kot vojno odškodnino izgnanci zahtevajo, da Ministrstvo za zunanje zadeve to problematiko načne in to vsakokrat, ko je to možno, hkrati pa, da se takoj ustanovi odškodninski sklad in se tako internirancem kot izgnancem prizna del vojne škode.</p>
               <p>Izgnanci zahtevajo, da se čimprej sprejme tudi odlok o kriterijih za plačilo vojne odškodnine, in sicer za odvzeto in uničeno premoženje ter odškodnino za uničeno zdravje zaradi fizičnega in psihičnega trpljenja v taboriščih.</p>
               <p>Izgnanci tudi zahtevajo, da se ta problematika rešuje hitreje, ker je pokojnih več kot polovico vseh izgnancev. To je prvo poslansko vprašanje.</p>
               <p>2. Ministrstvo za družino, delo in socialne zadeve. Kaj je s priznavanjem pravic za republiško štipendijo? Koliko štipendij je bilo priznano otrokom kmečkih družin, katerim je kmetijstvo edini vir dohodka?</p>
               <p>Obrazložitev problema: V memorandumu "odhodki proračuna za leto 1994" je zapisano, da bodo znašali odhodki za štipendije v letu 1994 6,9 milijard SIT. V letu 1993, pa bo v ta namen porabljenih 6,2 milijarde SIT. To pomeni, v letu 94 realno enak znesek, s tem, da bo po dosedaj znanih podatkih število upravičenih bistveno manjše kot je v letošnjem letu.</p>
               <p>Iz dosedaj znanih podatkov je za šolsko leto 93/94 pozitivno rešenih vlog le 43% (Zavod za zaposlovanje Novo Mesto), s tem, da število prosilcev ni bistveno večje kot v šolskem letu 92/93. Veliko negativno rešenih vlog študentov oz. dijakom je 4. letnika, ki so pred koncem študijev oz. šolanja. Za te mlade ljudi je to konec šolanja brez odpovednega roka. To ni sprejemljivo, še manj sprejemljivo je pa to, da so v večini primeru to otroci kmečkih družin, za katere je kmetijstvo edini vir dohodka, zato tudi zgoraj navedeno poslanko vprašanje.</p>
               <p>V potrditev omenjene teze so številni protesti in javna pisma v sredstvih obveščanja v zadnjem sobotnem Slovencu pisma bralcev. Na vse proteste poslancev in strokovnih služb Zavoda za zaposlovanje, da je nevzdržen kriterij merila upravičenosti katastrski dohodek pomnožen s faktorjem 22, je metodologija za izračunavanje upravičenosti ostala nespremenjena, zato toliko negativno rešenih vlog. Na zadnjem zasedanju Državnega zbora oktobra 93 smo obravnavali poročilo Vlade o škodi, ki jo je povzročila suša v letu 93 in o sanacijskih ukrepih za ublažitev njenih posledic. Med drugim je Državni zbor sprejel sklep, da se morajo vse negativno izdane odločbe za dodelitev štipendije, kjer je merilo KD razveljaviti in kriterije KD zmanjšati. Merilo KD je problematično tudi v tem, da je večji del v Sloveniji prizadela suša že drugo leto. Po mojem prepričanju bi morali upoštevati merilo KD največ v celoti, to je 100% ne pa pomnoženega s faktorjem 22. Le enkratni KD je primerljiv z osebnim dohodkom. Koliko otrok ima najnižje plačanih poklicev bi bilo prizadetih in ne bi dobili štipendij, če bi se njihov OD množil z 22 in to upošteval kot kriterij za dodeljevanje štipendij.</p>
               <p>Ministrstvu za delo, družino in socialne zadeve zato postavljam navedeno vprašanje in upam, da ne bom dobil odgovora, da smo že postali brezrazredna družba in da je navedeno vprašanje odveč. Hvala.</p>
            </sp>
            <sp xml:id="SDZ1-Redna-14-1993-11-24.sp5">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Metelko. Želijo predstavniki Vlade besedo? Gospa Puharjeva, ministrica za delo, družino in socialno politiko.</p>
            </sp>
            <sp xml:id="SDZ1-Redna-14-1993-11-24.sp6">
               <speaker>JOŽICA PUHAR:</speaker>
               <p>Hvala. SPoštovani predsednik, spoštovani poslanci! Problem štipendijske politike smo že nekajkrat obravnavali na našem zboru in mislim, da je problematika, ker je vezana na zakonsko spremembo in seveda na odločitve zaradi tega takšna, ker ni možno ukrepati takoj, brez sprememb.</p>
               <p>Mi pač delamo na podlagi dokumentov, ki veljajo, ko bodo spremembe, naredili tudi spremembe v odločbah in tudi spremembe seveda pri posamezniku. Gre pa za to, da je pri metodologijah za preračunavanje oz. za ugotavljanje socialnega položaja kandidatov iz kmečkih okolij pripravljeno tako, da se odrazi primerljivost kmečke populacije s populacijo, ki je odvisna samo od OD in zaradi tega smo po dogovoru s predstavniki Ministrstva za kmetijstvo in Ministrstva za finance in Ministrstva za delo za preračun katastrskega dohodka na ekvivalent na OD uporabili rezultate raziskovanj Zavoda Republike</p>
               <p>Slovenije za statistiko za leto 90, takrat ko smo prvič s tem začeli.</p>
               <p>Primerjali smo povprečen katastrski dohodek kmečkega gospodinjstva za leto 90 s povprečnim dohodkom nekmečkega gospodinjstva. Razmerje obeh podatkov je predstavljalo faktor, ki smo ga potem dobili za preračun katastrskega dohodka na ta ekvivalent. To metodo uporabljamo vsako leto in letos je ta faktor 22. Nasploh je prišlo do velikega zdaj, ko se podeljujejo štipendije, do velikega izpada štipendistov zaradi tega, ker je cenzus vezan na zajamčeno plačo, zajamčena plača stoji, medtem ko se plače iz različnih razlogov gibljejo in mi imamo v Državnem zboru predlog amandmaja k zakonu, da se cenzus spremeni, poveča, tako da obdržimo isto število štipendistov v Sloveniji, kot smo ga imeli do zdaj, ker ocenjujemo, da bi bilo škodljivo, razvojno škodljivo za celotno populacijo, če bi se država s tega področja trenutno umaknila in bi nam število štipendistov upadlo. Ko bomo to spremembo naredili in jaz poziv vas poslance, da pač prisluhnete in ta amandma sprejmete, bomo naredili ponovno preračun in ponovno izdali odločbe in tisto, kar je bilo zdaj vezano na ta prenizki cenzus, ker gre pa za predračun obeh populacij tako delavske kot kmečke, bodo oboji prišli zraven.</p>
               <p>Pri dosedanjem podeljevanju štipendij pa vam moram to povedati, da niso bili otroci iz kmečke populacije nič bolj prikrajšani kot drugi in jaz mislim, če po podatkih sodeč celo manj, pa vam bom povedala nekaj številk. Iz analize za šolsko leto 92-93 je razvidno, da je bilo zaradi preseganja cenzusa od 2576 prosilcev iz čistih kmečkih družin odklonjeno 7,1% prosilcev, medtem ko jih je bilo med vsemi prosilci v Sloveniji odklonjeni 14%, kar pomeni, da je pravzaprav bila ta populacija v določeni meri celo bolj upoštevana tudi zaradi tega, ker so krajevno oddaljeni in tudi drugi faktorji vplivajo na to pač tudi  upoštevanje suše. Moramo povedati, da sušo služba upošteva vsako leto pri dodeljevanju štipendije, tudi letos, tako da mislim, da se bodo stvari spremenile takoj, ko bo zakon v tem smislu dopolnjen. Hvala lepa.</p>
            </sp>
            <sp xml:id="SDZ1-Redna-14-1993-11-24.sp7">
               <speaker>PREDSEDNIK MAG. HERMAN RIGELNIK:</speaker>
               <p>Hvala ministrici Puharjevi. Poslansko vprašanje bo postavil, dopolnilno vprašanje gospod Metelko.</p>
            </sp>
            <sp xml:id="SDZ1-Redna-14-1993-11-24.sp8">
               <speaker>ALOJZIJ METELKO:</speaker>
               <p>Spoštovani zbor! Z odgovorom ministrice Puharjeve nisem zadovoljen. To pa zaradi tega, ker se to ponavlja vsako leto, to je eno.</p>
               <p>Drugič, te negativno rešene prošnje se bodo obravnavale šele januarja, februarja, šolsko leto se je začelo, študentje so začeli s 1. oktobrom, srednja šola s septembrom in poslanci dobivamo vsak dan pisma in obupne klice, da bodo morali njihovi otroci pustiti šolanje. Dejansko nisem zadovoljen, zato je poslansko vprašanje, koliko otrok je do sedaj dobilo štipendije, katerih staršem je kmetijstvo edini vir dohodka, ker iz podatkov Novo mesto nisem zdaj še dobil, ampak praktično so vsi odklonjeni, ker je pri tem preračunavanju s faktorjem 22 izračunan tako velik dohodek na družinskega člana, da ne pride nihče noter, ni pa dejansko primerljiv.</p>
               <p>Mislim, da bi ta koeficient lahko reševal drugače, če je to v dogovoru z Ministrstvom za finance in Ministrstvom za kmetijstvo in je to bilo sprejeto z odlokom, naj se te službe usedejo, to ponovno vrednotijo in pridejo do realnega količnika.</p>
            </sp>
            <sp xml:id="SDZ1-Redna-14-1993-11-24.sp9">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Metelko. Poslansko vprašanje ima gospod Peter Tancig.</p>
            </sp>
            <sp xml:id="SDZ1-Redna-14-1993-11-24.sp10">
               <speaker>DR. PETER TANCIG:</speaker>
               <p>Hvala gospod predsednik. Kolegice in kolegi, spoštovani člani VLade! Na kratko bi želel predlagati poslansko pobudo v imenu Zelenih - Ekološke socialne stranke, za katero menimo, da bo prispevala k večjemu mednarodnemu ugledu Slovenije k naši bolj prijazni vidnosti in tudi k racionalizaciji državne uprave.</p>
               <p>Vladi Republike Slovenije predlagamo, da sprejme sklep o umiku policistov z mejnih prehodov Republike Slovenije in o razširitvi ustreznih pooblastil carinikov. Argumentacij je več. Jaz bi razdelil na kratko na 4 aspekte.</p>
               <p>Prvi so zgledi od zunaj kot, npr. Republika Avstrija in druge države, kjer so racionalizirali službe na mejnih prehodih in na ta način poenostavili legalen prehod državne meje, ker dejansko obravnava potnike samo ena služba oz. samo ena oseba, skratka, da to nista policist in carinik, ampak samo carinik z za to razširjeno funkcijo.</p>
               <p>Drugi vidik, zaradi katerega se nam ta pobuda zdi zelo upravičena in upamo, da jo bo Vlada Republike Slovenije uspela upoštevati je, da se na ta način razbremenijo delavci Ministrstva za notranje zadeve, ki bodo lahko drugod opravljali druge naloge, predvsem tukaj mislimo na kontrolo nelegalnih prehodov državne meje.</p>
               <p>Na ta način - četrti argument - bi slovenski meddržavni mejnih prehodi postali bolj prijazni in bolj podobni mejnim prehodom drugih držav. Če k temu še prištejemo bolj racionalno delo služb na državni meji in zmanjšanje stroškov državne uprave, upam, da je ta pobuda upravičena in da bo sprejeta z razumevanjem. Hvala lepa.</p>
            </sp>
            <sp xml:id="SDZ1-Redna-14-1993-11-24.sp11">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Peter Tancig. Poslansko vprašanje bo postavil gospod Ivan Verzolak.</p>
            </sp>
            <sp xml:id="SDZ1-Redna-14-1993-11-24.sp12">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Imam dve kratki vprašanji Vladi.</p>
               <p>Ministrstvo za delo, družino in socialne zadeve sprašujem, kaj namerava storiti glede ukrepov s katerimi bo reguliralo oz. zmanjšalo pritisk delodajalcev za novo zaposlovanje tujcev, zlasti tistih iz območja nekdanje Jugoslavije. Znano je, da kljub veliki domači brezposelnosti obstaja močan pritisk delodajalcev za novo zaposlovanje tujcev. Razlogi za takšne pritiske naj bi bili tudi v strukturnem nesoglasju na trgu delovne sile, cenejša tuja delovna sila in povezanost z območji nekdanje Jugoslavije.</p>
               <p>Zgoraj imenovano ministrstvo sprašujem, kaj bo storilo, da bo delodajalce zavezalo, da iščejo delojemalce predvsem na trgu domače delovne sile. Ob tem želim opozoriti, da tujce zaposlujejo zlasti tisti delodajalci, ki so dobili v naši državi poslovni vizum, zato naj zgoraj omenjeno ministrstvo s posebnimi ukrepi zaveže le-te, da bodo iskali delavce med državljani Slovenije.</p>
               <p>Drugo vprašanje se nanaša na to, je pa bolj konkretno. Vlado Republike Slovenije sprašujem, da pojasni oz. opredeli do zaposlovanja tujcev v gradbeništvu. Znano je, da slovenska gradbena podjetja veliko delajo na gradbiščih v tujini, kjer pretežno zaradi poceni delovne sile zaposlujejo tujce, kljub temu, da imamo doma veliko brezposelnih gradbenih delavcev. Pri tem bi pa še opozoril, da bi želel dobiti odgovore na prejšnja poslanska vprašanja, ki sem jih postavil že pred nekaj meseci, pa jih še nisem dobil. Hvala lepa.</p>
            </sp>
            <sp xml:id="SDZ1-Redna-14-1993-11-24.sp13">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Ivan Verzolak. Predstavnica Vlade, ministrica Puharjeva.</p>
            </sp>
            <sp xml:id="SDZ1-Redna-14-1993-11-24.sp14">
               <speaker>JOŽICA PUHAR:</speaker>
               <p>Spoštovani zbor! Kar zadeva zaposlovanje tujcev, novo, torej izdaja delovnih dovoljenj za tiste, ki se na novo pojavljajo kot tujci, iskalci zaposlitve v Sloveniji, imajo v službi za zaposlovanje navodilo od Vlade, da delajo restriktivno, to se pravi, da se popolnoma držijo zakonskega teksta in da se tujcu izda delovno dovoljenje samo v tem primeru, da v Sloveniji ni na razpolago kandidatov, ki so sposobni in pripravljeni vzeti določeno delo. To pomeni, da morajo službe ob tem, ko dobijo vlogo za izdajo delovnega dovoljenja za tujca, najprej pogledati, ali je takšen razpoložljiv delavec sploh v Sloveniji in če je, seveda tudi z njim osebno stopiti v kontakt in ugotoviti pripravljenost, da sprejme takšno delo. Šele potem lahko tujec dobi delovno dovoljenje, če ti pogoji niso izpolnjeni. To je bolj "toga" politika, kot je do obnavljanja delovnih dovoljenj za tiste, ki so bili pri nas že dalj časa zaposleni, pa jih je ta situacija ujela. Kar zadeva pa tiste, ki so prišli sem, pa ne potrebujejo delovnega dovoljenja. Gre za režim dela po poslovnih vizah, po zakonu o tujcih, to gre pa v glavnem samo za poseben interes, kadar gre recimo za kakšne poslovne povezave, kadar gre za izvajanje nekih strokovnih del, za kakšne strokovne obiske, recimo v šolah, ali kaj podobnega, to so pa kratkotrajne stvari in ne pomenijo zaposlitve za neko daljše obdobje. Gre pa to po drugem zakonu, po zakonu o tujcih.</p>
               <p>Kar zadeva pa gradbeništvo moram pa tako povedati.</p>
               <p>Kar delajo naša podjetja zunaj na osnovi sporazumov o izdaji delovnih dovoljenj ali detašmajih v Nemčiji, lahko vzamejo tujce samo v tem primeru, v kolikor ima ta že pri njih delovno dovoljenje za delo v Sloveniji. Samo v tem primeru je to legalna zaposlitev iz njihovega okvira in mi drugače pravzaprav ne dovoljujemo nobenega drugega zaposlovanja. Če je pa to narejeno, recimo, ko je podjetje že v tujini, pa jih po nekih drugih virih pravzaprav zaposli, potem je to stvar tekoče kontrole, ki je ne opravljamo samo mi, opravljajo jo seveda tudi inšpekcijske službe v tujini in mislim, da so, kjer so te stvari ugotovili, seveda na same izvajalce pritisnili po svoji poti pritiska. Hvala lepa.</p>
            </sp>
            <sp xml:id="SDZ1-Redna-14-1993-11-24.sp15">
               <speaker>PREDSEDNIK MAG. HERMAN RIGELNIK:</speaker>
               <p>Hvala, ministrica Puhar. Poslansko vprašanje ima gospa Danica Simšič.</p>
            </sp>
            <sp xml:id="SDZ1-Redna-14-1993-11-24.sp16">
               <speaker>DANICA SIMŠIČ:</speaker>
               <p>Hvala lepa za besedo. Poslansko vprašanje naslavljam Vladi Republike Slovenije in Ministrstvu za šolstvo in šport. Prvotno sem nameravala zastaviti dve vprašanji, pa tisto o zapletih na srednji šoli Srečka Kosovela v Sežani umikam, ki sem ga že napovedala, glede na zagotovilo ministra in pa tudi informacije iz šole same, da se stvari končno vendarle urejajo.</p>
               <p>Drugo vprašanje pa zastavljam. Ministrstvo za šolstvo in šport ter Vlado Republike Slovenije sprašujem, ali v celoti upoštevata  določila zakona o delavcih v državnih organih? Zakon v drugem odstavku 27. člena namreč določa, da lahko, navajam: "Delavci v državnih organih, razen višjih upravnih delavcev s pisnim dovoljenjem predstojnika, opravljajo posamezna dela v drugem državnem organu, podjetju, drugi organizaciji in skupnosti in pri zasebnem delodajalcu ter tisto samostojno osebno delo, ki ni neposredno povezano z delom v državnem organu". Konec navedbe. Nekateri delavci na vodilnih mestih Zavoda za šolstvo in šport in skupnosti vrtcev pa so bodisi lastniki ali najožji sorodniki lastnikov zasebnih podjetij, ki sklepajo posle na istem delovnem področju. Včasih njihova firma sklene celo pogodbo s šolsko ustanovo, kjer vodilno mesto zaseda njen lastnik. Spet drugi se ukvarjajo z recenziranjem artiklov zasebnih podjetij in tretji z akviziterstvom za tuja podjetja. Vse to seveda poteka v skladu z veljavno zakonodajo. Moje vprašanje pa je, ali imajo ljudje kot so, denimo, svetovalec vlade in vodja sektorja za svetovanje na Zavodu za šolstvo in šport, ali pa zadnji bivši vodja ljubljanske enota zavoda in njegovi svetovalci, ali namestnica direktorja zavoda, ali pa predsednica skupnosti vrtcev, pisno dovoljenje predstojnika za svoje početje kot to nedvoumno zahteva zakon. Prvi odstavek 27. člena omenjenega zakona tudi pravi, da, navajam: "Višji upravni delavci in upravni delavci ter strokovno tehnični delavci, ki jih določi izvršni svet, ne morejo biti člani vodstev političnih organizacij". Zato sprašujem tudi to, ali je funkcija državnega sekretarja v Ministrstvu za delo, družino in socialne zadeve, ki je hkrati tudi član Strokovnega sveta za šolstvo in šport, združljiva z njegovo funkcijo predsednika šolske komisije Slovenskih krščanskih demokratov?                        </p>
               <p>Z utemeljitvijo svojega vprašanja sem se omejila na področje šolstva, ki je pravzaprav samo šolski primer tega, kar se dogaja na vseh drugih področjih. Hvala lepa.</p>
            </sp>
            <sp xml:id="SDZ1-Redna-14-1993-11-24.sp17">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospa Danica Simšič. Želijo predstavniki Vlade besedo? Prosim, minister Gaber, minister za šolstvo in šport.</p>
            </sp>
            <sp xml:id="SDZ1-Redna-14-1993-11-24.sp18">
               <speaker>DR. SLAVKO GABER:</speaker>
               <p>Gospod predsednik, gospe in gospodje! Sam bom seveda poskušal odgovoriti do te mere, do katere lahko, ob tem, da vprašanje v celoti slišim prvikrat na tem mestu, seveda za tisti del, ki zadeva moje področje, verjetno pa bo Vlada tam, ko gre za splošno vprašanje, odgovorila posebej.</p>
               <p>Vaše vprašanje zadeva pravzaprav dva spektra vprašanj. Eno je vprašanje dovoljenj za opravljanje drugih aktivnosti vsem tistim delavcem v upravi pod nivojem višjih upravnih delavcev. Za naše ministrstvo lahko povem, da je predstojnik ministrstva do sedaj izdal dve dovoljenji za opravljanje določenih del administrativnima delavkama, vendar ta dejavnost ni imela in nima nikakršne neposredne ali posredne zveze z delom ministrstva. Gre za popoldansko drobno obrt in podobne zadeve.</p>
               <p>V enem primeru, ki je višji upravni delavec, ki ga navajate, svetovalec Vlade, solastnik podjetja z izobraževalno dejavnostjo, soglasja za to predstojnik ministrstva ni izdal. Višji upravni delavec je o tem predstojnika obvestil in mu dokazal namreč o tem, da to podjetje ima, da že dve leti podjetje ne posluje. Zato tudi ni zaprosil za dovoljenje za opravljanje te dejavnosti, vendar pa je na zahtevo predstojnika ta višji upravni delavec že sprožil postopek za odprodajo solastniškega deleža v tem podjetju.</p>
               <p>Dejstvo pa je, da poznamo na ministrstvu pet primerov, ko imajo registrirano izobraževalno dejavnost ožji družinski člani delavcev. Vendar moram povedati, kot je bilo tudi že tukaj rečeno, da zakonskih možnosti za poseg, za prepoved tega, tudi s pogodbo, ob najnovejši sistemizaciji - te pogodbe pa se podpisujejo na zavodu - nimamo. Ni zakonske podlage, vsaj ne, da bi bila meni znana, da bi prepovedali najožjim družinskim članom takšno dejavnost.</p>
               <p>Prepovemo oziroma lahko štejemo za hujšo kršitev delovnih obveznosti naših delavcev to, da - če smo seveda to sposobni dokazati, veste pa, da to ni prav posebej lahko - dokažemo, da je šlo za izdajo skrivnosti, ki naj bi bile službene narave in če dokažemo, da se pač nekdo okorišča z vedenji, ki so drugače vedenja, ki se jih pridobi na delu.</p>
               <p>Želel bi vas obvestiti, da seveda iščemo mehanizme, s katerimi bi posredno onemogočali take aktivnosti. Koliko bo pri tem uspeha, je seveda drugo vprašanje. To je tisto, kar bi lahko ta trenutek odgovoril na vaše vprašanje. Seveda vam bomo pa pisno dostavili odgovor, ki bo bolj podroben in se bo ukvarjal tudi z nekaterimi drugimi vprašanji, za katere pa  se mi zdi na prvi pogled, da deloma sodijo v pristojnost ministrstva, deloma pa ne. Vodenje skupnosti, vrtcev ni državna stvar in kaj oseba, ki vodi to skupnost, počne, če prav razumem, ni v moji pristojnosti razpravljanje o tem vprašanju. Hvala.</p>
            </sp>
            <sp xml:id="SDZ1-Redna-14-1993-11-24.sp19">
               <speaker>PREDSEDNIK MAG. HERMAN RIGELNIK:</speaker>
               <p>Hvala ministru Gabru. Želi še kdo od Vlade besedo? Poslansko vprašanje bo postavila  gospa Breda Pečan.</p>
            </sp>
            <sp xml:id="SDZ1-Redna-14-1993-11-24.sp20">
               <speaker>BREDA PEČAN:</speaker>
               <p>Dober dan vsem skupaj! Moja poslanska vprašanja so dana pisno in sem tudi v njih zahtevala, da Vlada odgovori nanje v pisni obliki, tako da danes ne pričakujem odgovora na nobenega izmed njih. Izbrala sem pa samo eno, v bistvu obrazložitev enega od poslanskih vprašanj, ki se nanaša na renominacijo občinskih proračunov. Ker dobivam iz občin, ne samo s svojega volilnega območja, ampak tudi od drugod, tako kot vsi drugi poslanci, neprestano pobude, vprašanja in proteste v zvezi z renominacijo občinskih proračunov.</p>
               <p>Obrazložitev tega vprašanja, ki sem ga pisno predložila Vladi, pa bi bila taka. V Poročevalcu št. 37 sem prebrala odgovor Vlade na moje predhodno poslansko vprašanje v zvezi z izvajanjem 40. člena zakona o proračunu za leto 1993 in ugotavljam, da je, milo rečeno, ta odgovor reven. Reven je v tem smislu, da kaže značilen odnos Vlade do uveljavljanja občin in zagotavljanja pogojev za njihovo delovanje. To se še zlasti značilno kaže tudi v zvezi z renominacijo občinskih proračunov, ki še vedno ni prišla na vrsto, kljub temu, da je bila renominacija državnega proračuna izvedena in je bila renominacija  sicer usklajena na seji vladne komisije v tem tednu, vendar po izjavah nekaterih predstavnikov občin nikakor ne zadovoljivo po njihovem razumevanju renominacije.</p>
               <p>Značilno je, da renominacija občinskih proračunov pelje v izrazito zmanjševanje sredstev, namenjenih financiranju nalog, ki bodo v bodoče v pristojnosti lokalne samouprave. Tako recimo se dogaja, da se izrazito zmanjšujejo sredstva za kulturo, vrtce, osnovne šole, krajevne skupnosti, za šport in še kaj drugega in da je to razporejanje sredstev izpeljano tudi v korist nalog, ki naj bi jih prevzela, po uveljavitvi lokalne samouprave, sama država.        </p>
               <p>Zato ne morem mimo dejstva, da se v takem odnosu Vlade in posameznih ministrstev - to je značilno razvidno tudi iz odgovora Vlade na moje poslansko vprašanje - do občinske javne porabe v letošnjem letu lahko prikazuje tudi v odnos Vlade do financiranje lokalne samoupravne v bodočnosti. Značilno je že npr. to, da v Komisiji za lokalno samoupravo, v posebni skupini, ki naj bi se ukvarjala s financiranjem porabe v lokalnih samoupravnih skupnosti, nismo mogli priti do najosnovnejših podatkov, zato da bi lahko sploh karkoli predlagali Državnemu zboru v zvezi z zagotavljanjem izvirnih sredstev za financiranje delovanja občin po novem zakonu.</p>
               <p>Zaradi vsega tega prosim, da Vlada, ko bo odgovarjala na to poslansko vprašanje, ne razmišlja o tem, da je to poslansko vprašanje enega poslanca ali ene poslanke, ampak, da je to vprašanje, ki ga postavljajo občine in ki ga postavljajo ljudje, ki jih skrbi, kako bodo lahko v naslednjih letih sploh kaj naredili za svojo lokalno samoupravno skupnost, če ne bodo imeli zagotovljenih osnovnih sredstev za to, da bodo lahko delovali in da bodo delali v interesu tistega, kar piše v ustavi, to se pravi, v interesu prebivalcev posamezne občine in vseh občin v Sloveniji. Hvala.</p>
            </sp>
            <sp xml:id="SDZ1-Redna-14-1993-11-24.sp21">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospa Pečanova. Poslansko vprašanje bo postavil gospod Ivan Oman, prosim.</p>
            </sp>
            <sp xml:id="SDZ1-Redna-14-1993-11-24.sp22">
               <speaker>IVAN OMAN:</speaker>
               <p>Hvala lepa. V proračunu za leto 1993 je bilo za zapiranje Rudnika urana namenjeno približno 300 milijonov tolarjev. Hkrati je v tem letu Rudnik urana s prodajo rudniške opreme pridobil nadaljnjih 100 milijonov tolarjev. Sprašujem pristojno ministrstvo kako je bilo porabljenih teh 400 milijonov tolarjev in kakšen je bil učinek. Prosim za pisni odgovor.</p>
            </sp>
            <sp xml:id="SDZ1-Redna-14-1993-11-24.sp23">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Besedo ima predstavnik Vlade.</p>
            </sp>
            <sp xml:id="SDZ1-Redna-14-1993-11-24.sp24">
               <speaker>MAG. RADOVAN TAVZES:</speaker>
               <p>Spoštovani predsednik, spoštovani zbor! Moje ime je Tavzes, sem državni sekretar Ministrstva za okolje in prostor. Kratek odgovor in kasneje tudi pisni bi bil naslednji: iz proračuna je bilo za sanacijo in vzdrževanje Rudnika Žirovski vrh v letošnjem letu namenjenih 290 milijonov tolarjev. Hkrati je pričakovani priliv od odprodaje nerabne opreme Rudnika Žirovski vrh blizu 95 milijonov tolarjev. Pričakovani stroški do konca leta v Rudniku Žirovski vrh bi znašali okoli 300 milijonov tolarjev. Od tega približno 60% za osebne dohodke kolektiva 140-ih rudarjev in ostalih 40% za materialne stroške preventivnega vzdrževanja rudnika. To pomeni, da bo na poslovnih skladih rudnika ostalo približno 100 milijonov, torej sredstva v višini, ki so prihajala oziroma ki še bodo prihajala na konte Rudnika Žirovski vrh od odprodaje opreme. Ta sredstva se bodo tretirala kot investicijska sredstva v opremo pri dokončnem zapiranju Rudnika Žirovski vrh. Predvidoma bodo ta sredstva zadoščala za nakup opreme pri programu dokončne sanacije jelovišča Boršt, in sicer opreme, ki je potrebna, da se jelovišče Boršt v celoti spravi v jamo. Hvala lepa.</p>
            </sp>
            <sp xml:id="SDZ1-Redna-14-1993-11-24.sp25">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa predstavniku Vlade. Poslansko vprašanje bo postavil gospod Marjan Stanič.</p>
            </sp>
            <sp xml:id="SDZ1-Redna-14-1993-11-24.sp26">
               <speaker>MARJAN STANIČ:</speaker>
               <p>Spoštovani! Glede na veliko vprašanj bom prebral samo eno, tri vprašanja sem dal pisno in pričakujem pisni odgovor.</p>
               <p>Vprašanje se glasi: Kakšen je bil pravni temelj, po kakšnem postopku in kateri organi, s kakšnimi pristojnostmi ter na čigav predlog so odobrili 777 izjemnih pokojnin revolucionarnim in drugim zaslužnim za izgradnjo socializma. Kdo so njihovi uživalci, kolikšne so, v čigavo breme se izplačujejo in kdaj se bodo prenehale izplačevati, in bo pravni dolg slovenskega naroda do teh ljudi poravnan? Hvala lepa.</p>
            </sp>
            <sp xml:id="SDZ1-Redna-14-1993-11-24.sp27">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Stanič. Želi predstavnik Vlade besedo? (Ne želi.) Poslansko vprašanje bo postavil gospod Janko Predan.</p>
            </sp>
            <sp xml:id="SDZ1-Redna-14-1993-11-24.sp28">
               <speaker>JANKO PREDAN:</speaker>
               <p>Spoštovani gospod predsednik, gospe in gospodje! Imam poslansko vprašanje in sicer, koliko je delo Zavoda za statistiko Republike Slovenije in celotno zbiranje statističnih podatkov v Republiki Sloveniji skladno s statistiko Evropske skupnosti? Na katerih področjih je z njo skladno in na katerih področjih z njo ni skladno?</p>
               <p>Še poslanska pobuda. Za uskladitev metodologije in prakse zbiranja statističnih podatkov v Republiki Sloveniji z metodologijo Evropske skupnosti govorita vsaj dva razloga.</p>
               <p>1. Takšna usklajenost bo omogočala primerljivost delovanja javnega sektorja v Republiki Sloveniji z delovanjem javnega sektorja v Evropski skupnosti, ki je za Slovenijo najbolj pomembna referenčna skupnost.</p>
               <p>2. Hkrati pa je nujen pogoj za vključevanje Republike Slovenije v Evropsko skupnost, saj predstavlja enega od tistih mehanizmov, ki so pogoj za pravnomočno članstvo v skupnosti, pa tudi za pridruženo članstvo. Zato je smiselno, da Republika Slovenija prilagodi svojo statistiko statistiki Evropske skupnosti ne glede na aktualni status približevanja Evropski skupnosti.</p>
               <p>Dajem torej pobudo: Vlada Republike Slovenije naj uskladi vse neusklajene statistične postopke in zbiranje vseh statističnih podatkov v Republiki Sloveniji z metodologijo zbiranja statističnih podatkov v Evropski skupnosti. Hvala.</p>
            </sp>
            <sp xml:id="SDZ1-Redna-14-1993-11-24.sp29">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Predan. Gospod Banovec ima besedo, direktor Zavoda za statistiko Republike Slovenije.</p>
            </sp>
            <sp xml:id="SDZ1-Redna-14-1993-11-24.sp30">
               <speaker>TOMAŽ BANOVEC:</speaker>
               <p>Spoštovani zbor! Zahvaljujem se vam za to vprašanje, čeprav bi lahko tudi drugače razmišljali. Na kratko bi moral vseeno povedati, v kakšnem položaju smo sedaj in v kakšnem položaju bomo. In prvo vprašanje je seveda vprašanje, koliko smo usklajeni z Evropsko skupnostjo, zdaj ji rečemo Evropska unija. Mi smo se usklajevali z Evropsko skupnostjo že v času, lahko bi rekli, praktično takoj po osamosvojitvi v letu 1991. Nekateri med vami, pa tudi mislim, da širša strokovna javnost že ve, da smo relativno hitro osvojili nekatere nove statistične, tudi evropske kategorije - bruto družbeni proizvod -nekateri mu še vedno rečejo družbeni, pa ni isto in na marsikaterih področjih ste opazili, da imamo dvojne podatke, enega evropskega, enega pa našega.</p>
               <p>Razlogi za to so relativno preprosti. Mi imamo še vedno dvojni način odločanja, kar bi pa tako rekel: imamo primer gospodarstvo - negospodarstvo, tega pojma Evropa ne pozna, mi imamo odbore za negospodarstvo še v enem zboru in tako dalje, in seveda se mora naša statistika ravnati po obeh kriterijih. Vendar je nekaj pomembnih predlogov v zvezi s tem, bi jih lahko na kratko navedel. Zakon, ki ga je Vlada predložila Državnemu zboru o ureditvi statistike je bil dan, kakor veste v proceduro že letos spomladi, jeseni smo drugi del zakona - nacionalni program v statistični raziskavi usklajevali z novim poslovnikom in glede na posebno težavo pri usklajevanju nekaterih zakonov sta oba zakona prenešena v prihodnje leto.</p>
               <p>Zato zbor prosim, čisto osebno in drugače, da seveda tudi to pobudo o teh dveh zakonih, ki pa sta evropeizirana. Če lahko zdaj rečem, se evropeizacija tudi nekako tako razume, da ne bomo imeli ob bodočem obisku gospoda predsednika Evropskega statističnega urada, ki ga namerava imeti marca meseca drugo leto položaj, v katerem bomo rekli, da zakona še nista niti v proceduri.</p>
               <p>Pomoč Evropske skupnosti - Evropske "Eurostata" je pa za nas že znana potem, ko se je Slovenija vključila v PHARE programe, to je bilo relativno zgodaj, dobili smo regionalni PHARE program in potem seveda tudi nekatere zelo konkretne naloge in podobnosti.</p>
               <p>V zvezi s tem bi povedal, da smo relativno usklajeni ali pa recimo 60 - 70% usklajeni z Evropsko unijo in v tem sta dva aspekta.</p>
               <p>Nekatere države v Evropski uniji so statistično, recimo slabše kot Republika Slovenija. Tukaj ne gre samo za vprašanje, kako se bomo mi uskladili in mi se lahko primerjamo z višjegrajsko skupino, v nekaterih stvareh smo boljši od njih. Vendar samo v nekaterih, ker je vprašanje, mislim zelo jasno in je Vlada k nekaterim besedilom zakonov - statističnih - sprejela tudi trinajst sklepov. Nekatere bi navedel, ampak eden pomembnih je, da naj bi s posebnim projektom čisto na koncu uredili besede.</p>
               <p>Na kratko moram povedati, kaj pomeni to. V zakonih, če ne uredimo besed in definicij, potem seveda ne moremo univerzalno meriti in seveda sploh ne, če niso besede urejene z gospodarskim, socialnim in pa drugačnim sistemom Evropske skupnosti.</p>
               <p>Ocenjujemo, da smo na področju konjukturnih, to se reče družbeni bruto proizvod, zaposlitvenih, potem konjukturnih kazalcev v smeri fizičnega obsega industrijske proizvodnje indeksa, fizičnega obsega, ponavljam, potem tudi na področju cen dokaj primerljivi in že prinesemo vsako referenco, ker so tuji strokovnjaki prišli k nam in ugotovili, da je to v redu. Manjka nam ta hip nekaj masovnih anket, če bi povedal, recimo, stroški dela, social kost, to je zelo draga zadeva, zelo obsežna zadeva, vendar brez te zadeve tudi nekatere operativne ukrepe težko sprejemamo.</p>
               <p>Pri merjenju delovne sile smo napredovali skupaj z Ministrstvom za delo in njihovimi organi in mislim, da na tem področju nimamo večjih težav, predvsem zaradi tega, ker se je to tudi dokazalo, ko se je Slovenija vključevala v druge asociacije, kot je, recimo, ali pa, ko smo iskali kredite v IMF-u, ko pošiljamo podatke v tujino. Več o tem smo napisali, jaz sem vesel, da sem imel ta dva dni seminar o tej zadevi in bi dal gospodu predsedniku, pa mogoče predlagatelju knjigo, v kateri to piše.</p>
               <p>Druga stvar, ki je mogoče tudi pomembna, je pa skladnost. Moram takoj reči, poslansko pobudo se seveda takoj sprejema, ker Slovenija ta hip, tudi če ne bi hotela iti v Evropsko skupnost ali pa Evropsko unijo, mora to urediti, zato, ker ne moremo več izvažati, ali pa zelo drago izvažamo. Znan je primere kombinirane nomenklature, ki je sicer administrativna, ampak če je nimaš, potem se ne moreš izkazovati, recimo, tekstil na prelovmanih, mislim, da to dobro poznate, in tu je problem vse</p>
               <p>državne uprave, ne samo zavoda za statistiko. Če se spomnite, in tudi včasih parlamenta, oprostite, da moram tako reči. Če imamo druge besede, druge definicije, potem se to ne da meriti in če se ne da meriti, se tudi ne da odločati. In če se ne da meriti, se tudi težko primerja s Evropsko skupnostjo. Sicer pa ima naša Vlada določilo in mislim, da ga vsi v glavnem spoštujemo, da je večina zakonov vseeno urejena tudi z določili Evropske skupnosti in to je pomemben pogoj za to, da je tudi statistika urejena. Ampak zaostanek imamo in v Vladnem sklepu je približno takole, to je bilo junija sprejeto, mi smo ga predlagali, da bi približno dve leti časovne serije spremljali za nekatere pojave zato, da bi lahko zakonitost dobili za nazaj. Ta zakonitost ne bo tako lahka, ampak je potrebna.</p>
               <p>Najpomembnejši koraki v bodočnosti so: uvedba treh novih nomenklatur drugo leto, klasifikacija dejavnosti NACE, revizija ena, ki bo postala slovenska in bo zamenjala enotno klasifikacijo dejavnosti. Nekdo je danes rekel izobraževanje. Tam se nekoliko drugače reče in se tudi drugače opredeli. Turizem kot definicija ni več dejavnost, je samo še storitev, ki je razbita po devetih do desetih krajih. Seveda je zopet pogoj za vključevanje v primerjavo. Pomembna zadeva je tudi "protkom" in moram reči, da smo mi celo prehiteli v nekaterih obljubah, da bomo to uvedli v Zvezno Republik Nemčijo, ker bodo oni pri vseh teh zadevah zamudili. To je prednost male države. Prednost velike države je pa mogoče malo težja. Imamo tudi srečo, 28. avgusta je Evropska skupnost sprejela poseben zakon ali pa regulacijo o srednjeročnem statističnem programu, ki velja za vse članice za</p>
               <p>IIE področje in seveda praktično tudi za nas. Imamo tudi letni program, tega smo dobili včeraj, mislim, da bomo po razpravi, lahko tudi prej to naredimo, naš nacionalni program, ki je že v Poročevalcu, ponovno uskladili s temi novimi določili. Če bomo na papirjih in v zakonih skladni, bomo rabili še nekaj drugih stvari, kot je izobraževanje, strategija, kadri tudi v zavodu, predvsem zaradi tega, ker je postalo nekaj zelo značilno. Če je bil včasih metodološki jezik v statistiki in še v kakšnem drugem organu srbohrvaški, je zdaj  angleški, to ni čisto lahka zadeva za približno 60 metodologov.</p>
               <p>Mislim, da je Vlada praktično že sprejela pobudo in da jo lahko tudi formalizira in mislim, da je celo formalizirana v predlogu nacionalnega programa in v zakonu, ki je v procesu.</p>
               <p>Državni zbor bi prosil, da bi mogoče potem, ko boste opravili najhujše delo, vseeno v prihodnjem letu čimprej vzeli ta zakona v prvo branje. Ponavljam - Evropska unija sprašuje tudi, ne če imaš to urejeno, če imaš zakonito in zakonsko urejeno. Predvsem zaradi več razlogov; eno je neodvisnost zavoda in statistične funkcije, drugo je zaščita podatkov, tretje so nekatere definicije in tako dalje.</p>
               <p>Najbolj pomembna zadeva, ki je tukaj odprta, je funkcija SDK (po starem in po novem)  na področju statističnih raziskovanj, zato tudi te stvari nismo mogli zapreti. Se oproščam. Napisal sem več, kolikor sem povedal. Ponoviti pa še moram; tako kakor ste z vprašanjem lahko zadovoljni ali ne, pobudo je Vlada sprejela, sprejema in bo vse naredila. Predlagatelji imajo popolnoma prav - nimamo druge izbire. Hvala.</p>
            </sp>
            <sp xml:id="SDZ1-Redna-14-1993-11-24.sp31">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Banovcu. Zahvaljujem se mu tudi za zbornik referatov, ki ga bom najprej posredoval gospodu Predanu, da ga bo pregledal. Nimam niti poslanske pobude niti vprašanja, imam pa poslansko zahvalo gospodu Banovcu za vse kar je nabral na statističnem zavodu in kar dela s tem referatom. Naslednje poslansko vprašanje ima gospod Janez Podobnik. Gospoda Janeza Podobnika ni, poslansko vprašanje ima Zmago Jelinčič.</p>
            </sp>
            <sp xml:id="SDZ1-Redna-14-1993-11-24.sp32">
               <speaker>ZMAGO JELINČIČ:</speaker>
               <p>Hvala lepa. Lep pozdrav! V času, ko slovenski ljudje nimajo denarja niti za najosnovnejše potrebe, se</p>
               <p>financira ustanova, ki jo vodi ortodoksni Slovenec Aleksander Gaji}, ki je diplomiral v Beogradu. Denarja se mu daje toliko, da lahko mirno izdaja celo svojo revijo. Če pustimo ob strani strokovno oporečne članke in jugoslovanščino v tekstih - recenzent je drugi ortodoksni Slovenec, dr. Jusuf Abu Eldan, je zelo moteča vsaj srbska zastava, ki se pojavlja na vseh revijah na prvi strani, tako da jo nihče ne zgreši. Revija ima vedno to naslovnico, tako da se ta srbska zastava vedno pojavlja. Kar hočem vprašati, je to: gospod Gaji} v svojem aktualnem intervjuju govori, da glede na to, da je inštitut Prevent, d.o.o. glavni organizator in realizator republiške akcije. "Delaj varno, delaj pravilno" ustanovljen je za nedoločen čas dne 10.11.1992 ob podpori Ministrstva za okolje in prostor, Ministrstva za delo, družino in socialne zadeve, Republiškega inšpektorata za delo, Ministrstva za obrambo, Republiške uprave za zaščito in reševanje, Požarne inšpekcije in s soglasjem Gospodarske zbornice Slovenije ter na osnovi natečaja za pridobitev največjih akcijskih priznanj s področja varstva pri delu in tako naprej.</p>
               <p>Sprašujem omenjene ustanove od kod jim denar za podpiranje take revije, ker mislim, da bi denar vendarle raje šel za kakšne slovenske zadeve, če pa že gre, sprašujem zakaj ne skrajšajo poti, pa denar nakazujejo kar v Beograd. Hvala lepa.</p>
            </sp>
            <sp xml:id="SDZ1-Redna-14-1993-11-24.sp33">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Jelinčič. Želi predstavnik Vlade, državni sekretar v Ministrstvu za okolje in prostor, besedo? Prosim.</p>
            </sp>
            <sp xml:id="SDZ1-Redna-14-1993-11-24.sp34">
               <speaker>MAG. RADOVAN TAVZES:</speaker>
               <p>Spoštovani predsednik spoštovani zbor! V zvezi s poslanskim vprašanjem gospoda Zmaga Jelinčiča, odgovarja Ministrstvo za okolje in prostor tako. Ministrstvo za okolje in prostor ni na kakršenkoli način podprlo firmo Inštitut Prevent, d.o.o. niti ji ni dodelilo kakršnekoli funkcije. Inštitut Prevent, ki je po naših podatkih, pravna oseba domačega - slovenskega prava, je samoiniciativno organiziral akcijo "Delaj varno, delaj pravilno", ki jo je Ministrstvo za okolje in prostor, ob oceni, da gre za akcijo, ki bi bila lahko pomembna za varstvo pri delu slovenskih državljanov in varovanja slovenskega okolja, podprlo samo z ustreznim dopisom v katerem je akciji, ne katerikoli osebi, obljubilo tudi manjšo dotacijo v okviru finančnih možnosti, vendar šele potem, ko jo bo mogoče v določenem obdobju ovrednotiti. Do sedaj Ministrstvo za okolje in prostor iz navedenega naslova ni nikomur izplačalo niti tolarja, saj tudi ni dobilo nikakršnega poročila o sedanji uspešnosti akcije. Hvala lepa.</p>
            </sp>
            <sp xml:id="SDZ1-Redna-14-1993-11-24.sp35">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa predstavniku Vlade. Poslansko vprašanje ima gospod Tone Peršak.</p>
            </sp>
            <sp xml:id="SDZ1-Redna-14-1993-11-24.sp36">
               <speaker>ANTON PERŠAK:</speaker>
               <p>Spoštovane poslanke in poslanci, spoštovani člani Vlade v nepopolni zasedbi! V okviru 12. seje je Državni zbor sprejel tudi drugo vmesno poročilo Preiskovalne komisije Državnega zbora za parlamentarno preiskavo o sumu zlorabe javnih pooblastil o poslovanju podjetja HIT, d.o.o. in tako dalje. S tem poročilom je z dvema sklepoma, ki sta del poročila, ki ga je Državni zbor sprejel, sprejel tudi dvoje naslednjih naročil Vladi.</p>
               <p>Prvič, da preveri odgovornost posameznih uslužbencev Ministrstva za finance, ki niso preprečili ponavljajočih se primerov "pomotoma" dvakrat plačanih računov v relativno visokih zneskih po naročilu iz Ministrstva za turizem.</p>
               <p>Drugič, da ugotovi soodgovornost posameznih sodelavcev bivšega ministra za turizem mag. Siršeta za ugotovljene nepravilnosti. Sprašujem Vlado in ministrstvo, ali je bilo doslej karkoli storjeno za uveljavitev sklepov Državnega zbora oziroma, ali je Vlada sprožila kakršenkoli postopek o ugotavljanju odgovornosti omenjenih uslužbencev v zvezi z nedvoumnimi ugotovitvami SDK. Posebej sprašujem predsednika Vlade, ki ga, žal, ne vidim, gospoda Drnovška, ki je bil predsednik Vlade Republike Slovenije tudi v času, ko je bil minister za turizem gospod Sirše, ali je na osnovi ugotovitev SDK in Parlamentarne preiskovalne komisije o kršitvah zakona o proračunu za leto 1992 - v vprašanju, ki ste ga dobili, je napaka - karkoli podvzel za sankcioniranje teh kršitev. Zakon je nedvoumen in vsebuje tudi kazenske določbe, ki se nanašajo na omenjene kršitve. Za zakonitost dela Vlade kot celote pa je odgovoren predsednik Vlade.</p>
               <p>Čisto na kratko. Vse več je primerov, ko se nekdanji taboriščniki v nemškim taboriščih ali prisilno mobilizirani Slovenci obračajo na poslance in na Državni zbor in zahtevajo odškodnine, ureditev vprašanj v zvezi s pokojninami, invalidninami in tako naprej. Vem, da se nekaj na tem dela, vendar bi zaradi tega, da tudi mi znamo odgovarjati ljudem, ki se na nas obračajo, rad nedvoumen odgovor na naslednje vprašanje: Ali je bila Sloveniji oziroma še prej Jugoslaviji izplačana kakršnakoli odškodnina iz naslova odškodnine žrtvam nacističnega nasilja v nemških taboriščih? Če je bila, ali so bili te odškodnine deležni taboriščniki oziroma, kam je ta odškodnina šla, zato, da ljudje vedo, ali imajo pravico od države karkoli zahtevati, ker je država to dobila, ali nimajo te pravice od te države zahtevati in je šele treba to dobiti od Nemčije. To velja za problem mobilizirancev.</p>
               <p>Rad bi nedvoumen odgovor, ali je Nemčija Jugoslaviji oziroma Sloveniji karkoli plačala na ta račun in, ali je ta država to dala tem ljudem, ki so bili žrtve tega nasilja.</p>
               <p>Drugič. Iz pogovora z direktorico enega izmed zavodov za zaposlovanje sem obveščen, da s 1. novembrom 1993 ni več sredstev za izvajanje programov teh zavodov. Sprašujem Vlado ali je šlo za napačno oceno v sredstvih, ali je šlo za tak porast teh programov, in ali bo kakorkoli zagotovila ta sredstva s kakšno renominacijo ali kakorkoli že, da se bodo ti programi izvajali, da se ne bodo ustavili, ker bo imela ustavitev teh programov še dodatne slabe posledice.</p>
               <p>Nazadnje bi rad vprašal, kar sem že trikrat vprašal, pa še nisem dobil odgovora. V odgovoru na prvič zastavljeno vprašanje o problemu reševanja investitorjev v nekatera podjetja infrastrukture, ki so danes last hrvaškega državnega podjetja, je Vlada obljubila, da bo v pogajanjih s Hrvaško ta problem skušala rešiti in to že lani. Vendar se od tega dne naprej ni nič zgodilo in sprašujem Ministrstvo za zunanje zadeve, ali je v tej zvezi sploh sprožilo kakšno vprašanje na hrvaški strani, sprašujem tudi to, kdo je dopustil registracijo podjetja Interina, ki ne da bi preveril, ali gre pri tem pravzaprav tudi mogoče za slovenske vložke v to lastnino, ki je s tem postala v bistvu last hrvaške države, kajti Interina je last hrvaškega podjetja Ina, ki je last hrvaške države. Hvala.</p>
            </sp>
            <sp xml:id="SDZ1-Redna-14-1993-11-24.sp37">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Tone Peršak. Želijo predstavniki vlade besedo? Prosim, gospod Debeljak, državni sekretar Ministrstva za finance.</p>
            </sp>
            <sp xml:id="SDZ1-Redna-14-1993-11-24.sp38">
               <speaker>MAG. STANKO DEBELJAK:</speaker>
               <p>Gospod predsednik, gospe in gospodje poslanci! Odgovoril bom na prvo vprašanje gospoda Peršaka, na druga vprašanja bodo verjetno morali drugi resorji pripraviti odgovore.</p>
               <p>Glede na to, da sta bila dva računa dvakrat plačana v zvezi s poslovanjem Ministrstva za turizem, moram povedati naslednje. Proračunska inšpekcija Ministrstva za finance je izvršila pregled dokumentacije, ugotovila okoliščine in razloge zakaj je prišlo do teh dvakratnih plačil, ugotovila tudi, da je bilo od podjetij, ki so dobila ta računa, dvakrat plačano, zahtevala vračilo dvakrat plačanih sredstev, predlagala oz. sprejeti so bili disciplinski ukrepi za odgovorne osebe v skupni računovodski službi, tako da so razlogi in ukrepi v zvezi s tem vprašanjem ugotovljeni in so bili tudi že sprejeti.</p>
               <p>Podrobnejše ugotovitve in zapisnik o tem bomo gospodu poslancu izročili v pisni obliki. Hvala.</p>
            </sp>
            <sp xml:id="SDZ1-Redna-14-1993-11-24.sp39">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Debeljak. Želi še kdo od predstavnika Vlade, državni sekretar v Ministrstvu za gospodarske dejavnosti, besedo? Prosim, gospod Banič.</p>
            </sp>
            <sp xml:id="SDZ1-Redna-14-1993-11-24.sp40">
               <speaker>DR. IVO BANIČ:</speaker>
               <p>Gospod predsednik, spoštovane poslanke in poslanci! Rad bi odgovoril na tisti del, ki se nanaša na Ministrstvo za turizem. Naš resor je zdaj podedoval to in mi pripravljamo kompletno integralno poročilo v zvezi s temi dogajanji in z vlogo gospoda Siršeta. To poročilo bo do 26.11. tako smo obljubili in bomo dali v pisni obliki. Hvala lepa.</p>
            </sp>
            <sp xml:id="SDZ1-Redna-14-1993-11-24.sp41">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Banič. Besedo ima Puharjeva, ministrica za delo, družino in socialno politiko.</p>
            </sp>
            <sp xml:id="SDZ1-Redna-14-1993-11-24.sp42">
               <speaker>JOŽICA PUHAR:</speaker>
               <p>Spoštovani predsednik, spoštovani zbor! Programi in pravice na področju, ki ga pokriva naše ministrstvo je običajno tisti trd oreh, pri proračunu naredi največ vetra in kjer se tudi seveda kopije lomijo, tako kot so se lomila letos so se tudi v preteklem letu.</p>
               <p>Potrebna sredstva za zagotavljanje pravic in za izvajanje programov so bila v začetku pripravljanja proračuna pravilno ocenjena. Pozneje, ob različnih vrstah prilagajanj in ob postavkah, da se bodo nekatere rešitve, predvsem na področju pravic med letom spreminjale, je prišlo do drugačnih gibanj realnih kategorij, če temu tako rečemo ali upravičencev, kot je bilo pa zagotovljenih finančnih sredstev v proračunu, tako da je za to področje začelo sredstev primanjkovati. Proti koncu leta smo v situaciji, da je potrebno seveda prekiniti vstopanje novih upravičencev za tiste programe, ki se izvajajo na osnovi sprejetih usmeritev, vendar sama finančna obveznost ni vezana na neposredno eksistenčno ogroženost dobitnikov oz. upravičencev in pa, ker ni iztožljiva. Mi moramo zagotoviti to, da so najprej pokrita pravice iz zavarovanja za primer brezposelnosti, ki so iztožljive in zaradi tega ob pičlih sredstvih, ki jih še imamo v proračunu za te potrebe, moramo pač vstopanje novih upravičencev do konca leta prekiniti, zato, da bomo lahko obveznosti lahko pokrili.</p>
               <p>Skupaj z Ministrstvom za finance si prizadevamo prenesti sredstva tudi iz drugih postavk, ki po naših pričakovanjih eventualno ne bodo izčrpana ali pa eventualno tudi iz drugih ministrstev, kjer sredstva ne bodo izčrpana, tako da pokrijemo te obveznosti do konca leta. Vi veste tudi,</p>
               <p>da so ob tekočem izvajanju proračuna nekatere predpostavke, ki se pa seveda po poteku leta drugače uresničujejo, tako se pri nas recimo tudi gibanja na področju zaposlovanja oz. brezposelnosti nekoliko drugače odvijajo kot so bila predvidena. Brezposelnost je naraščala celo leto in še narašča, če pa ni to vkomponirano v proračunska pričakovanja, potem seveda se sredstva hitreje trošijo.</p>
               <p>Ko sem pri besedi o tem področju, ker bo verjetno še debata, moram povedati, da ima ravno to področje celo vrsto proračunskih postavk in seveda s tem tudi lanskih postavk, ki so do visoke mere neprediktibilne, to se pravi, se ne dajo natančno oceniti, zaradi tega seveda se je treba prilagajati med letom. Mi se trudimo, da bomo tudi to, kar je zdaj nastopilo kot obveznost v zavodu pokrili in da bomo nekatere obveznosti, ki nastopajo iz že letos izvajanih programov pokrili tudi v recimo januarju naslednjega leta. Hvala lepa.</p>
            </sp>
            <sp xml:id="SDZ1-Redna-14-1993-11-24.sp43">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa ministrica Puharjeva. Želi še kdo od predstavnikov vlade? (Ne želi.) Poslansko vprašanje bo postavil gospod Jože Jagodnik.</p>
            </sp>
            <sp xml:id="SDZ1-Redna-14-1993-11-24.sp44">
               <speaker>JOŽE JAGODNIK:</speaker>
               <p>Gospod predsednik, spoštovani zbor, hvala lepa! Najprej bi imel pobudo v imenu skupine poslancev, gospoda Rudija Mogeta, gospoda Ferija Horvata in v mojem osebnem imenu.</p>
               <p>Glede na odločitev Državnega zbora, da moramo poslanci pisno prijaviti poslanska vprašanja do določenega roka, to je dva ali tri dni prej, tokrat je bil ponedeljek do 9 ure je praktično nemogoče, da bi postavljali tudi t.i. urgentna nujna vprašanja, to so tista, ki so aktualna tako rekoč v zadnjem trenutku in so relevantna za širše okolje. Državnemu zboru predlagamo, da omogoči vsaki poslanski skupini rezervacijo na tako nujno vprašanje. Skupini je prepuščeno ali ga izkoristi ali pa tudi ne. V praksi nekaterih drugih parlamentov je taka možnost postavljanja nujnih vprašanj omogočena. To je torej pobuda.</p>
               <p>In v skladu s to pobudo bi, gospod predsednik prosil, če jo lahko morda zdaj izkoristim.</p>
            </sp>
            <sp xml:id="SDZ1-Redna-14-1993-11-24.sp45">
               <speaker>PREDSEDNIK MAG. HERMAN RIGELNIK:</speaker>
               <p>Da, seveda.</p>
            </sp>
            <sp xml:id="SDZ1-Redna-14-1993-11-24.sp46">
               <speaker>JOŽE JAGODNIK:</speaker>
               <p>Nekateri časopisi so te dni napovedali novo afero, imenovano World trade Center - Svetovni trgovinski center. Pri tem so se sklicevali na ugotovitve organov pregona o nepravilnostih pri izgradnji. Ker gre za novo, za uveljavljanje Slovenije v svetu zelo pomembno institucijo, katere dober ali slab ugled na samem začetku delovanja bo zelo pomemben ne samo za njeno delovanje, ampak tudi za prihodnji ugled Slovenije, vprašujem Vlado Republike Slovenije, s kakšnimi informacijami uradno razpolaga. Ali so navedbe v javnosti točne, kakšne bodo potrebne poteze glede na to, ker gre torej za t.i. objekt nacionalnega gospodarskega pomena.</p>
               <p>Zdaj pa vprašanji, ki sta bili najavljeni v skladu s proceduro. Skupaj s prof. Mogetom postavljava ti dve vprašanji. Na območju policijske uprave Maribor je prišlo konec septembra in oktobra ter novembra do nekaterih incidentnih dogodkov. 6 državljanov, med njimi 4 mladoletniki so bili deležni izrazito grobega obravnavanja s strani policije. Vsi trije dogodki so imeli tudi ustrezen odmev. V prvem primeru je šlo za srečanje med policisti v civilu z znanim slovenskim gledališkim igralcem, rezultat-poškodba, zaradi katere je moral državljan iskati pomoč v bolnišnici. Zadeva bo dobila sodni epilog.</p>
               <p>Konec oktobra sta bila na podoben način ustavljena mladoletnika A.V. in I.Z., rezultat-poškodbe in bivanje v bolnišnici, potem ko so ju pretepli policisti, piše v uradnem zapisniku zdravniškem spričevalu pravzaprav. Epilog - tožbe na sodišču.</p>
               <p>V novembru sta bila na policiji zaslišana mladoletnika T.F. in M.O., z zaslišanja sta odšla s poškodbami naravnost v bolnišnico, kjer so to potrdili. Epilog sodba na sodišču. Odgovorne sprašujemo, kaj se je pravzaprav zgodilo, da je bila v vseh teh primerih potrebna uporaba sile. Primeri se med seboj razlikujejo, skupno pa je, da je policija ravnala brutalno in da bodo posledice sodni spori. Težko je verjeti, da gre za naključja, ali je tako ravnanje policistov in to tistih neuniformiranih in uniformiranih ne glede na morebitno krivdo državljanov, teh 4 mladoletnikov v tem primeru v skladu z zakonom. Ali so bili sproženi disciplinski postopki in morebitna kazenska odgovornost.</p>
               <p>In drugo vprašanje. 6. oktobra je bila v Mariboru svečanost ob 75 letnici bojev za severno mejo in počastitev junaškega dejanja generala Rudolfa Maistra. TV Slovenija je od organizatorjev proslave za neposredni prenos zahtevala 3.000 DEM, ki naj bi jih v zadnjem trenutku zbrali iz sponzorskih sredstev. O dogodku je bil zato pripravljen samo reportažni zapis. Urad za informiranje Republike Slovenije sprašujem. Omenjena proslava je bila vsekakor dogodek z izrednim nacionalnim pomenom, kot na primer proslava ob 50 letnici priključitve Primorske ali pa proslava ob obletnici Kočevskega zbora.</p>
               <p>Kakšni so kriteriji Radio-televizije Slovenija za neposredne prenose nacionalno pomembnih dogodkov in ali je v takih primerih dopustno izsiljevanje s sponzorskim deležem lokalnega gospodarstva. Hvala lepa.</p>
            </sp>
            <sp xml:id="SDZ1-Redna-14-1993-11-24.sp47">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Jagodnik. Želi predstavnik Vlade, državni sekretar v Ministrstva za notranje zadeve besedo? Prosim. Besedo ima gospod Šter.</p>
            </sp>
            <sp xml:id="SDZ1-Redna-14-1993-11-24.sp48">
               <speaker>ANDREJ ŠTER:</speaker>
               <p>Hvala lepa. Lep pozdrav. Glede drugega sklopa vprašanj. To so trije primeri tako imenovanega incidentnega ravnanja policije z občani. Moram reči, da je bilo seveda vprašanje najavljeno, vendar zgolj to, najavljeno in ker ni bilo konkretnih podatkov bo tudi moj neposredni odgovor lahko ostal zgolj na načelni ravni. O vseh treh primerih teče notranja raziskava, preiskovanje, ki vključuje tudi ugotavljanje odgovornosti.                  </p>
               <p>Želeli bi in seveda prepričani smo, da bomo prejeli od poslanca oziroma obeh poslancev, ki zastavljata to vprašanje tudi konkretne podatke. Odgovor, ki računamo, da bo zadovoljivo pojasnil vse tri situacije, bomo poslali naknadno - pisno.</p>
               <p>Toliko je sedaj v moji moči, da neposredno na to vprašanje odgovorim.</p>
            </sp>
            <sp xml:id="SDZ1-Redna-14-1993-11-24.sp49">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Želi še kdo od predstavnikov Vlade besedo? (Ne želi.) Poslansko vprašanje bo postavil gospod Jožef Kocuvan.</p>
            </sp>
            <sp xml:id="SDZ1-Redna-14-1993-11-24.sp50">
               <speaker>JOŽEF KOCUVAN:</speaker>
               <p>Spoštovani poslanci, poslanke, predsednik! V mesecu septembru sem Ministrstvu za šolstvo in šport postavil poslansko vprašanje, kdaj bo naročilo prenovo osnovnošolskega in srednješolskega gradiva za predmet zgodovine, zlasti tistega dela, ki se nanaša na zgodovino slovenskega naroda?</p>
               <p>Ministrstvo je seveda obširno odgovorilo na to poslansko vprašanje, navedlo kako že to izvaja in navedlo tudi to kdo so avtorji te prenove.</p>
               <p>Ko sem prebral to poslansko vprašanje oziroma, kdo so ti avtorji sem se seveda takoj vprašal, kako lahko od teh avtorjev pričakujemo prenovo učbenikov, saj so pisali učbenike tudi pred petimi, šestimi leti, v drugačnem sistemu, kot ga doživljamo sedaj.</p>
               <p>Seveda, sedaj je moje poslansko vprašanje naslednje: Koliko nekdanjih piscev šolskih učbenikov in programov še vedno zaseda ista delovna mesta oziroma so prvi na spisku avtorjev za nove učbenike? Hvala lepa.</p>
            </sp>
            <sp xml:id="SDZ1-Redna-14-1993-11-24.sp51">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Kocuvan. Želi predstavnik Vlade besedo? Prosim, minister za šolstvo in šport, gospod Gaber.</p>
            </sp>
            <sp xml:id="SDZ1-Redna-14-1993-11-24.sp52">
               <speaker>DR. SLAVKO GABER:</speaker>
               <p>Gospod predsednik, gospe in gospodje! Gospod poslanec, če mi dovolite, bi na tem mestu odgovoril le deloma. Podrobneje, boste najverjetneje razumeli bo potrebno pisno odgovoriti. Začel pa bi z obrazložitvijo načina objavljanja in sprejemanja učbenikov v tej državi.</p>
               <p>Pravilnik omogoča pripravo učbenikov različnim subjektom. Predloge za učbenike nato obravnava najprej komisija za učbenike pri Strokovnem svetu te države, Strokovni svet pa je telo tega Državnega zbora. Potrditev učbenika pomeni licenco za uporabo učbenika v šoli.</p>
               <p>Kolikor je meni znano - se pa bojim, da nisem najbolj primeren naslov za natančen odgovor v enem delu tega vprašanja - avtorjev in avtoric, ki predlagajo svoje izdelke za učbenike, ta komisija ne loči glede na to ali so že kdaj napisali kakšen učbenik ali pa ne. Naloga komisije in Strokovnega sveta bi bila, da ugotovi ali je učbenik kvaliteten in ali ustreza zahtevam, ki stojijo pred njim, če naj bi vstopil v šolske prostore.    </p>
               <p>Ministrstvo torej v ta proces, če sem natančen, ne posega, mi nimamo pristojnosti za poseganje v ta proces.</p>
               <p>Želel pa bi nakazati, na kakšen način vam lahko pripravimo odgovor, ker se mi zdi, da je vendarle potrebno odgovor pripraviti relativno natančno in z jasno oznako. Če me sprašujete, ali lahko pripravimo odgovor, v katerem bo pisalo, kdo je, npr. pred letom 1990 že sodeloval pri pisanju kakšnega učbenika, vam s te tehnične plati s takšnim odgovorom lahko postrežemo. Lahko vam postrežemo tudi z odgovorom, kdo od teh je danes med tistimi, za katere na Zavodu za šolstvo vedo, da pripravljajo nove učbenike.</p>
               <p>Če želite - ta druščina je po mojem vedenju dokaj pisana - če želite zgolj to, potem smo to sposobni pripraviti. Če pa želite več od podatkov, potem se bojim, da bi moral vedeti, po katerih kriterijih želite te podatke in kaj želite z njimi, pravzaprav po katerih kriterijih, bi meni zadoščalo.</p>
               <p>Bojim pa se, da bomo imeli nekaj več problemov z odgovorom na vaše vprašanje v tisti točki, ko sprašujete, katera delovna mesta ti ljudje zasedajo. Predpostavljam, da zasedajo zelo različna delovna mesta. Morali bomo brskati po univerzah in ne vem kje povsod, da bomo to ugotovili, ampak, v kolikor bo v naši moči, se bomo potrudili.</p>
               <p>Opozoril pa bi spoštovani zbor na dejstvo, da je vprašanje pisanja učbenikov in gradiv za šole dokaj kompleksno strokovno vprašanje. Poseganja ministrstva, kot politične entitete, v to pisanje, in procese, tudi spreminjanja določenih učbenikov, bi prej škodilo kot koristilo. Brez tega, da se stroke odločijo znotraj sebe, kako sodijo o kateri stvari, pač ni mogoče pričakovati sprememb oziroma obrnjeno, take spremembe so po mojem osebnem prepričanju kvarne. Hvala.</p>
            </sp>
            <sp xml:id="SDZ1-Redna-14-1993-11-24.sp53">
               <speaker>PREDSEDNIK MAG. HERMAN RIGELNIK:</speaker>
               <p>Hvala, minister Gaber. Gospod Brane Eržen je vložil svojo pobudo pisno. Poslansko vprašanje ima gospod Leo Šešerko.</p>
            </sp>
            <sp xml:id="SDZ1-Redna-14-1993-11-24.sp54">
               <speaker>DR. LEO ŠEŠERKO:</speaker>
               <p>Spoštovani gospod predsednik, predstavniki Vlade, spoštovani zbor! Gre za poslansko pobudo, ki jo želim predstaviti. Se oproščam, da sem sporočil narobe informacije, in sicer poslansko pobudo, ki jo podpirajo vse poslanske skupine oziroma posamezni člani praktično vseh poslanskih skupin tega parlamenta. Nanaša se na izbiro tras za gradnjo avtocest zaradi varovanja naravne dediščine, obdelovalnih polj in ohranitve vodotokov ter podtalnic. Namreč, da naj da Vlada prednost variantam avtocest, ki najbolj na kratko prečkajo doline, podtalnice, vodotoke in obdelovalne površine, ki potekajo po obronkih dolin ter po pobočjih, v predorih in viaduktih.</p>
               <p>Za te različne variante tras morajo biti po zakonu o varstvu okolja, v njegovem 51. členu, izdelane študije o ranljivosti okolja, česar Vlada še ni začela izvajati.</p>
               <p>Obrazložitev te pobude je, da je pri načrtovanju in izbiri tras avtocest potrebno upoštevati nacionalno gospodarske stroške okolja, to se pravi dolgoročne, in ne le samih stroškov cenejše gradnje teh cest. Finančno je treba dolgoročno ovrednotiti vrednost obdelovalnih polj, ohranjenosti vodotokov in podtalnic ter celotne naravne dediščine, ki je nenadomestljiva in je njeno uničenje zaradi avtocest, glede na njihov trajni učinek, tudi finančno in gospodarsko problematično oziroma nesprejemljivo. V Evropi se je v zadnjih dveh desetletjih za razliko od zgodnejših obdobij uveljavilo dolgoročno gledanje in upoštevanje nacionalno gospodarskih škod ter koristi pri izbiranju tras avtocest. Značilen je primer gradnje avtoceste po obrobju doline Drave na Avstrijskem Koroškem, avtoceste, ki je umaknjena v pobočje in se mestu Beljak izogne s šestkilometrskim predorom. Zato je potrebno prevrednotiti in spremeniti metodologijo Ministrstva za promet in zveze ter Ministrstva za okolje in prostor, ki na zadnje mesto uvrščata tako imenovane ekološke variante tras avtocest in se ravnata izključno po kriteriju kratkoročno najcenejših variant gradnje.</p>
               <p>Glede na škodo na obdelovalnih poljih, vodotokih in podtalnicah ter celotni naravni dediščini so takšne poceni variante dolgoročno najdražje in so nenadomestljiva škoda za nacionalni interes Republike Slovenije. Pristojni organi v izvajanju, torej v pripravi avtocest, največkrat predložijo v javno razpravo občanom o trasah avtocest eno samo nižinsko varianto, ki teče po vsej dolžini dolin in ob vodotokih. V razpravo pa običajno ne predložijo ekološke variante trase, ki dolino, ali doline, prečkajo po najkrajši poti in potekajo po pobočjih ter obvarujejo kmetijsko zemljo, vodotoke in podtalnice, hkrati pa tudi naselja zaščitijo pred hrupom in drugimi negativnimi vplivi avtocest.                    </p>
               <p>Da bo mogoča relevantna javna razprava o alternativnih trasah avtocest, je nujno, da pristojni organi dajo v razpravo vsaj dve varianti v vsakem primeru. Torej ekološko traso, ki poteka zunaj dolin, v pobočjih in z najkrajšim prečkanjem vodotokov in dolin in to poceni varianto, ki teče po obdelovalnih poljih, podtalnicah in tudi po ozkih dolinah. Šele takšne dejansko alternativne trase bodo omogočile kompetentno javno razpravo in sprejetje odločitev, ki imajo nepovratne učinke za te površine.</p>
               <p>In glede na 51. člen zakona o varstvu okolja je potrebno izdelati študijo ranljivosti okolja, kar do sedaj, kljub tej zakonski določbi in sprejetemu zakonu, ni bilo storjeno, čeprav je gradnja avtocest eden največjih trajno nepovratnih posegov v okolje.</p>
               <p>Zakon tudi določa obvezno presojo vplivov na okolje z vidika najmanjše možne spremembe naravnih razmer v okolju oziroma z vidika največjih možnih zahtevanih vrednosti okolja in njegovega varovanja. Glede na to zakonsko obveznost je treba takšne študije ranljivosti okolja, kot tudi presojo vplivov na okolje, vključiti v vse lokalne in državne odločitve o izbiri tras avtocest.</p>
               <p>To pobudo je podpisalo 60 poslancev Državnega zbora in jaz se vsem za to zahvaljujem. Želimo opozoriti samo na dva očitka. Prvi je, da bo ta postopek upočasnil gradnjo. Mi menimo, da ne! Načrti, ki obstajajo, so večinoma stari 20 let, treba je narediti nove in treba je narediti takšne, ki ustrezajo današnji zakonodaji in tudi načinom, kot se to rešuje danes v svetu. In drugi je, da so tudi pobočja dragocena naravno, kar je seveda res, res pa je tudi, da ima Slovenija zelo malo dolin, zelo malo polj in malo podtalnic in da je pobočij pri nas več in se s tem očitkom strinjamo v toliko, da je treba tudi v pobočjih narediti vse, da se naravno okolje ne rani, ko se gradi avtocesta in da se tudi ta pobočja ohranijo s tuneli in z viadukti, v kolikor se da. Hvala lepa.</p>
            </sp>
            <sp xml:id="SDZ1-Redna-14-1993-11-24.sp55">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Šešerko. Prosim.</p>
            </sp>
            <sp xml:id="SDZ1-Redna-14-1993-11-24.sp56">
               <speaker>MAG. RADOVAN TAVZES:</speaker>
               <p>Spoštovani gospod predsednik, spoštovani zbor! Ministrstvo za okolje in prostor je na to pobudo zapisalo daljši tekst, jaz bi prebral samo nekaj važnih postavk tega teksta.</p>
               <p>Ministrstvo za okolje in prostor se s prvim delom poslanske pobude poslancev gospoda Šešerka in gospoda Predana načelno strinja, vendar poudarja, da moramo pri procesu planiranja avtocest v Sloveniji, poleg naštetih kriterijev iz pobude, upoštevati še nekaj drugih zahtev. Npr. avtoceste naj služijo predvsem Slovencem in ne le tranzitu. To pomeni, da naj se ceste približujejo naseljem v razdalji, ki omogoča optimalno vključevanju lokalnemu in regionalnemu prometu.</p>
               <p>S tem v zvezi naj omenimo načelo iz strategije sonaravnega razvoja prometa, ki je bila v okviru Zelene knjige sprejeta v Evropski skupnosti leta 1992 in priporoča planiranje novih prometnih in drugih infrastrukturnih objektov v okviru že obstoječih koridorjev in navezovanje novih objektov na obstoječe kapacitete v čim večji meri. To načelo hkrati tudi najbolj varuje še nedotaknjene naravne sisteme, uspešno pa smo ga že uveljavili na načrtovanih odsekih Divača - Črni kal, pri Vranskem in pri Radovljici.</p>
               <p>Z drugim delom pobude in njeno obrazložitvijo se v nekaterih trditvah ne moremo strinjati, poudaril bi pa samo naslednje. Proces trajnostnega planiranja mora pri izboru lokacije upoštevati cel spekter kriterijev, od katerih postavlja predvsem urbano ekologijo, npr. hrup, varovanje kmetijskih površin in varovanje nedotaknjenih naravno krajinskih vrednot v sam vrh. Pri izboru končne lokacije, ki je predložena v razgrnitvah, imajo velik pomen študije o presoji vplivov na okolje in ne študije o ranljivosti okolja, kot je pomotoma navedeno v pobudi, ki so le podlaga presoji vplivov na okolje. Te študije so dosledno narejene primerjalno za razne variante, npr. tako imenovane hribovske oziroma ekološke, za vse odseke načrtovanih cest. Ni nam znana navada, da bi bila javnost seznanjena z variantami in bi o variantah odločala. Javnost je vedno seznanjena z eno od izbranih variant.</p>
               <p>Ob razgrnitvah lahko lokalne skupnosti konstruktivno sodelujejo pri uveljavljanju še večjih kvalitet v mikro lokacijskem merilu. To sodelovanje se je npr. izkazalo kot zelo uspešno na odseku Ljubljanske obvoznice pri Bizoviku. Previdni pa moramo biti pri tako imenovanih ekoloških variantah za trase avtocest, ki se v zadnjem času pojavljajo v javnosti.</p>
               <p>Včasih so takšne variante res ekološke le za ozek parcialni interes določenega lokalnega prostora ali pa so ekološke, zopet parcialno, s stališča le enega od kriterijev, ki ga poudarjajo kot edino zveličavnega, drugih pa ne upoštevajo. Takšne variante se s problemom ne soočajo celovito in konstruktivno, temveč problem v prvem primeru izrivajo iz svojega prostora v prostor nekoga drugega, v drugem pa razbremenijo en del okolja na račun drugega. Npr.: Ekološka varianta Društva za varstvo okolja Domžale je v svojem poteku uničila, oziroma bi uničila, 20% historičnega jedra Žalca. Podobno lahko razumemo nasprotujoče si ekološke variante z zborovanj iz Polzele in Trnave.</p>
               <p>Zaključek bi bil naslednji. Ministrstvo si prizadeva, da bi upoštevalo in tudi v bodoče sodelovalo z vsakršno pobudo, ki bo temeljila na resnih argumentih. Metoda s presojo vplivov na okolje v kombinaciji z drugimi kriteriji, naj končno izlušči najbolj optimalno varianto. Torej pogovarjajmo se z argumenti, ki upoštevajo celoto problema, ne le lokalne ali pa parcialne interese. Hvala lepa.</p>
            </sp>
            <sp xml:id="SDZ1-Redna-14-1993-11-24.sp57">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Poslansko vprašanje bo postavil gospod Franc Potočnik.</p>
            </sp>
            <sp xml:id="SDZ1-Redna-14-1993-11-24.sp58">
               <speaker>FRANC POTOČNIK:</speaker>
               <p>Spoštovani! Po letošnji katastrofalni suši je Vlada že v začetku septembra pripravila program ukrepov za odpravo posledic letošnje suše. V Državnem zboru je bil ta  program še dopolnjen in tudi potrjen. To je nekaj obetalo, prizadeti so bili nekoliko potolaženi, čeprav gre samo za približno 10% - ti ukrepi naj bi znesli okrog 10% ocenjene škode. Sedaj pa so zopet razočarani! Zakaj? Teh ukrepov v praksi ne izvajajo, razen razdelitve 15 tisoč ton krmnih žit, ki so jih dobili rejci v 14-ih ali 15-ih najbolj prizadetih občinah.</p>
               <p>Vlada je v začetku septembra sprejela odlok o intervencijskem uvozu 115 tisoč ton krmnih žit, da bi ohranili stalež živine v Slovenije. Teh žit ni še nikjer. To je zelo</p>
               <p>pomembno, da bi jih prizadeti dobili pravočasno, da bi lahko dopolnjevali osnovni krmni obrok, kajti sicer se bo zgodilo to, da bodo volumunozno krmo, ki jo je letos veliko manj kot sicer, do srede zime pokrmili in seveda potem bodo velike težave spomladi.</p>
               <p>Potem je bil sprejet tudi sklep, da se bodo zmanjšale dajatve oziroma, da bo začasno prekinjeno plačevanje prispevkov davka, za zdravstveno zavarovanje, invalidsko-pokojninsko zavarovanje. Sedaj kmetje dobivajo tretjo akontacijo, ki ni nič zmanjšana in tudi nikjer nič ne piše, da bi lahko počakali na to, da bo ocenjena dokončna škoda, ki je pravzaprav že bila ocenjena, vendar ne vem, kako so bile te davčne izpostave o tem obveščene. Prizadeti o tem nič ne vedo, zneski na položnicah niso zaradi katastrofalne suše nič manjši.</p>
               <p>Tretja stvar, sprejet je bil tudi sklep in potrjen v Državnem zboru, da gre za enoletni moratorij na plačilo anuitet za obratne in pa za investicijske kredite. Tudi te anuitete prizadeti po suši morajo plačati, sicer jim tečejo kazenske obresti in so zato sedaj še bolj prizadeti. Sprašujem Vlado mislim, da mi to danes predstavnik Vlade odgovori, kdaj bodo v praksi izvedeni ti ukrepi, ki so bili tudi potrjeni v Državnem zboru?</p>
            </sp>
            <sp xml:id="SDZ1-Redna-14-1993-11-24.sp59">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Potočnik. Želi predstavnik Vlade, pomočnik ministrstva za kmetijstvo besedo? Prosim, gospod Dular ima besedo.</p>
            </sp>
            <sp xml:id="SDZ1-Redna-14-1993-11-24.sp60">
               <speaker>JOŽE DULAR:</speaker>
               <p>Spoštovani predsednik, spoštovani zbor! Vlada je 25. avgusta razpravljala o prvih informacijah o posledicah suše in sprejela določene ukrepe in usmeritve za delo pri ocenjevanju škode in seveda za pripravo kriterijev in ukrepov za delno odpravo pomoči. Na podlagi tega je Ministrstvo za kmetijstvo pripravilo metodologijo za oceno škode in seveda po tej oceni oziroma tej metodologiji so občine pripravile dokončno oceno škode. Na podlagi te dokončne ocene škode je naše ministrstvo pripravilo ukrepe oziroma predlog ukrepov za Vlado in odbor Vlade za gospodarstvo je včeraj razpravljal o teh ukrepih in predvidoma bo Vlada tudi drugi teden razpravljala o končnih ukrepih. Do sedaj, kot je že gospod Potočnik govoril, so že bili izvedeni nekateri ukrepi, ki so seveda ublažili posledice suše. Razdeljenih je bilo 100 milijonov najbolj ogroženim občinam, to pomoč je dobilo 16 občin. Uvoženih je bilo 15 tisoč ton krmnih žit, v tem primeru krmnega ječmena in čaka sedaj na razdelitev. Razdelilniki so že pripravljeni in takoj ko bo Vlada sprejela, bo takoj šlo v realizacijo. Na predlog Vlade je bilo odloženo tudi plačilo prispevkov za pokojninsko zavarovanje, za zdravstveno zavarovanje in pa seveda za davke od dohodkov iz kmetijstva. V ta namen je naše ministrstvo pripravilo spisek vseh kmetov, ki bodo prišli v poštev za odpis. Te diskete so bile posredovane Upravi za javne prihodke Slovenije, da na podlagi tega ukrepa v skladu z zakonom. Na podlagi tega bodo izpostave opredelile, kdo je upravičen do zmanjšanja oziroma odpisa dajatev in bo to upoštevano pri obravnavi oziroma pri izplačilu in seveda pri, nakazilu za zadnjo akontacijo. Tako, da mislim, da bo tudi sklep Vlade realiziran.</p>
               <p>Glede drugih ukrepov: bodo uporabljeni v tem smislu kot je bilo že večkrat tudi v časopisih najavljeno. Gre za regresiranje nabave krmnih žit, za regresiranje nabave volumunozne krme, za regresiranje nabave semen in pa seveda tudi to, kar je gospod Potočnik govoril, za regresiranje realnih obresti pri investicijskih kreditih v kmetijstvu in tudi za kredite za obratna sredstva v kmetijstvu. Gre tudi za opredelitev vprašanja glede virov sredstev. Parlament je prejšnji teden sprejel zakon o solidarnosti za odpravo posledic suše in to je sprejeto in ta sredstva bodo zdaj šla v realizacijo. Druga sredstva, vire in pa tudi način zagotovitve teh sredstev, pa bo Vlada določila, kot sem že rekel, predvidoma na naslednji seji. Hvala.</p>
            </sp>
            <sp xml:id="SDZ1-Redna-14-1993-11-24.sp61">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Dular. Poslansko vprašanje ima gospod Rupel. Prosim, gospod Potočnik, želi dodatno vprašanje.</p>
            </sp>
            <sp xml:id="SDZ1-Redna-14-1993-11-24.sp62">
               <speaker>FRANC POTOČNIK:</speaker>
               <p>Spoštovani! Vse to, kar je gospod Dular povedal, se z njim strinjam, to je splošno znano. Od treh vprašanj mi je pravzaprav odgovoril na eno, in sicer,  da se bo to zmanjšanje prispevkov upoštevalo pri zadnji četrti akontaciji. Me pa zanima, no kljub temu, da Vlada o tem še ni razpravljala, verjetno ministrstvo ima predlog pripravljen za Vlado, kdaj se bo začela deliti ta krma intervencijskega uvoza oziroma če je to sploh že uvoženo, odlok je bil pred dvemi meseci in pol sprejet, da se to uvozi in pa seveda, kdaj bo začel veljati enoletni moratorij na plačilo anuitet? Datumsko bi jaz to rad tukaj slišal, ali pa vsaj mesec, če že točnega datuma se ne da povedati. Prosil bi, da se vendarle odgovori na to vprašanje.</p>
            </sp>
            <sp xml:id="SDZ1-Redna-14-1993-11-24.sp63">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Potočnik. Želi predstavnik Vlade odgovoriti?</p>
            </sp>
            <sp xml:id="SDZ1-Redna-14-1993-11-24.sp64">
               <speaker>JOŽE DULAR:</speaker>
               <p>Kriteriji za delitev teh 15 tisoč ton krmnega ječmena, ki je že v silosih, je pripravljen in takoj ko bo Vlada o tem odločila, bo šlo v realizacijo.</p>
               <p>Za odložitev investicijskih kreditov je predlog pripravljen v tem smislu, da bi se naj, kot sem že rekel, regresirala obrestna mera v višini realnih obresti za kredite, ki so bili najeti od 1.1.1993 dalje.</p>
            </sp>
            <sp xml:id="SDZ1-Redna-14-1993-11-24.sp65">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Poslansko vprašanje ima gospod Dimitrij Rupel.</p>
            </sp>
            <sp xml:id="SDZ1-Redna-14-1993-11-24.sp66">
               <speaker>DR. DIMITRIJ RUPEL:</speaker>
               <p>Spoštovani gospod predsednik, spoštovane kolegice in kolegi! Nimam nujnega vprašanja, o katerem je govoril gospod Jagodnik malo pred mano, pač pa imam, če mi dovolite, nek nujen uvod k vprašanju. Če mi dovolite, bi se odrekel enemu od svojih dveh vprašanj, bi pa imel nujen uvod k enemu preostalih vprašanj, in sicer v zvezi s tem je. Najbrž ste vsi prebrali oziroma opazili v dveh slovenskih dnevnikih, vsaj tale oglas v Dnevniku in v Delu. In sicer je to oglas, na katerem piše: Smelt, spodaj piše: psi lajajo, karavana gre dalje. Arabski pregovor.</p>
               <p>Moje vprašanje, ali pa moja uvodna provokacija, če hočete, je vprašanje najprej notranjemu ministrstvu, ali so po njegovem mnenju, po njegovi sodbi kriminalisti, ki so začeli raziskovati nekatere zadeve okrog Smelta, psi, ki lajajo, pravosodnemu ministru je, ali so sodniki, tožilci in tako naprej psi, ki lajajo medtem, ko gre karavana dalje.</p>
               <p>Zgodba se je začela takrat, ko je HIT začel po televiziji in v časnikih objavljati cinične oglase o tem, da se jih to, kar govorijo politiki, poslanci, o čemer tečejo preiskave in tako naprej, da se jih to ne tiče.</p>
               <p>Opozarjam na to, da bomo verjetno prav kmalu prebrali enako velike oglase v časopisih, ali videli na televiziji oglase, kjer bo pisalo takole: Vlada republike Slovenije, spodaj pa psi lajajo, karavana gre dalje. Torej, jaz najodločneje protestiram proti temu, da bi dopustili, da se nam kaj takega zgodi in v resnici pozivam obe navedeni ministrstvi, da se resno ukvarjata s tem vprašanjem, čeprav je bilo izrečeno kot provokativen uvod na neko drugo vprašanje.</p>
               <p>Torej, jaz sem poslansko vprašanje o premoženju obrambnega ministrstva že izrekel na tem mestu, tako da ga ne bom ponavljal, je pa v pisni obliki za odgovor pripravljeno, pričakujem odgovor.</p>
               <p>Drugo vprašanje je naslednje, in sicer je namenjeno Vladi Republike Slovenije in Ministrstvu za zunanje zadeve.</p>
               <p>Po sklepu Sveta RTV Slovenija z dne 17. novembra 1993 je bilo glavnemu uredniku TV programov RTV Slovenija naloženo, naj pripravi predlog nove vsebinske oziroma nove shemijske zasnove celotnega programa TV Koper Capodistria. Svet RTV je naročil, naj shemsko ureditev narekujejo, citiram: "izključno principi programskega pomena, ne pa jezikovno ločeni bloki oddaj ali celo komercialna logika."</p>
               <p>Vlado oziroma Ministrstvo za zunanje zadeve sprašujem ali sta na kakršen koli način vplivala na takšno odločitev Sveta RTV oziroma, če sta Svet RTV opozorila na morebitne zunanje-politične implikacije sklepanja o programu TV Koper Capodistria v italijanščini.</p>
               <p>Vlado in Ministrstvo za zunanje zadeve sprašujem, ali je sklep Sveta RTV Slovenije zbudil kakršne koli reakcije v uradnih krogih Republike Italije, in če je oziroma, kako je Ministrstvo za zunanje zadeve s svojo diplomatsko akcijo pojasnjevalo nastali spor.</p>
               <p>Glede na težnje italijanske strani, da povezuje problematiko italijanske manjšine v slovenski in hrvaški državi, in glede na to, da v nekaterih oblikah svojega organiziranja italijanska manjšina deluje ne glede na državno mejo med Hrvaško in Slovenijo, sprašujem, ali sta Ministrstvo za zunanje zadeve in Vlada pripravljena organizirati takšno povezavo slovenske manjšine v Italiji, v Avstriji in na Madžarskem, ki bi izhajala iz enakega načela, kot ga uporablja Unija Italijanov. Hvala lepa.</p>
            </sp>
            <sp xml:id="SDZ1-Redna-14-1993-11-24.sp67">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Rupel. Želi predstavnik Vlade besedo? (Ne želi.) Imamo še štiri poslanska vprašanja in predlagam, da jih zaključimo. Besedo oziroma poslansko vprašanje ima gospodična Polonca Dobrajc. Je ni. Poslansko vprašanje ima gospa Irena Oman.</p>
            </sp>
            <sp xml:id="SDZ1-Redna-14-1993-11-24.sp68">
               <speaker>IRENA OMAN:</speaker>
               <p>Hvala lepa. Spoštovani! Glede na omejeni čas obljubim, da bom svoja tri poslanska vprašanja skrajšala. Od Ministrstva za kulturo pričakujem, da mi bo na poslansko vprašanje odgovorilo pisno in torej tu ne bom predstavila svojega vprašanja.</p>
               <p>Postavljam pa poslansko vprašanje vodstvu Državnega zbora. Zanima me, zakaj v tej dvorani ne vidimo slovenske zastave in koliko je še zalog sladkorja v vrečkah, ki ga dobimo ob kavi, na katerih piše "še}er"?</p>
               <p>Potem pa še poslansko vprašanje Ministrstvu za zunanje zadeve. Gre v bistvu za zahtevo in pričakujem odgovor zdaj. Da pojasni mlačno oziroma neodgovorno reagiranje zunanjega ministrstva in Vlade Republike Slovenije nad neciviliziranim jezikovnim nasilništvom, ki ga hrvaške cerkvene oblasti izvajajo nad slovenskim prebivalstvom v državi Sloveniji.</p>
               <p>Docela očitno je namreč postalo, da se v vaseh slovenskega Medžimurja, na tleh Republike Slovenije nedopustno krši ustavna pravica do rabe materinščine v javni rabi in da sedanji župnik ob hujskaški podpori hrvaških sredstev javnega obveščanja nadaljuje večdesetletno politiko najvišjih cerkvenih oblasti z namenom, da te kraje pohrvatijo tako, kot so pohrvatili Gorski Kotar in Istro?</p>
               <p>Od Ministrstva za zunanje zadeve zahtevam, da odločno podpre prebivalce župnije Razkrižje v prizadevanjih za pravico do materinščine pri verouku, cerkvenem obredu in uradovanju.</p>
               <p>Medtem ko Slovenci v 61. členu Ustave Republike Slovenije dopuščamo vsakomur, da svobodno izraža pripadnost svojemu narodu ali narodnosti, ter izraža svojo kulturo in uporablja svoj jezik in pisavo, pa naša Vlada in zunanje ministrstvo ni sposobna doseči realizacijo takšnih pravic vaščanom in vernikom slovenske narodnosti župnije Razkrižje v državi Sloveniji.</p>
               <p>Neumestna so stališča zunanjega ministrstva, ki trdijo, da bodo problemi razrešeni s cerkveno upravnim prenosom pristojnosti nad županjo Razkrižje.</p>
               <p>Pravico do uporabe materinščine je primarna in ni odvisna od načina, kako se bo cerkveno pravno razreševala pristojnost nad župnijo Razkrižje.</p>
               <p>Od zunanjega ministrstva torej zahtevam, da in tudi naša poslanska skupina  - da končno preneha cincati in da sprejme ustrezne ukrepe, s katerimi bo ne glede na cerkveno politične posledice zagotovilo Slovencem rabo materinščine tudi pri verouku in cerkvenem obredu. Hvala lepa.</p>
            </sp>
            <sp xml:id="SDZ1-Redna-14-1993-11-24.sp69">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospa Omanova. Želi besedo predstavnik Vlade? (Ne želi.) Jaz bi želel predstavnike Vlade opozoriti na 27. člen našega poslovnika, ki se glasi takole: "Na ustno poslansko vprašanje mora Vlada ali minister odgovoriti na isti seji, na kateri je bilo vprašanje postavljeno. Če tega ne more storiti, mora to takoj obrazložiti." Prosim Vlada, da se tega stališča poslovnika drži. Gospod Rupel pa želi besedo.                            </p>
            </sp>
            <sp xml:id="SDZ1-Redna-14-1993-11-24.sp70">
               <speaker>DR. DIMITRIJ RUPEL:</speaker>
               <p>Hvala lepa, gospod podpredsednik Vlade. Torej jaz res mislim, da je treba poslovnik jemati resno in zahtevam od pravosodnega ministrstva, notranjega ministrstva in zunanjega ministrstva, če ne odgovorov pa vsaj pojasnila zakaj nočejo ali ne morejo odgovoriti na ta vprašanja. Hvala lepa.</p>
            </sp>
            <sp xml:id="SDZ1-Redna-14-1993-11-24.sp71">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Minister Peterle ima besedo.</p>
            </sp>
            <sp xml:id="SDZ1-Redna-14-1993-11-24.sp72">
               <speaker>ALOJZ PETERLE:</speaker>
               <p>Spoštovano predsedstvo, spoštovane poslanke in poslanci! Ne gre za vprašanje mlačnosti te države pri vprašanju rabe jezika v razkrižki župniji, ampak gre za pravnost te države, ki ne more tako oz. ne sme, kot je bilo že pojasnjeno, posegati v cerkvene zadeve. Ta problem poznam več kot 20 let in skušam narediti vse, kar je možno narediti po liniji države, vendar tisto, kar je bilo že citirano o urejanju teh vprašanj, drži.</p>
               <p>Zakaj nisem takoj pritekel gor? Zato, ker sem bil informiran, da teče ta pogovor z vprašanji in odgovori od 10. do 12. ure in ker je bila že 12. sem mislil, da to, bi rekel, da zaključimo in ob 12. uri imam že naslednji sestanek, sicer pa bomo izčrpno tudi na to odgovorili glede na to, kot je bilo vprašanje postavljeno.</p>
            </sp>
            <sp xml:id="SDZ1-Redna-14-1993-11-24.sp73">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod minister. Prosim, gospod Šter.</p>
            </sp>
            <sp xml:id="SDZ1-Redna-14-1993-11-24.sp74">
               <speaker>ANDREJ ŠTER:</speaker>
               <p>Glede na ponovno urgenco o objavljenem oglasu seveda lahko povem naslednje. V zaključnem delu izvajanja poslanca gospoda Rupla je bilo rečeno, da najostreje protestira, zato tega nisem jemal vsaj ne kot izrecno vprašanje, pač pa kot zgolj retorično vprašanje, ki je bilo duhovito.</p>
               <p>Podajam pa seveda naslednje mnenje o oglasu. Če bi resna firma, kar oglaševalec je, reagirala na neresno dejanje državnih organov s tako drago obliko reakcije, kot je celo stranski oglas, potem bi morda opazka v spodnjem delu oglasa bila na mestu, tako pa trdim, da ni na mestu.</p>
            </sp>
            <sp xml:id="SDZ1-Redna-14-1993-11-24.sp75">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Tratnik, državni sekretar v Ministrstvu za pravosodje.</p>
            </sp>
            <sp xml:id="SDZ1-Redna-14-1993-11-24.sp76">
               <speaker>JOŽE TRATNIK:</speaker>
               <p>Gospod predsednik, spoštovani! Glede na ponovno vprašanje gospoda poslanca Rupla prav tako ocenjujem, da je bilo vprašanje postavljeno retorično in nikakor ne more pričakovati, da bo minister za pravosodje izjavil, da so sodniki in tožilci psi, ki lajajo, karavana pa gre dalje.</p>
               <p>Mislim pa, da bodo tožilci in sodniki, ko bodo dobili ovadbe, dobili obtožnice opravili svojo dolžnost, kot jim gre po zakonu. Hvala lepa.</p>
            </sp>
            <sp xml:id="SDZ1-Redna-14-1993-11-24.sp77">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Poslansko vprašanje ima gospod Marjan Podobnik.</p>
            </sp>
            <sp xml:id="SDZ1-Redna-14-1993-11-24.sp78">
               <speaker>MARJAN PODOBNIK:</speaker>
               <p>Spoštovani! Vlado Republike Slovenije sprašujem, zakaj do poročila SDK o nepravilnosti pri privatizacijah ni reagirala na številna opozorila o nepravilnostih in zakaj tudi po tem poročilu predlaga pomanjkljive, nepopolne in tudi izrazito sporne ukrepe npr. o pomilostitvah itn.</p>
               <p>Nadalje sprašujem, zakaj kljub očitnemu nadaljnjemu odtujevanju premoženja Vlada ni takoj po poročilu SDK odločno nastopila s konkretnimi uredbami, ki bi začasno do sprejetja ustrezne zakonodaje zaustavile škodljive postopke. Če Vlada ocenjuje, da nima pooblastil oz. možnosti za take ukrepe, naj predstavniki Vlade jasno in javno povedo, da bodo do sprejetja številnih nujnih zakonov še naprej tekle divje privatizacije oz. kraje družbenega premoženja in da jih bo pač Vlada lahko le spremljala ne pa preprečevala.</p>
               <p>Vlado Republike Slovenije tudi sprašujem, zakaj je brez obveznega razpisa najela ameriško svetovalno firmo Morley Group in na koncu Vlado sprašujem, s kakšnim ciljem je problematizirala delovanje SDK in skušala delovanje te ustanove podrediti svojim interesom. Gre za poročilo seje Vlade, na kateri je bila obravnavana omenjena tematika.</p>
               <p>Potem bi postavil še vprašanje in pobudo v zvezi z izvajanjem zakona o denacionalizaciji. Čeprav je zakon o denacionalizaciji stopil v veljavo že 20.11.91, teče njegovo izvajanje še vedno nerazumljivo počasi, pri čemer pa gre za velike razlike med posameznimi občinami. Odgovornost posameznikov in organov za izvajanje zakona na državnem in občinskem nivoju je znana in nedvoumna, zato sprašujem odgovorne vladne resorje:</p>
               <p>1. Zakaj se izvajanje zakona o denacionalizaciji, kljub pospešenim privatizacijam na vseh področjih, ne pospeši?</p>
               <p>2. Koliko premoženja je bivšim lastnikom vrnjeno po posameznih občinah v Sloveniji?</p>
               <p>3. Kaj so odgovorni vladni resorji naredili doslej za intenzivnejše izvajanje zakona?</p>
               <p>4. Zakaj vlada še vedno nasprotuje temu, da bi država jamčila za odškodninski sklad? Namreč, za druge sklade jamči država.</p>
               <p>5. Kolikšen je dosedanji dotok sredstev v odškodninski sklad Republike Slovenije?</p>
               <p>Državnemu zboru oz. kolegiju predsednika Državnega zbora pa dajem pobudo, da čimprej uvrsti kot točko dnevnega reda poročilo o izvajanju zakona o denacionalizaciji, kjer bi se Državni zbor lahko opredelil tudi do morebitnih objektivnih ovir, ki onemogočajo hitrejše izvajanje zakona o denacionalizaciji.</p>
               <p>In samo še kratko poslansko vprašanje. Vlado Republike Slovenije sprašujem, na osnovi katerih zakonov ali sklepov Državnega zbora se je dogovorila za zamenjavo prostorov z Združeno listo socialnih demokratov, saj gre za očitno negiranje dosedanjih sklepov Državnega zbora in manipuliranje z lastnino s spornim lastništvom. Hvala.</p>
            </sp>
            <sp xml:id="SDZ1-Redna-14-1993-11-24.sp79">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Marjan Podobnik. Želijo predstavniki vlade besedo? Se pravi, gospod Podobnik, pričakujemo odgovor Vlade. Ni odgovorov v tem trenutku, besedo ima oz. poslansko vprašanje bo postavil gospod Janez Podobnik.</p>
            </sp>
            <sp xml:id="SDZ1-Redna-14-1993-11-24.sp80">
               <speaker>MARJAN PODOBNIK:</speaker>
               <p>Jaz bi rad samo to rekel v zvezi z vprašanji, ki so vezana na nepravilnosti pri privatizacijah. Stvari so znane, ne more se reči, da Vlada ne more odgovoriti zato, ker ni dobila pravočasno vprašanj. O teh zadevah je na različnih nivojih že bil govor in bi prosil okvirni odgovor na to temo in bi tudi želel, da se v primeru nepopolnega odgovora dogovorimo za obravnavo te tematike, če ni možno drugače z zahtevo 10 poslancev.</p>
               <p>Namreč vsaj ena komisija in sicer Komisija za spremljanje privatizacijskih procesov je sprejela sklep, naj se vprašanje poročila SDK obravnava kot točka dnevnega reda na decembrski seji. Kljub temu, to ni nikjer uvrščeno na dnevni red, mislim pa, da je zaradi pomembnosti te tematike nujno, da se spregovori o tem in tudi zavzame ustrezne sklepe. Hvala.</p>
            </sp>
            <sp xml:id="SDZ1-Redna-14-1993-11-24.sp81">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Marjan Podobnik. Poslansko vprašanje ima gospod Janez Podobnik in potem še gospod Jože Lenič.</p>
            </sp>
            <sp xml:id="SDZ1-Redna-14-1993-11-24.sp82">
               <speaker>JANEZ PODOBNIK:</speaker>
               <p>Spoštovani gospod predsednik! Imam najprej poslansko vprašanje v zvezi z obveznim zdravstvenim zavarovanjem oseb brez prejemkov.</p>
               <p>Zakon o zdravstvenem varstvu in zdravstvenem zavarovanju, ki je bil sprejet leta 1992 in velja od 1. marca lani, nalaga občinam obveznost zdravstvenega zavarovanja za vse tiste njene občane državljane Republike Slovenije, ki nimajo prejemkov in se tudi ne morejo zdravstveno zavarovati na kak drug način. Skladno z zakonom je zato občina za vsakega tako zavarovanega občana dolžna plačevati mesečni prispevek, ki trenutno znaša 1.600 tolarjev. Predvsem v zadnjih mesecih se število teh občanov zelo povečuje. Vse več mladih ne dobi zaposlitve ali pa ne izpolnjuje pogojev za nadaljevanje šolanja. Poleg tega se povečuje tudi število tistih, ki so izgubili zaposlitev in nimajo več pravic iz naslova brezposelnosti.</p>
               <p>Nekaj podatkov je, recimo, da je število teh iz meseca v mesec večje. Imam tudi konkretne podatke, na primer iz občine Idrija. V strokovnih službah občin se pri tem srečujejo z vrsto težav, kajti ni izdelan način preverjanja materialnega položaja posameznikov. Delodajalci namreč vse več delavcev zaposlujejo pogodbeno. Enotne evidence teh pogodbenih delavcev pa, žal, ni. Slednji so si dolžni zdravstveno zavarovanje plačevati sami, vendar se temu pogosto izognejo in strokovnim službam po občinah prikrivajo svoj vir dohodka. Zato Vladi postavljam vprašanje, na kakšen način bo omogočila boljšo kontrolo nad zaposlovanjem na črno in s tem tudi pravičnejše dodeljevanje pomoči tistim, ki jo resnično potrebujejo.</p>
               <p>Drugo vprašanje pa se tiče težke situacije v cestnem tovornem prevozništvu v Republiki Sloveniji. Slovensko cestno tovorno prevozništvo je v novi samostojni državi v velikih težavah. Vzrokov je več. Najprej so vsekakor prevelike kapacitete, drugi je izguba trgov na območju bivše Jugoslavije, tretji pa je lahko tudi zaradi neučinkovitosti, počasnosti in nezainteresiranosti države, da bi to pomembno dejavnost podprla in servisirala tam, kjer bi to lahko storila. Na primer v zadnjem letu, predvsem pa v zadnjih mesecih se je zelo zaostril problem zagotavljanja ustreznega števila dovolilnic za prevoze v in preko drugih držav, kjer predvsem izstopa nezadostna količina dovolilnic za tretje države z Republiko Hrvaško, še bolj pa pomanjkanje univerzalnih dovolilnic za tranzitiranje Republike Avstrije.</p>
               <p>Način in pogoje za pridobitev avstrijskih dovolilnic določa sporazum med zveznim ministrom za javno gospodarstvo in promet Republike Avstrije in ministrom za promet in zveze Republike Slovenije o mednarodnem prevozu stvari. Kontingent za leto 1993 je vseboval veliko premalo dovolilnic za prehod Republike Avstrije. Mnenje je cestnih prevoznikov pa je, da je bila Vlada Republike Slovenije v pogajanjih premalo agresivna in je s tem zožila okvir poslovanja dela lastnega gospodarstva. Ob tem pa ni problematično le pridobivanje dovolilnic od Republike Avstrije, temveč tudi delitev le-teh v Republiki Sloveniji. Delitev dovolilnic ureja posebno navodilo za pridobitev, delitev in vračilo dovolilnic za mednarodni cestni prevoz. V zvezi s tem in da bi razčistili nastalo situacijo in čimprej prišli do rešitev, postavljam naslednja vprašanja oz. zahteve.</p>
               <p>Zahtevam oz. predlagam, da Ministrstvo za promet in zveze Republike Slovenije takoj da na razpolago vso potrebno dokumentacijo o delitvi avstrijskih dovolilnic v letu 1993, in sicer po posameznih uporabnikih po mesecih, podatke o uporabi oprtnega vlaka, o vseh registriranih cestnih tovornih prevoznikih</p>
               <p>ter podatke o številu registriranih vozil po posameznih cestno-prometnih tovornih prevoznikih.</p>
               <p>Drugič. Ministrstvo za promet in zveze Republike Slovenije naj pojasni vsebino in način pogajanj z ustreznimi organi Republike Avstrije v zvezi s pridobivanjem kontingenta dovolilnic za leto 1993. Vladi Republike Slovenije predlagam, da nemudoma zaprosi Vlado Republike Avstrije za dodaten kontingent dovolilnic, ki bo omogočil kolikor toliko normalno dejavnost cestnega tovornega prometa in s tem tudi velikega števila izvoznega gospodarstva v Republiki Sloveniji do konca leta.</p>
               <p>Predlagam, da Vlada Republike Slovenije za omilitev nastale situacije takoj uvede subvencioniranje cene oprtnega vlaka tako, kot je bilo predvideno v osnutku proračuna države za leto 1993. Subvencioniranje naj bi veljalo od 1. septembra 1993 do konca letošnjega leta. Ker je situacija v slovenskem cestnem tovornem prevozništvu skrajno zaostrena zahtevam, da Ministrstvo za promet in zveze Republike Slovenije čimprej pripravi odgovore in dokumentacijo. Hvala lepa.</p>
            </sp>
            <sp xml:id="SDZ1-Redna-14-1993-11-24.sp83">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Janez Podobnik. Želijo predstavniki Vlade besedo? (Ne želijo.) Poslansko vprašanje ima gospod Jože Lenič.</p>
            </sp>
            <sp xml:id="SDZ1-Redna-14-1993-11-24.sp84">
               <speaker>JOŽE LENIČ:</speaker>
               <p>Gospod predsednik, spoštovani zbor, bom zelo kratek. Poslansko vprašanje naslavljam na dve ministrstvi. Prvo je Ministrstvo za finance in drugo je Ministrstvo za obrambo. Vprašanje se glasi: Ali so izdatki, ki pokrivajo investicijo Ministrstva za obrambo v zgradbo Ministrstva za obrambo na Vojkovi ulici v Ljubljani prikazani v proračunih za leto 1992, 1993 in 1994? Če je odgovor na to vprašanje negativen, se pravi, če teh investicij v teh proračunih ni, postavljam obema ministrstvima tri dodatna vprašanja.</p>
               <p>1. Ali imajo izdatki za omenjeno investicijo zakonsko podlago v zakonu o izvajanju proračuna in o proračunu za leto 1993, Uradni list 22/93?</p>
               <p>2. Ali imajo izdatki za to investicijo zakonsko podlago v kakšnem drugem zakonu?</p>
               <p>3. Ali je omenjena investicija v nasprotju z zakonom o izvajanju proračuna in o proračunu za leto 1993 oziroma 1994?</p>
               <p>Prosil bi za pisne odgovore. Hvala lepa.</p>
            </sp>
            <sp xml:id="SDZ1-Redna-14-1993-11-24.sp85">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Lenič. Prosim, gospa Jadranka Šturm.</p>
            </sp>
            <sp xml:id="SDZ1-Redna-14-1993-11-24.sp86">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsednik. Prosim, če lahko ponovim vprašanje, ki sem ga postavila že na julijski seji, pa nanj nisem dobila odgovora, če lahko izkoristim to priložnost in ponovno preberem vprašanje?</p>
               <p>Na julijski seji sem postavila vprašanje ministru za obrambo. Danes se bližamo koncu novembra, zelo sem presenečena, da odgovora na to nisem dobila, glede na to, da to ministrstvo in sam gospod obrambni minister zelo ažurno reagira na vse, kar se dotika njegovega ministrstva. Zato bi, če dovolite, ponovno prebrala vprašanja za ministra za obrambo. Nanašajo se na pismo, ki ga je brigadir Tone Krkovič poslal sredstvom javnega obveščanja 7.7.1993, v katerem je več navedb, ki se nanašajo na delo teritorialne obrambe. Sprašujem ministra za obrambo ali je brigadir Tone Krkovič za objavo omenjenega pisma dobil odobritev načelnika Republiškega štaba za teritorialno obrambo, ali njegovega namestnika in soglasje Kabineta ministra za obrambo? Če je to odobritev in soglasje dobil, na podlagi kakšnih kriterijev sta bila dana odobritev in soglasje, če pa te odobritve in soglasja ni dobil, ali je bil zaradi kršitve 4. točke navodila, ki ga ima minister za obrambo, zoper brigadirja Krkoviča sprožen kakršen koli postopek. Hvala lepa.</p>
            </sp>
            <sp xml:id="SDZ1-Redna-14-1993-11-24.sp87">
               <speaker>PREDSEDNIK MAG. HERMAN RIGELNIK:</speaker>
               <p>Hvala. S tem zaključujemo točko Vprašanja in pobude poslank in poslancev. Prosim, gospod Jelinčič, za kaj gre?</p>
            </sp>
            <sp xml:id="SDZ1-Redna-14-1993-11-24.sp88">
               <speaker>ZMAGO JELINČIČ:</speaker>
               <p>Prosil bi, če smem, nekaj trenutkov ukrasti spoštovanemu zboru, za pojasnilo v zvezi z mojim včerajšnjim ekspozejem o slovenskem jeziku. Bom kratek.</p>
            </sp>
            <sp xml:id="SDZ1-Redna-14-1993-11-24.sp89">
               <speaker>PREDSEDNIK MAG. HERMAN RIGELNIK:</speaker>
               <p>Predlagam, da če želite besedo, da Državni zbor o tem odloči.</p>
               <p>Ugotovimo sklepčnost, prosim! Gospod Jelinčič, če sem ga prav razumel, želi v zvezi z včerajšnjo razpravo in z odgovori postaviti vprašanje. Je tako, gospod Jelinčič? Pojasnilo. Sprašujem, ali dajemo gospodu Jelinčiču besedo?</p>
               <p>Kdo je za? (31 poslancev.) Je kdo proti? (15 poslancev.)</p>
               <p>Prosim, gospod Jelinčič.</p>
            </sp>
            <sp xml:id="SDZ1-Redna-14-1993-11-24.sp90">
               <speaker>ZMAGO JELINČIČ:</speaker>
               <p>Hvala lepa. Včeraj sem povedal o potrdilih, ki so se delila za denar na raznih t.i. Delavskih univerzah po Sloveniji. Tukaj je potrdilo Delavske univerze "Boris Kidrič" iz Ljubljane, kjer piše, da je program za izpopolnjevanje v slovenskem jeziku in to je potrdilo o uspešno končanem izpopolnjevanju strokovne izobrazbe. Izobraževanje po programu je trajalo 450 ur, s tem se je usposobil za aktivno znanje slovenskega jezika. Moram povedati, da je tukaj prekrito ime tega, ki je delal ta izpit, vendar to ni problem dobiti, kajti tudi to potrdilo ni originalno, ker ga imetnik potrebuje. V zvezi s temi 450 urami izobraževanja so Slovenske železnice izdale informacijo, v kateri piše: "Potrdilo kot obrazec je izdalo Ministrstvo za šolstvo." Samo nekaj stvari bom citiral. Sicer je številka 450 ur napisana, ker je to kvota ur pouka slovenskega jezika v srednji šoli, kar se šteje, da je kandidat opravil, če je dokazal aktivno obvladanje slovenskega jezika. Po kakšni poti, pa je njegova stvar. Naprej, v našem primeru tega izobraževanja ni bilo. Gre samo za to, da so ti kandidati dvakrat prišli na tečaj in tretjič so prišli na izpit in izpit položili. S tem potrdilom so ti kandidati - to potrdilo je bilo izdano 10.7.1992 - s temi potrdili so ti kandidati dobivali slovenska državljanstva. Ta potrdila nimajo nobene zveze z znanjem slovenskega jezika. Kot službeni jezik še vedno uporabljajo srbohrvaščino, npr. na železnici, tako v komuniciranju s potniki na vlakih, pogovori preko sredstev za zveze, po telefonih, po prenosnih aparatih, kar je vse zabeleženo. Samo v mariborski regiji je bilo izdano okrog 380 takih poročil. Govorim o mariborski regiji, ker je tole ljubljansko potrdilo. Jaz bi, če nič drugega, opozoril slovenske volivce, da naj si zapomnijo, kdo je glasoval proti slovenskemu jeziku in proti slovenskim interesom, če ne, jih bo pa naša stranka na naslednjih volitvah spomnila na to. Hvala.</p>
            </sp>
            <sp xml:id="SDZ1-Redna-14-1993-11-24.sp91">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Jelinčič. Sedaj želi besedo še gospod Šter. Mislim, da moramo nehati s tem. Prosim, gospod Šter. Gre v bistvu za poslansko pobudo, če sem prav razumel gospoda Jelinčiča.</p>
            </sp>
            <sp xml:id="SDZ1-Redna-14-1993-11-24.sp92">
               <speaker>ANDREJ ŠTER:</speaker>
               <p>To sem razumel kot nadaljevanje točke poslanskih vprašanj in hvala vam, da ste mi dovolili, da posredujem tudi svoj odgovor.</p>
               <p>V izvajanju gospoda Jelinčiča je bilo razumeti, da nek center za izobraževanje daje potrdila o opravljenem izpitu za denar. Predpostavljam, da skoraj vsi centri za izobraževanje dajejo ta potrdila za denar. V tem je bilo tudi rečeno v izvajanju gospoda Jelinčiča, da so se ti gospodje, ali ta gospod, ali teh nekaj ljudi oglasili pri nas in opravljali izpit iz znanja slovenskega jezika. O tem sem včeraj govoril in povedal, da brez opravljenega izpita nihče ni izpolnjeval pogojev za pridobitev slovenskega državljanstva. Močno pa me skrbi ali drži trditev, da uporabljajo kot službeni jezik srbohrvaščino. Mislim, da bi bilo kaj takega nezakonito. Zato trdim, da nič kar je gospod Jelinčič danes tukaj predložil, ne predstavlja tega kar je včeraj v svojem izvajanju nakazoval.</p>
            </sp>
            <sp xml:id="SDZ1-Redna-14-1993-11-24.sp93">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Šter.</p>
               <p>Prehajamo na <title>24. TOČKO DNEVNEGA REDA</title> to je na <title>DRUGO OBRAVNAVO PREDLOGA ZAKONA O TRGU VREDNOSTNIH PAPIRJEV</title>.</p>
               <p>Predlog zakona je obravnavo zboru predložila Vlada Republike Slovenije. Želi predstavnik Vlade besedo? (Ne želi.)</p>
               <p>Predlog zakona je obravnaval tudi Odbor za finance. Želi besedo poročevalec? (Ne želi.)</p>
               <p>Prehajamo na obravnavo in odločanje o posameznih členih predloga zakona. Zboru predlagam, da skladno z zadnjo alineo 189. člena poslovnika razpravlja in glasuje o vseh členih skupaj, razen o tistih, h katerim so vloženi amandmaji.</p>
               <p>Želi v zvezi s tem kdo besedo? (Ne želi.) Ugotovimo sklepčnost! (50 prisotnih.)</p>
               <p>Kdo je za? (44 poslancev.) Je kdo proti? (1 poslanec.)</p>
               <p>Ugotavljam, da je navedeni  predlog sprejet.</p>
               <p>V razpravo in obravnavo dajem amandma k 3. členu. Člen se spremeni, tako da se glasi. Dovolite, da ne berem, imate amandmaje pred seboj.</p>
               <p>Želi kdo besedo? Predlagatelj je skupina poslancev. Prvi podpisan je Brane Eržen. Odbor podpira, Vlada podpira.</p>
               <p>Želi kdo besedo? (Ne.) Ugotovimo sklepčnost! (51 prisotnih.)</p>
               <p>Kdo je za? (53 poslancev.) Je kdo proti? (Nihče.)</p>
               <p>Prehajamo k drugemu amandmaju: v drugi vrstici se črta beseda "pomembneje". Prosim, umik.</p>
               <p>Prehajamo k 4. členu: drugi odstavek se spremeni tako kot piše. Predlagatelj je skupina poslancev začenši z Janezom Kopačem. Nimamo mnenja odbora in ne mnenja Vlade.</p>
               <p>Želi kdo besedo? Prosim, gospod Janez Kopač.</p>
            </sp>
            <sp xml:id="SDZ1-Redna-14-1993-11-24.sp94">
               <speaker>JANEZ KOPAČ:</speaker>
               <p>Hvala. Ker ni mnenja odbora in Vlade, bi rad pojasnil samo vsebino. Gre za redakcijski amandma. Vložen je bil včeraj, zato ni nobenega od teh mnenj. Gre za to, da se beseda "poziv" spremeni v besedo "vabilo". Ta zakon je potrebno uskladiti z zakonom o gospodarskih družbah. Poziv je stvar, ki se sankcionira. Javni poziv, tu pa ne veš koga bi sankcioniral, če je stvar objavljena v medijih, zato je spremenjena beseda "poziv" v besedo "vabilo". V tem je vsa vsebina tega amandmaja. Ni problematičen, gre za redakcijo. Hvala.</p>
            </sp>
            <sp xml:id="SDZ1-Redna-14-1993-11-24.sp95">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Janez Kopač. Želi še kdo besedo? (Ne.) Ugotovimo sklepčnost! (57 prisotnih.)</p>
               <p>Kdo je za? (49 poslancev.) Je kdo proti? (1 poslanec.)</p>
               <p>Ugotavljam, da smo navedeni amandma sprejeli.</p>
               <p>Glasujemo še o členu v celoti. Ugotovimo sklepčnost! (56 prisotnih.)</p>
               <p>Kdo je za? (57 poslancev.) Je kdo proti? (  poslancev.)</p>
               <p>Ugotavljam, da smo 4. člen sprejeli.</p>
               <p>Prehajamo k 5. členu. Predlagatelj je skupina poslancev začenši z Milošem Pavlico. Odbora podpira, nimamo mnenja Vlade.</p>
               <p>Kdo želi besedo? Imamo dva amandmaja, in sicer: v prvem odstavku se doda nova tretja alinea. Predlagatelj je Vlada Republike Slovenije. Odbor podpira.</p>
               <p>Želi kdo besedo? (Nihče.) Dajem na glasovanje prvi amandma pod številko 1. Ugotovimo sklepčnost! (57 prisotnih.)</p>
               <p>Kdo je za? (43 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>Glasujemo še o drugem amandmaju k 5. členu. Ugotovimo sklepčnost! (54 prisotnih.)</p>
               <p>Kdo je za? (53 poslancev.) Je kdo proti? (Nihče.)</p>
               <p>Ugotavljam, da je tudi drugi amandma sprejet.</p>
               <p>Glasujemo še o 5. členu v celoti. Ugotovimo sklepčnost! (54 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je 5. člen sprejet v celoti.</p>
               <p>Prehajamo k 19. členu. Pravkar smo dobili na mizo še amandma k 18. členu, in sicer se za besedo "bankah" črta "vejica" in doda "in hranilnicah". SKupina poslancev, začenši z gospo Jano Primožič. Prosim, gospa Jana Primožič.                      </p>
            </sp>
            <sp xml:id="SDZ1-Redna-14-1993-11-24.sp96">
               <speaker>JANA PRIMOŽIČ:</speaker>
               <p>Spoštovani gospod predsednik, drage poslanke in poslanci! Čeprav malo pozno, ampak mislim, da je ta amandma upravičen, in sicer iz tega razloga, ker ta 18. člen navaja, da vpisovanje javno ponujenih vrednostnih papirjev poteka pri borzno posredniških službah in bankah, ki jih pooblasti izdajatelj. Mislim, da se hranilnice večkrat pojavljajo, vendar samo kot nek obrobni člen tega našega bančništva. V Sloveniji je namreč dvanajst hranilnic,ki jih kontrolira Narodna banka Slovenije in jih v bistvu zelo omejuje pri svoji dejavnosti, zato predlagam, da se doda v tem besedilu "in hranilnicah", tako da bi lahko tudi hranilnice vpisovale javno ponujene vrednostne papirje. Hvala lepa.</p>
            </sp>
            <sp xml:id="SDZ1-Redna-14-1993-11-24.sp97">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospa Jana Primožič. Želi še kdo besedo? Gospod Lenič, prosim.</p>
            </sp>
            <sp xml:id="SDZ1-Redna-14-1993-11-24.sp98">
               <speaker>JOŽE LENIČ:</speaker>
               <p>Gospod predsednik! To je pravzaprav proceduralno. Želel bi slišati mnenje Vlade, če je to mogoče?</p>
            </sp>
            <sp xml:id="SDZ1-Redna-14-1993-11-24.sp99">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Prosim.</p>
            </sp>
            <sp xml:id="SDZ1-Redna-14-1993-11-24.sp100">
               <speaker>JOVAN LUKOVAC:</speaker>
               <p>Ker smo ta amandma prejeli na mizo, ne morem dati odgovora v smislu stališča Vlade, lahko bi samo rekel, da gre za določen nesporazum v zvezi s tem, ker se 18. člen praktično nanaša na vpisovanje in plačevanje vrednostnih papirjev. Zakon o gospodarskih družbah govori, kdo lahko vpisuje in plačuje, se pravi banka, posle z vrednostnimi papirji lahko opravljajo samo banke po zakonu o gospodarskih družbah in brokerske hiše. Hranilnice kot take lahko opravljajo te posle, vendar morajo ustanoviti brokersko hišo. Se pravi, v samem matičnem zakonu hranilnice nimajo tega pooblastila. Toliko bi rekel uvodoma, čeprav smo dobili ta amandma na mizo. Hvala lepa.</p>
            </sp>
            <sp xml:id="SDZ1-Redna-14-1993-11-24.sp101">
               <speaker>PREDSEDNIK MAG. HERMAN RIGELNIK:</speaker>
               <p>Želi še kdo besedo? Gospa Jana Primožič, vztrajate pri tem amandmaju? Potem dajem na glasovanje amandma gospe Jane Primožič s skupino poslancev, in sicer za besedo "bankah" se črta vejica in doda "in hranilnicah". Ugotovimo sklepčnost! (58 prisotnih.)</p>
               <p>Kdo je za? (23 poslancev.) Je kdo proti? (31 poslancev.)</p>
               <p>Ugotavljam, da amandma ni sprejet.</p>
               <p>Dajem 18. člen na glasovanje v celoti. Ugotovimo sklepčnost! (52 prisotnih.)</p>
               <p>Kdo je za? (50 poslancev.) Je kdo proti? ( poslancev.)</p>
               <p>Prehajamo k 19. členu.</p>
               <p>Predlagatelj je Vlada Republike Slovenije; odbor amandma podpira. Imamo še drugi amandma skupine poslancev začenši z gospo Jano Primožič, in sicer: v prvem odstavku 19. člena se za besedo "banka" doda besedo "hranilnica". Kdo želi besedo? Če ne želi nihče razpravljati, dajem prvi amandma na glasovanje. Ugotovimo sklepčnost! ( prisotnih.)</p>
               <p>Kdo je za? (38 poslancev.) Je kdo proti? (1 poslanec.)</p>
               <p>Gospa Jana Primožič, ali vztrajate pri svojem amandmaju? Vztrajate.</p>
               <p>Dajem na glasovanje drugi amandma. Ugotovimo sklepčnost! (57 prisotnih.)</p>
               <p>Kdo je za ta amandma? (21 poslancev.) Je kdo proti? (26 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem 19. člen v celoti. Ugotovimo sklepčnost! (50 prisotnih.)</p>
               <p>Kdo je za? (51 poslancev.) Je kdo proti? (Nihče.)</p>
               <p>Ugotavljam, da je 19. člen sprejet.</p>
               <p>K 23. členu imamo en amandma, in sicer je predlagatelj Vlada Republike Slovenije; odbor amandma podpira. Želi kdo besedo? (Ne želi.) Ugotovimo sklepčnost! (54 prisotnih.)</p>
               <p>Kdo je za? (48 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Glasujemo o 23. členu v celoti. Ugotovimo sklepčnost! (60 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je 23. člen sprejet.</p>
               <p>K 27. členu imamo dva amandmaja. Prvi amandma predlaga Vlada Republike Slovenije; odbor amandma podpira. Drugi amandma predlaga Odbor za finance in kreditno-monetarno politiko; Vlada amandma podpira. Še opomba, ki jo imate in na katero posebej opozarjam. Če je navedeni amandma sprejet, ni pa sprejet amandma Vlade pod točko 1, je v skladu z odločitvijo odbora potreben redakcijski popravek njegovega amandmaja, se pravi točke 2., o katerem se besede "predlaganja" nadomesti z besedo "objavljanja". Želi kdo besedo? Če ne, dajem prvi amandma na glasovanje. Ugotovimo sklepčnost! (59 prisotnih.)</p>
               <p>Kdo je za prvi amandma? (47 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Dajem na glasovanje drugi amandma. Drugi amandma je sedaj brezpredmeten. Se opravičujem, tudi o drugem moramo glasovati. Glasujemo o drugem amandmaju. Ugotovimo sklepčnost! (58 prisotnih.)</p>
               <p>Kdo je za? (51 poslancev.) Je kdo proti? (Nihče.)</p>
               <p>Ugotavljam, da je tudi drugi amandma sprejet.</p>
               <p>Na glasovanje dajem 27. člen v celoti. Ugotovimo sklepčnost! (52 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je 27. člen v celoti sprejet.</p>
               <p>K 29. členu imamo en amandma. Predlagatelj je Odbor za finance in kreditno-monetarno politiko; Vlada amandma podpira. Kdo želi besedo? (Nihče.) Ugotovimo sklepčnost! (53 prisotnih.)</p>
               <p>Kdo je za? (48 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem 29. člen v celoti. Ugotovimo sklepčnost! (45 prisotnih.)</p>
               <p>Kdo je za? (45 poslancev.) Je kdo proti? (1 poslanec.)</p>
               <p>Ugotavljam, da je 29. člen v celoti sprejet.</p>
               <p>K 32. členu imamo en amandma, predlagatelj je Odbor za finance. Vlada meni - mnenje imate, da ne bi posebej bral. Želi kdo besedo? Prosim, gospod Janez Kopač.</p>
            </sp>
            <sp xml:id="SDZ1-Redna-14-1993-11-24.sp102">
               <speaker>JANEZ KOPAČ:</speaker>
               <p>Hvala lepa. Vlada sicer ne nasprotuje, vendar meni, da bi bilo potrebno stvari zapisati malo drugače, Ker tak amandma malo drugače ni vložen, jaz pa se strinjam z vladnim mnenjem, da bi bilo to potrebno v bistvu še bolje zapisati kot je, predlagam, da se ta amandma podpre pa bo potem Vlada verjetno v tretji obravnavi imela proceduralno možnost s svojim amandmajem še popraviti. Ne gre pa za sporno zadevo. Predlagam, da se glasuje za ta amandma.</p>
            </sp>
            <sp xml:id="SDZ1-Redna-14-1993-11-24.sp103">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Kopač. Želi še kdo besedo? Če ne, dajem na glasovanje amandma k 32. členu. Ugotovimo sklepčnost! (49 prisotnih.)</p>
               <p>Kdo je za? (41 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Dajem 32. člen v celoti na glasovanje. Ugotovimo sklepčnost! (52 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je 32. člen v celoti sprejet.</p>
               <p>K 39. členu imamo en amandma; predlagatelj je Vlada Republike Slovenije, odbor podpira. Želi kdo besedo? (Ne želi.) Ugotovimo sklepčnost! (52 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Dajem 39. člen v celoti na glasovanje. Ugotovimo sklepčnost! (48 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>Ugotavljam, da je 39. člen sprejet v celoti.</p>
               <p>K 43. členu imamo en amandma, predlagatelj je Odbor za finance, Vlada podpira. Želi kdo besedo? (Ne želi.) Na glasovanje dajem amandma k 43. členu. Ugotovimo sklepčnost! (54 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem 43. člen v celoti.</p>
               <p>Ugotovimo sklepčnost! (53 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je 43. člen v celoti sprejet.</p>
               <p>K 44. členu imamo en amandma: predlagatelj je Brane Eržen. Odbora podpira, Vlada ne podpira.</p>
               <p>Še drugi amandma skupine poslancev začenši z gospodom Benjaminom Henigmanom. Odbor ne podpira, ker podpira amandma poslanca Braneta Eržena, Vlada nima mnenja. Kdo želi besedo? Prosim, gospod Janez Kopač.</p>
            </sp>
            <sp xml:id="SDZ1-Redna-14-1993-11-24.sp104">
               <speaker>JANEZ KOPAČ:</speaker>
               <p>Hvala za besedo. Poglejte, 44. člen pravi "tuja oseba lahko postane delničar borzno posredniške družbe le s</p>
               <p>predhodnim soglasjem Agencije. Pri zakonu o trgu vrednostnih papirjev so uporabili analogijo tega zakona z zakonom o bankah in hranilnicah, kjer je seveda ravno tak člen. Tuja banka lahko postane delničar katerekoli banke v Sloveniji samo s predhodnim soglasjem - ne Agencije - ampak Sveta banke Slovenije. Take analogije so še v mnogih drugih členih pač povezane z drugo vrsto problematike. Mnenje Vlade je sicer - naj pove kar predstavnik Vlade - ampak moje mnenje je, da bi kazalo to analogijo ohromiti.</p>
               <p>S tem imamo seveda možnost kontrole nad, ali pa usmerjanja tujega kapitala, ki bi želel priti v take borzno posredniške hiše, natančno tako kot imamo v zakonu o bankah in hranilnicah. Amandma gospoda Eržena in amandma skupine poslancev pa predvideva, da se to soglasje sicer obdrži, kar je po mojem mnenju prav, vendar pa se da nek zgornji limit, do kje sploh lahko pride kljub temu, da bi bila morda Agencija sicer voljna dati soglasje za kaj več. Gospod Eržen predlaga 49%, skupina poslancev predlaga 24% kot maksimum. Menim, da ne kaže tega zapirati, zaradi tega, ker borzno posredniške hiše niso nikakršna stvar, ki bi bila tako rekoč posebnega družbenega pomena in je prav, da, če, se bo izkazala potreba - navsezadnje tudi v skladu z neko strategijo do tujih vlaganj  - imeti morda kakšno borzno posredniško hišo v tuji lasti, pa jo pač imejmo. Menim, da bi bilo prav, da se ohrani 44. člen tak kot je predviden v predlogu zakona in, da  torej teh amandmajev ne sprejmemo. Mnenje odbora pa je - to moram poudariti, navkljub mojemu drugačnemu prepričanju, da pa se podpre amandma gospoda Eržena, ki je manj restriktiven kot amandma skupine poslancev. Hvala lepa.</p>
            </sp>
            <sp xml:id="SDZ1-Redna-14-1993-11-24.sp105">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Janez Kopač. Prosim, gospod Kopše ima besedo.</p>
            </sp>
            <sp xml:id="SDZ1-Redna-14-1993-11-24.sp106">
               <speaker>JOŽEF KOPŠE:</speaker>
               <p>Gospe in gospodje! Sem zagovornik tega amandmaja in podpisnik drugega amandmaja. Obstajajo resni razlogi, da omejimo vlaganja tujih borznih hiš v naše borzne hiše. Težko verjamem, da bi v strategiji to kompletno uredili.</p>
               <p>Glasoval bom za prvi in drugi amandma. V primeru, če prvi amandma pade, ker je dosti razlogov za teh 49%, se da preseči na drugačen način z vložki tujca.</p>
               <p>Predlagam, da podprete prvi amandma, če tega ne, pa drugega. Hvala.</p>
            </sp>
            <sp xml:id="SDZ1-Redna-14-1993-11-24.sp107">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kopše. Prosim, predstavnik Vlade želi besedo.</p>
            </sp>
            <sp xml:id="SDZ1-Redna-14-1993-11-24.sp108">
               <speaker>JOVAN LUKOVAC:</speaker>
               <p>Želel bi dodati še nekaj k temu, kar je bilo rečeno. Menimo, da administrativno določena meja ne bo dosegla osnovnega namena, ki je razumljiv, zakaj to omejevanje lastništva tujcev do borzno posredniških družb. Bojazen obstaja, da ne prvi ne drugi amandma, ki imata za osnovo osnovni kapital ali število delnic, bo povzročilo negativni efekt. Verjetno se bo zgodilo to, ker je tukaj pomembna upravljalska pravica ne pa lastništvo kapitala, da se bodo brokerske hiše organizirale kot družbe z omejeno odgovornostjo, ki so bistveno enostavneje regulirane. Prišlo bo do te oblike organiziranosti, dobili bomo negativni učinek zaradi administrativno določene meje. Prepričani smo, da osnovna predlagana rešitev Vlade, ki posega na vse segmente, ne samo na lastništvo, tudi na pogodbene in druge povezave, to onemogoča. Hvala lepa.</p>
            </sp>
            <sp xml:id="SDZ1-Redna-14-1993-11-24.sp109">
               <speaker>PREDSEDNIK MAG. HERMAN RIGELNIK:</speaker>
               <p>Želi še kdo besedo? Prosim, gospod Izidor Rejc.</p>
            </sp>
            <sp xml:id="SDZ1-Redna-14-1993-11-24.sp110">
               <speaker>IZIDOR REJC:</speaker>
               <p>Gospod predsednik, gospe in gospodje! Predlagali smo drugi amandma, ki je bolj oddaljen od predloga zakona. Mislim, da bi morali glasovati najprej o tem, potem pa o drugem. To je logično zaporedje.</p>
               <p>Vztrajamo pri tem, da mora biti, in tudi vemo da določeno znanje je, da lahko tudi 24% paket nekaj pomeni na borznem posredovanju. V naši Komisiji za spremljanje lastninskega preoblikovanja družbene lastnine ugotavljamo, da ima Agencija  preširoka pooblastila, mislim Agencija za trgovanje vrednostnih papirjev.</p>
               <p>Glasoval bom za drugi amandma. Hvala.</p>
            </sp>
            <sp xml:id="SDZ1-Redna-14-1993-11-24.sp111">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Rejc. Želi še kdo besedo? Prosim, gospod Kopše.</p>
            </sp>
            <sp xml:id="SDZ1-Redna-14-1993-11-24.sp112">
               <speaker>JOŽEF KOPŠE:</speaker>
               <p>Gospod predsednik. Podpiram mnenje gospoda Rejca o vrstnem redu glasovanja glede na to, da je ta amandma bolj oddaljen. Prosim, da bi to upoštevali. Hvala.</p>
            </sp>
            <sp xml:id="SDZ1-Redna-14-1993-11-24.sp113">
               <speaker>PREDSEDNIK MAG. HERMAN RIGELNIK:</speaker>
               <p>Želi še kdo besedo? Če ne, dajem na glasovanje drugi amandma, ki je dejansko bolj oddaljen. Ugotovimo sklepčnost! (56 prisotnih.)</p>
               <p>Kdo je za? (29 poslancev.) Je kdo proti? (20 poslancev.)</p>
               <p>Ugotavljam, da je drugi amandma sprejet.</p>
               <p>Ugotavljam, da je prvi amandma brezpredmeten in dajem na glasovanje 44. člen v celoti. Ugotovimo sklepčnost! (58 prisotnih.)</p>
               <p>Kdo je za? (46 poslancev.) Je kdo proti? (7 poslancev.)</p>
               <p>Ugotavljam, da je 44. člen v celoti sprejet.</p>
               <p>K 48. členu imamo en amandma: predlagatelj je gospod Brane Eržen. Odbor podpira, Vlada ne nasprotuje.</p>
               <p>Želi kdo besedo? Če ne želi, dajem ta amandma na glasovanje. Ugotovimo sklepčnost! (50 prisotnih.)</p>
               <p>Kdo je za? (42 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Na glasovanje dajem 48. člen v celoti. Ugotovimo sklepčnost! (59 prisotnih.)</p>
               <p>Kdo je za? (51 poslancev.) Je kdo proti? (Nihče.)</p>
               <p>Ugotavljam, da je 48. člen v celoti sprejet.</p>
               <p>K 53. členu imamo en amandma; predlagatelj je Odbor za finance. Vlada podpira.</p>
               <p>Želi kdo besedo? (Ne želi.)</p>
               <p>Na glasovanje dajem amandma k 53. členu. Ugotovimo sklepčnost! ( prisotnih.)</p>
               <p>Kdo je za? (53 poslancev.) Je kdo proti? (Nihče.)</p>
               <p>Dajem 53. člen v celoti na glasovanje. Ugotovimo sklepčnost! (54 prisotnih.)</p>
               <p>Kdo je za? (51 poslancev.) Je kdo proti? (1 poslanec.)</p>
               <p>Ugotavljam, da je 53. člen v celoti sprejet.</p>
               <p>K 58. členu imamo predlog, da se ta člen črta. Za 4. poglavjem se doda novo 4.a poglavje, ki se glasi: Predlagatelj Vlada Republike Slovenije. Odbor podpira.</p>
               <p>Gre za 106.a člen, 106.b člen in 106.c člen.</p>
               <p>Želi kdo besedo? Če ne želi nihče besede, dajem vse tri člene 106.a, 106.b in 106.c člen na glasovanje. To se pravi amandma k 58. členu. Ugotovimo sklepčnost! (53 prisotnih.)</p>
               <p>Kdo je za? (44 poslancev.) Je kdo proti? (3 poslanci.)</p>
               <p>Ugotavljam, da je amandma sprejet in s tem tudi člen.</p>
               <p>K 66. členu imamo en amandma; predlagatelj je gospod Brane Eržen. Odbor podpira, Vlada ne nasprotuje.</p>
               <p>Želi kdo besedo? (Ne želi.) Ugotovimo sklepčnost! (56 prisotnih.)</p>
               <p>Kdo je za? (48 poslancev.) Je kdo proti? (3 poslanci.)</p>
               <p>Ugotavljam, da je amandma sprejet in dajem 66. člen v celoti na glasovanje. Ugotovimo sklepčnost! (58 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je 66. člen v celoti sprejet.</p>
               <p>K 81. členu imamo en amandma. Predlagatelj je skupina poslancev s prvim podpisom gospoda Benjamina Henigmana.</p>
               <p>Odbor ne podpira, stališča Vlade nimamo.</p>
               <p>Želi kdo besedo? Prosim, gospod Janez Kopač in potem gospod Izidor Rejc.</p>
            </sp>
            <sp xml:id="SDZ1-Redna-14-1993-11-24.sp114">
               <speaker>JANEZ KOPAČ:</speaker>
               <p>Hvala lepa. Amandma govori o tem, da se ustanovni kapital za borzo kot delniško družbo ne upošteva po določbah zakona o gospodarskih družbah, kjer je predvidenih mislim, da 3 milijone tolarjev, ampak 10 milijonov tolarjev po tem amandmaju.</p>
               <p>Treba je reči, da je amandma na nek način morda ustrelil mimo, kajti mi imamo samo eno borzo in verjetno bomo tudi vedno imeli samo eno in ta ima seveda mnogo mnogo višji ustanovni kapital, kot je 10 milijonov tolarjev, tako da je ta amandma pravzaprav brezpredmeten in kot je rekel predstavnik Vlade na seji odbora, si je pravzaprav težko zamišljati borzo, ki bi poslovala z 10 milijoni tolarjev ustanovnega kapitala.</p>
               <p>Kar se mene tiče, je popolnoma vseeno, če je ta amandma sprejet ali pa če ni sprejet. Ne bo ne škode ne koristi od njega, ker sploh ne posega na področje, ki ga je želel urediti. Jaz bom pač glasoval proti, ker se mi zdi, da način ne sodi v kontekst tega zakona. Hvala.</p>
            </sp>
            <sp xml:id="SDZ1-Redna-14-1993-11-24.sp115">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Izidor Rejc ima besedo.</p>
            </sp>
            <sp xml:id="SDZ1-Redna-14-1993-11-24.sp116">
               <speaker>IZIDOR REJC:</speaker>
               <p>Gospod predsednik, gospe in gospodje. Ne morem se strinjati z gospodom Janezom Kopačem, da je ustrelil mimo. Ustrelil pač tja, kjer se temu reče, da je stvar bolj resna. Ko je govor o zakonu, o predlogu zakona o tem - ne govorim samo o eni borzi, jaz vem, da ta borza ima že višji kapital, ker mora imeti nek kapital, da sploh lahko informatiko opravlja. Vendar če je to samo 3 milijone tolarjev, to je pa res neresno. Ko sem vprašal predlagatelje na ustrezni seji, kakšno bo število borz, so rekli, kolikor jih pač bo. Mi smo pa potem vendarle postavili malo bolj resno številko, ki je 10 milijonov, s katerimi morajo pač ti ljudje skupaj stopiti in to pomeni, da se tega posla lotijo z vso resnostjo. Samo to je sporočilo. Se pravi, ni čisto mimo in bom seveda glasoval za.</p>
            </sp>
            <sp xml:id="SDZ1-Redna-14-1993-11-24.sp117">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Rejc. Želi še kdo besedo? Prosim, gospod Kopše.</p>
            </sp>
            <sp xml:id="SDZ1-Redna-14-1993-11-24.sp118">
               <speaker>JOŽEF KOPŠE:</speaker>
               <p>Glasoval bom za predvsem zaradi psihološkega učinka, ker je ustanavljati borzo z ustanovitvenim kapitalom 3 milijone tolarjev res smešno. Prav tako moram dati določen prav gospodu Kopaču, da bi bila tudi 10 milijonov tolarjev smešna številka, ampak naj bo vsaj poštena številka v tem zakonu. Hvala.</p>
            </sp>
            <sp xml:id="SDZ1-Redna-14-1993-11-24.sp119">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Kopše. Želi še kdo besedo? Če ne, dajem na glasovanje amandma k 81. členu. Ugotovimo sklepčnost! (57 prisotnih.)</p>
               <p>Kdo je za? (40 poslancev.) Je kdo proti? (9 poslancev.)</p>
               <p>Ugotavljam, da je amandma sprejet.</p>
               <p>Dajem 81. člen v celoti na glasovanje. Ugotovimo sklepčnost! (57 prisotnih.)</p>
               <p>Kdo je za? (48 poslancev.) Je kdo proti? (1 poslanec.)</p>
               <p>Ugotavljam, da je 81. člen v celoti sprejet.</p>
               <p>K 121. členu imamo en amandma. Predlagatelj je Vlada Republike Slovenije. Odbor podpira. Želi kdo besedo? (Ne želi.) Ugotovimo sklepčnost! (52 prisotnih.)</p>
               <p>Kdo je za? (40 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Dajem 121. člen v celoti na glasovanje. Ugotovimo sklepčnost! (55 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da je 121. člen v celoti sprejet.</p>
               <p>K 144. členu imamo en amandma. Predlagatelj je Vlada Republike Slovenije. Odbor podpira. Želi kdo besedo? (Ne želi.) Dajem ta amandma na glasovanje. Ugotovimo sklepčnost! (57 prisotnih.)</p>
               <p>Kdo je za? (42 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Dajem 164. člen v celoti na glasovanje. Ugotovimo sklepčnost! (54 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je 164. člen v celoti sprejet.</p>
               <p>K 152. členu imamo en amandma. Predlagatelj je skupina poslancev z Benjaminom Henigmanom na čelu. Odbor ne podpira. Amandma je smiselno povezan z amandmajema iste skupine poslancev k 154. in 155. členu. Želi kdo besedo? Prosim, gospod Izidor Rejc.          </p>
            </sp>
            <sp xml:id="SDZ1-Redna-14-1993-11-24.sp120">
               <speaker>IZIDOR REJC:</speaker>
               <p>Spoštovani predsednik, gospe in gospodje. Ta se veže na imenovanje nadzornega sveta za dobo 6 let. Menimo, da je dovolj 4 leta. Bom za to glasoval.</p>
            </sp>
            <sp xml:id="SDZ1-Redna-14-1993-11-24.sp121">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Rejc. Besedo ima gospod Janez Kopač.</p>
            </sp>
            <sp xml:id="SDZ1-Redna-14-1993-11-24.sp122">
               <speaker>JANEZ KOPAČ:</speaker>
               <p>Hvala lepa. V tem amandmaju oziroma členu, na katerega se nanaša ta amandma, je govor o mandatu članov Agencije, ki so seveda neke vrste vrhovna oblast v zvezi z podeljevanjem ali pa urejanjem trga vrednostnih papirjev in je po marsikateri karakteristiki to agencijo lahko enačimo s Svetom Banke Slovenije za neko drugo področje. Predlog zakona govori o tem, da bi mandat trajal 6 let. Amandma, vložen s strani skupine poslancev, je edini amandma, vezan je še na druga dva, na kar je opozoril predsedujoči in to piše v pregledu amandmajev. Ta amandma je edini amandma, ki v ta zakon po mojem mnenju vnaša politiko. Ta zakon je pisan res na nek način strokovno nevtralno. Navsezadnje se je pisal ob pomoči tehnične pomoči iz International financial corporation in še nekaterih drugih organizacij.</p>
               <p>Mandat članu agencije ali pa da govorim mandat članov Sveta Banke Slovenije ali pa mandat članov računskega sodišča, ko ga bomo nekoč imeli ali pa mandat kakšne druge inštitucije, ki mora biti neodvisna, mora vedno biti nastavljen tako, da preživi parlamente, mandate v parlamentu. To zaradi tega, da se politika ne vmešava, ker je to eden od inštrumentov, da se politika ne vmešava v delo teh inštitucij oziroma ima mnogo manj možnosti, da se vmešava v njihovo delo.</p>
               <p>Recimo, da dam samo tak skrajen primer. V Nemčiji je mandat članov računskega sodišča 12 let. Predsednik računskega sodišča ima mandat 12 let. Potem pa ne more biti več izvoljen. Gre za inštrument, kako čimbolj, kolikor se pač to le da ločiti delovanje, ki mora biti nevtralno delovanje neke inštitucije, ločiti od dogajanj v parlamentu oziroma v politiki, ki je vezana na 4 letni mandat, ker so pač vsake 4 leta volitve. Temu amandmaju nasprotujem zato, ker pač menim, da je 6 letni mandat in to menim za Svet Banke Slovenije in še za druge neodvisne inštitucije, ena od osnovnih garancij za to, da ti ljudje tam ne bodo odvisni od pritiskov politikov na njihovo delo. Zato skratka menim, da bi bilo za to nacijo koristno, za politike pa pošteno nasprotovati temu amandmaju in uzakoniti 6 letni mandat, ker sem že rekel, je to inštrument, kako se čimbolj znebiti vpliva ali pa vpletanja politike v delo inštitucije, ki po svoji definiciji mora biti neodvisna. Hvala lepa.</p>
            </sp>
            <sp xml:id="SDZ1-Redna-14-1993-11-24.sp123">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Janez Kopač. Besedo ima gospod Izidor Rejc.</p>
            </sp>
            <sp xml:id="SDZ1-Redna-14-1993-11-24.sp124">
               <speaker>IZIDOR REJC:</speaker>
               <p>Gospod predsednik, gospe in gospodje! Mislim, da to ni tako tragično, ker, če bi to bilo tragično, potem smo že tako ujeli nek val, v katerem bomo to imeli, po enem letu dela parlamenta, se pravi, potem pa štiri leta, tako da se to ne bo prekrivalo. To je ena stran.</p>
               <p>Druga stran pa, da to ni tip dela sodišča, mislim, da je to stvar, ki je čisto nova in mislim, da je tudi prav, da gre pod malo bolj trdo in trdno preverbo. To velja za vse zakona oziroma za vse člene, ki so kasneje.</p>
               <p>Mislim, da je opravičljivo, da je to za dobo štirih let, potem se pa vidi, mislim, kaj in kako je. To ni problem. Čemu bi se bilo treba sedaj kar za šest let brez skrbi usesti in ugotoviti, da je pač to delo v posesti in nihče se v to ne more spuščati. Vem, da je to strokovno delo, vendar stopamo na neko novo področje in mislim, da ni nič hudega, da pač žarnice malo na krajši čas posvetijo v to. Hvala.</p>
            </sp>
            <sp xml:id="SDZ1-Redna-14-1993-11-24.sp125">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Rejc. Prosim, gospod Kopše.</p>
            </sp>
            <sp xml:id="SDZ1-Redna-14-1993-11-24.sp126">
               <speaker>JOŽEF KOPŠE:</speaker>
               <p>Gospe in gospodje! Zanimivo, gledam ravno iz istega zornega kota kot gospod Kopač. Sem podpisnik predlagatelja tega amandmaja - ker menim, da bo politika, predvsem naš parlament v bodoče tudi potrjeval nekatere funkcije v podobnih ustanovah, ki naj so samostojne, vendar so te funkcije vse v isti ravni, strokovni ravni. Edina rešitev, kjer bi politično nastavljali ljudi, recimo v Banki Slovenije, ali kje drugje, kjer se bodo sprostili drugi strokovnjaki in bodo lahko zasedali tam, če bodo (nerazločno!) različni mandati pa isti položaji. Zato bom glasoval "za" predvsem zaradi tega, ker bo možnost strokovno izpopolniti take lokalne odbore. Hvala.</p>
            </sp>
            <sp xml:id="SDZ1-Redna-14-1993-11-24.sp127">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kopše. Besedo ima gospod Henigman.</p>
            </sp>
            <sp xml:id="SDZ1-Redna-14-1993-11-24.sp128">
               <speaker>BENJAMIN HENIGMAN:</speaker>
               <p>Spoštovani predsednik! Hvala za besedo. Glasoval bom za normalni štiriletni mandat. Tukaj razpravljati, koliko se politika vmešava v to! Predlog je podpisala skupina poslancev, politično opredeljenih iz vsega parlamenta, v bistvu z leve, desne, sredine ali kakorkoli gledamo, imenuje jih pa Vlada Republike Slovenije. Tudi to je, lahko bi rekli politična odločitev. Ne vidim tukaj resneje povezave politike z borznimi hišami oziroma s trgom vrednostnih papirjev in zato menim, da argumenti gospoda Kopača niso utemeljeni.                </p>
               <p>Drugo pa je, kar je bilo že rečeno, vprašanje, koliko časa sploh je politični mandat? Tudi o tem bi se dalo razpravljati. Po izkušnjah do sedaj ni bil štiri leta in tudi, kot je bilo že rečeno, te zadeve se ne prekrivajo. Tako, da prosim poslance, da podprejo normalni štiriletni mandat. Hvala.</p>
            </sp>
            <sp xml:id="SDZ1-Redna-14-1993-11-24.sp129">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Henigman. Gospod Kopač ima repliko.</p>
            </sp>
            <sp xml:id="SDZ1-Redna-14-1993-11-24.sp130">
               <speaker>JANEZ KOPAČ:</speaker>
               <p>Hvala. Ni replika, samo rad bi dodatno utemeljil svoj prav. Mi sprejemamo ta zakon in verjetno se bo sicer res še kdaj spremenil v kakšni določbi, ampak to so takšne določbe, ki se po navadi ne spreminjajo in so enkrat približno za vselej postavljene ali pa za zelo dolgo časa.</p>
               <p>Treba se je zavedati, da smo mi pač v tem mandatu in da ni nujno, da bomo še v naslednjem v tej hiši in da je ta zakon pravzaprav za precej dalj časa, kot bomo mi tukaj sedeli. Vsaj take določbe, pravim, so po navadi postavljene tako rekoč za vedno. Treba je tudi vedeti, da se bo šest let od sedaj naprej  potem s časom se nekoč ujelo v nek ritem v parlamentu in ga bo potem zopet preskočilo, ker bodo mandati štiriletni. Res je že, da šest let od sedaj naprej, bo pač štiriletni mandat naslednjega parlamenta, ampak šest let po tistem to ne bo tako. Skratka, gre za nekaj, kar se bo dogajalo še dolgo, morda mnogih od nas takrat ne bo več na tem svetu.</p>
               <p>Zato menim, da je treba zares postaviti neke mehanizme in si postavljam retorično vprašanje. Če so predlagatelji menili, da je po štirih letih potrebno preverjati strokovno ustreznost, potem ne vem, zakaj niso napisali, da je treba to po treh letih ali kaj podobnega, če že menijo, da je v začetku delovanja te inštitucije pač potrebno bolj pogosto strokovno narediti preverjanje ali pa, zakaj niso predpisali nekih drugih instrumentov, s katerimi bi bilo to strokovno preverjanje možno.</p>
               <p>Seveda ne trdim, da je šestletni mandat pogoj za to, da se politika ne vmešava. Politika se vmešava skozi mnoge ventile, ampak to je eden od pomembnih instrumentov, kako se tega vmešavanja znebiti. Zato podpiram osnovni tekst predloga zakona in bom glasoval proti temu amandmaju. Hvala.</p>
            </sp>
            <sp xml:id="SDZ1-Redna-14-1993-11-24.sp131">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kopač. Želi še kdo besedo? Prosim. Besedo ima gospod Lukovac.</p>
            </sp>
            <sp xml:id="SDZ1-Redna-14-1993-11-24.sp132">
               <speaker>JOVAN LUKOVAC:</speaker>
               <p>Če dovolite, bi k tem določbam dal še dodatno pojasnilo. Osebno sem prepričan, da je ta določba ena od bistvenih, ki zagotavlja delno neodvisnost te agencije. Ta doba šest let ni povezana samo s tem, kar smo slišali, zakaj šest let, ampak ima še drugo pomembno zadevo, ki je napisana v 199. členu tega zakona, se pravi v prehodni določbi, ki uvaja tako imenovani "rolling" sistem, se pravi krožno zamenjavanje strokovnega sveta vsake dve leti. To pomeni, da nihče ne bo sedel, praktično, svet ne bo sedel šest let, ampak bo vsaki dve leti non-stop na prepihu različnih strank in prav teh šest let to zagotavlja in da se - to je bilo že rečeno - ne podvaja istočasnost.</p>
               <p>Kar se pa tiče vmešavanja politike v ta segment, je zelo prisotna povsod v svetu. Gre za urejanje trga kapitala, gre za interese izdaje raznih papirjev, tudi državnih in drugih inštitucij. V kolikor bodo te povezave vgrajene, bosta ta strokovni svet in agencija delala v interesu verjetno nekoga drugega, ne pa njun osnovni namen ustanovitve, ki je zaščita drobnega investitorja. Prepričan sem, da, če osnovna rešitev teh dveh zakonov ne bo sprejeta, bodo tudi posledice take. Hvala lepa.                </p>
            </sp>
            <sp xml:id="SDZ1-Redna-14-1993-11-24.sp133">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Prosim gospod Kopše in gospod Izidor Rejc.</p>
            </sp>
            <sp xml:id="SDZ1-Redna-14-1993-11-24.sp134">
               <speaker>JOŽEF KOPŠE:</speaker>
               <p>Moram reči, da je predstavnik vlade le nekoliko pretiraval v tem vmešavanju eventualno politike, zaradi tega "rolling" sistema, ki je zapisan v 129. členu. Mislim, da tega ne bo v tem smislu, da so pa interesi več kot očitni in še do sedaj mi nihče od dveh govorcev, ki sta zagovarjala obstoječe, tega ni znal prav pojasniti! Vidim prav nasprotno, ravno s tem se mi zdi, da se zagotavlja politična neodvisnost.Je bilo pa malo pretirano, gospod predstavnik Vlade. Hvala.</p>
            </sp>
            <sp xml:id="SDZ1-Redna-14-1993-11-24.sp135">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kopše. Besedo ima gospod Izidor Rejc.</p>
            </sp>
            <sp xml:id="SDZ1-Redna-14-1993-11-24.sp136">
               <speaker>IZIDOR REJC:</speaker>
               <p>Gospod predsednik, gospe in gospodje! Sem že prej povedal, da menimo - tudi na Komisiji za spremljanje in nadzor lastninskega preoblikovanja družbene lastnine smo ocenili, da je vloga Agencije za vrednostne papirje zelo predimenzionirana in da ima nekako preveč pooblastil in prav to je to. Verjamem, da tujci, ki prihajajo, da nam prav svetujejo, vendar mislim, da je treba tu le imeti neko praktično stran, in sicer v tem, da kdor dobro dela, se ni treba ničesar bati, kdor pa slabo dela -. Mislim, da ima tudi parlament lahko to pravico. Hkrati smo tudi vse druge, bodisi agencije ali tudi sklade, vse smo nekako vezali na štiri leta. Hvala.</p>
            </sp>
            <sp xml:id="SDZ1-Redna-14-1993-11-24.sp137">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Rejc. Želi še kdo besedo? Če ne želi, dajem na glasovanje amandma k 152. členu. Ugotovimo sklepčnost! (54 prisotnih.)</p>
               <p>Kdo je za? (30 poslancev.) Je kdo proti? (24 poslancev.)</p>
               <p>Ugotavljam, da je amandma sprejet.</p>
               <p>Dajem 152. člen v celoti na glasovanje. Ugotovimo sklepčnost! (50 prisotnih.)</p>
               <p>Kdo je za 152. člen v celoti? (35 poslancev.) Je kdo proti? (16 poslancev.)</p>
               <p>Ugotavljam, da je 152. člen sprejet v celoti.</p>
               <p>K 154. členu imamo en amandma predlagateljev skupine poslancev z Benjaminom Henigmanom na čelu. Odbor ne podpira, stališča Vlade nimamo.</p>
               <p>Kdo želi razpravljati? Če nihče, dajem amandma na glasovanje. Ugotovimo sklepčnost! (57 prisotnih.)</p>
               <p>Kdo je za? (32 poslancev.) Je kdo proti? (9 poslancev.)</p>
               <p>Ugotavljam, da je amandma sprejet.</p>
               <p>Dajem 154. člen v celoti na glasovanje. Ugotovimo sklepčnost! (56 prisotnih.)</p>
               <p>Kdo je za? (38 poslancev.) Je kdo proti? (6 poslancev.)</p>
               <p>Ugotavljam, da je člen sprejet v celoti.</p>
               <p>K 155. členu imamo podoben amandma. Želi kdo besedo? (Ne želi.) Ugotovimo sklepčnost! (53 prisotnih.)</p>
               <p>Kdo je za? (28 poslancev.) Je kdo proti? (19 poslancev.)</p>
               <p>Ugotavljam, da je amandma sprejet.</p>
               <p>Dajem 155. člen v celoti na glasovanje. Ugotovimo sklepčnost! (53 prisotnih.)</p>
               <p>Kdo je za? (36 poslancev.) Je kdo proti? (10 poslancev.)</p>
               <p>Ugotavljam, da je 155. člen sprejet.</p>
               <p>K 156. členu imamo en amandma. Predlagatelj je Brane Eržen. Odbor podpira, Vlada ne nasprotuje.</p>
               <p>Želi kdo besedo? Če ne želi, dajem ta amandma na glasovanje. Ugotovimo sklepčnost! (58 prisotnih.)</p>
               <p>Kdo je za? (45 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Dajem 156. člen v celoti na glasovanje. Ugotovimo sklepčnost! (58 prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da je 156. člen v celoti sprejet.</p>
               <p>Prehajamo k amandmaju k 157. členu. Predlagatelj je Vlada Republike Slovenije, odbor podpira.</p>
               <p>Želi kdo besedo? Če ne, dajem ta amandma na glasovanje. Ugotovimo sklepčnost! (58 prisotnih.)</p>
               <p>Kdo je za? (49 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Dajem 157. člen v celoti na glasovanje. Ugotovimo sklepčnost! (58 prisotnih.)</p>
               <p>Kdo je za? (47 poslancev.) Je kdo proti? (1 poslanec.)</p>
               <p>Ugotavljam, da je 157. člen sprejet v celoti.</p>
               <p>K 159. členu imamo en amandma. Predlagatelj je Odbor za finance, Vlada podpira.</p>
               <p>Želi kdo besedo? (Ne želi.) Dajem ta amandma na glasovanje. Ugotovimo sklepčnost! (56 prisotnih.)</p>
               <p>Kdo je za? (46 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Dajem 159. člen v celoti na glasovanje. Ugotovimo sklepčnost! (51 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je 159. člen v celoti sprejet.</p>
               <p>Prehajamo k 161. členu in njegovemu amandmaju. Predlagatelj je Vlada Republike Slovenije, odbor podpira.</p>
               <p>Želi kdo besedo? (Ne želi.) Dajem ta amandma na glasovanje. Ugotovimo sklepčnost! (53 prisotnih.)</p>
               <p>Kdo je za? (45 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Dajem 161. člen v celoti na glasovanje. Ugotovimo sklepčnost! (55 prisotnih.)</p>
               <p>Kdo je za? (47 poslancev.) Je kdo proti? (1 poslanec.)</p>
               <p>Ugotavljam, da je 161. člen sprejet v celoti.</p>
               <p>K 175. členu imamo en amandma. Predlagatelj je Odbor za finance, Vlada podpira.</p>
               <p>Želi kdo besedo? (Ne želi.) Dajem ta amandma na glasovanje. Ugotovimo sklepčnost! (57 prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Dajem 175. člen v celoti na glasovanje. Ugotovimo sklepčnost! (59 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je 175. člen sprejet.</p>
               <p>K 182. členu imamo en amandma. Predlagatelj je Odbor za finance, Vlada podpira.</p>
               <p>Želi kdo besedo? Prosim, gospod Pukl.</p>
            </sp>
            <sp xml:id="SDZ1-Redna-14-1993-11-24.sp138">
               <speaker>VITODRAG PUKL:</speaker>
               <p>Spoštovani gospod predsednik, spoštovani zbor! Včeraj oziroma danes smo sprejeli spremembe zakona o prekrških in višini denarnih kazni, ki so bistveno povečane. Zato predlagam, da tega amandmaja ne sprejmemo, ker bo potem v teh splošnih določbah, vsaj menim, da Vlada enako misli, možnost povečanja te denarne kazni, kot je v teh zakonih oziroma spremembah zakona, ki smo jih sprejeli. Hvala.</p>
            </sp>
            <sp xml:id="SDZ1-Redna-14-1993-11-24.sp139">
               <speaker>PREDSEDNIK MAG. HERMAN RIGLENIK:</speaker>
               <p>Hvala lepa, gospod Pukl. Moje mnenje je, da je treba ta amandma sprejeti in ga v tretji obravnavi popraviti, če ne te določbe nimamo, če soglašate?</p>
            </sp>
            <sp xml:id="SDZ1-Redna-14-1993-11-24.sp140">
               <speaker>VITODRAG PUKL:</speaker>
               <p>Hvala lepa. Soglašam, če ni določbe v zakonu, potem predlagam sprejem.</p>
            </sp>
            <sp xml:id="SDZ1-Redna-14-1993-11-24.sp141">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Prosim? Dajem ta amandma na glasovanje. Ugotovimo sklepčnost! (56 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je  amandma sprejet.</p>
               <p>Dajem 182. člen v celoti na glasovanje. Ugotovimo sklepčnost! (57 prisotnih.)</p>
               <p>Kdo je za? (47 poslancev.) Je kdo proti? (2 poslanca.)</p>
               <p>Ugotavljam, da je 182. člen v celoti sprejet.</p>
               <p>K 189. členu imamo en amandma. Predlagatelj je Odbor za finance, Vlada podpira. Želi kdo besedo? (Ne želi.) Dajem ta amandma na glasovanje. Ugotovimo sklepčnost! (55 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Dajem 189. člen v celoti na glasovanje. Ugotovimo sklepčnost! (51 prisotnih.)</p>
               <p>Kdo je za? (48 poslancev.) Je kdo proti? (Nihče.)</p>
               <p>Ugotavljam, da smo 189. člen sprejeli v celoti.</p>
               <p>K 192. členu imamo en amandma. Predlagatelj je Vlada Republike Slovenije, odbor podpira. Želi kdo besedo? (Ne želi.) Dajem ta amandma na glasovanje. Ugotovimo sklepčnost! (58 prisotnih.)</p>
               <p>Kdo je za? (52 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Dajem 192. člen v celoti na glasovanje. Ugotovimo sklepčnost! (56 prisotnih.)</p>
               <p>Kdo je za? (37 poslancev.) Je kdo proti? (Nihče.)</p>
               <p>K 193. členu imamo dva amandmaja. Prvega predlagatelja, Vlade Republike Slovenije, odbor podpira. Drugega predlagatelja, Odbora za finance, Vlada podpira. Želi kdo besedo? (Ne želi.)</p>
               <p>Dajem na glasovanje prvi amandma. Ugotovimo sklepčnost! (56 prisotnih.)</p>
               <p>Kdo je za prvi amandma? (41 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Dajem na glasovanje še drugi amandma. Ugotovimo sklepčnost! (58 prisotnih.)</p>
               <p>Kdo je za? (39 poslancev.) Je kdo proti? (1 poslanec.)</p>
               <p>Ugotavljam, da je tudi drugi amandma sprejet.</p>
               <p>Dajem 193. člen v celoti na glasovanje. Ugotovimo sklepčnost! (55 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je 193. člen v celoti sprejet.</p>
               <p>K 199. členu imamo en amandma. Predlagatelj je Vlada republike Slovenije, odbor podpira. Želi kdo besedo? Prosim, gospod Kopše.</p>
            </sp>
            <sp xml:id="SDZ1-Redna-14-1993-11-24.sp142">
               <speaker>JOŽEF KOPŠE:</speaker>
               <p>Glasoval bom proti temu amandmaju Vlade , ker mislim, da je Državni zbor tisti in njegov pristojni odbor, ki lahko presodi in imenuje ta dva strokovnjaka, ne pa Vlada, ker lahko postanejo eventualno možne kakšne druge transakcije. Zato bom proti temu amandmaju Vlade, da ostane v zakonu tekst, kot je v 199. členu. Hvala.</p>
            </sp>
            <sp xml:id="SDZ1-Redna-14-1993-11-24.sp143">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Želi še kdo besedo? Prosim, predstavnik Vlade. Besedo ima gospod Lukovac.</p>
            </sp>
            <sp xml:id="SDZ1-Redna-14-1993-11-24.sp144">
               <speaker>JOVAN LUKOVAC:</speaker>
               <p>Če dovolite samo repliko k 199. členu. 199. člen je v "prehodnih določbah" in se sklicuje na 154. člen. Namen amandmaja je samo redakcija, ker v 154. členu piše "vlada", se pravi, da ne more dati na isto imenovanje "in vlada". Se pravi torej, da gre za redakcijo, ne pa za drugo vsebino. Torej je treba gledati na 154. člen, na katerega se ta sklicuje. Hvala.</p>
            </sp>
            <sp xml:id="SDZ1-Redna-14-1993-11-24.sp145">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Če ne, dajem ta amandma na glasovanje. Ugotovimo sklepčnost! (60 prisotnih.)</p>
               <p>Kdo je za? (32 poslancev.) Je kdo proti? (14 poslancev.)</p>
               <p>Ugotavljam, da je amandma sprejet.</p>
               <p>Sedaj dajem 199. člen v celoti na glasovanje. Ugotovimo sklepčnost! (58 prisotnih.)</p>
               <p>Kdo je za? (42 poslancev.) Je kdo proti? (10 poslancev.)</p>
               <p>Ugotavljam, da je 199. člen sprejet.</p>
               <p>V razpravo in glasovanje dajem vse preostale člene, o katerih do sedaj nismo glasovali, se pravi, da ni bilo amandmajev. Želi kdo besedo? Če ne, dajem te preostale člene na glasovanje. Ugotovimo sklepčnost! (59 prisotnih.)</p>
               <p>Kdo je za? (52 poslancev.) Je kdo proti? (2 poslanca.)</p>
               <p>Ugotavljam, da smo sprejeli tudi vse preostale člene.</p>
               <p>V obravnavo dajem sedaj naslov zakona. Želi kdo besedo? (Ne želi.) Dajem naslov zakona na glasovanje. Ugotovimo sklepčnost! (56 prisotnih.)</p>
               <p>Kdo je za? (43 poslancev.) Je kdo proti? (3 poslanci.)</p>
               <p>Ugotavljam, da smo s tem sprejeli tudi naslov zakona.</p>
               <p>Na glasovanje dajem in predlagam zboru tudi dva dodatna sklepa, in sicer prvi sklep:</p>
               <p>Zboru predlagam, da sprejme naslednji sklep: "Predlog zakona o trgu vrednostnih papirjev za tretjo obravnavo pripravi predlagatelj." - Želi kdo besedo? (Ne želi.) Ugotovimo sklepčnost! (56 prisotnih.)</p>
               <p>Kdo je za? (48 poslancev.) Je kdo proti? (5 poslancev.)</p>
               <p>Ugotavljam, da je prvi predlog sklepa sprejet.</p>
               <p>In še drugi dodatni sklep: "Državni zbor Republike Slovenije pooblašča pripravljavca predloga zakona za tretjo obravnavo, da glede neenotnega sklicevanja določb zakona na prejšnje odstavke ali prejšnje člene poenoti vsa tovrstna sklicevanja, tako da jih poimenuje številčno. Precizira naj tudi pogostno sklicevanja določb zakona na 39. člen, z dodatkom, da se sklicevanje nanaša na prvi odstavek tega člena." Želi kdo besedo? Če ne želi nihče, dajem ta dodatni sklep na glasovanje.</p>
               <p>Prosim, gospod Žare Pregelj ima proceduralno.</p>
            </sp>
            <sp xml:id="SDZ1-Redna-14-1993-11-24.sp146">
               <speaker>ŽARKO PREGELJ:</speaker>
               <p>Spoštovani! Proceduralno ta predlog ni čist. Predlagatelj ne more dati v besedilo take popravke. To lahko naredi z amandmaji. Predlagam, da se ta sklep spremeni, tako da bo jasno razvidno, da to predlagatelj naredi z amandmaji. Kajti, v kolikor bi Sekretariat - kar bi bilo v bistvu normalno, normalni postopek - pripravil tretjo obravnavo, ne bi uspel kar tako vključevati v besedilo, ampak bi ravno tako moral oblikovati amandmaje. In edino to je pravi pristop. Hvala.</p>
            </sp>
            <sp xml:id="SDZ1-Redna-14-1993-11-24.sp147">
               <speaker>PREDSEDNIK MAG. HERMAN RIGELNIK:</speaker>
               <p>Gospod Pregelj, gre torej zgolj za tehnične popravke, ne za vsebinske popravke. Mislim, da vemo, kaj se lahko popravlja zgolj tehnično in kaj se lahko popravlja vsebinsko. Ta sklep je na predlog Sekretariata. - Predlagam, da ta sklep sprejmemo. Ugotovimo sklepčnost! (59 prisotnih.)</p>
               <p>Kdo je za? (41 poslancev.) Je kdo proti? (6 poslancev.)</p>
               <p>Ugotavljam, da je tudi ta dodatni sklep sprejet.</p>
               <p>Prehajamo na <title>26. TOČKO DNEVNEGA REDA</title>.</p>
               <p>Na <title>DRUGO OBRAVNAVO PREDLOGA ZAKONA O DOPOLNITVI ZAKONA O UREJANJU NASELIJ IN DRUGIH POSEGOV V PROSTOR</title>.</p>
               <p>Žal, notariat še ni pripravljen za razpravo. Takoj, ko bomo dobili stališče odbora, bomo dali v obravnavo tudi Državnemu zboru.</p>
               <p>Gre za predlog zakona o dopolnitvah zakona o urejanju naselij in drugih posegov v prostor, druga obravnava. Predlog zakona je v obravnavo zboru predložila Vlada Republike Slovenije.</p>
               <p>Želi predstavnik Vlade besedo? (Ne želi.)</p>
               <p>Predlog zakona je obravnaval tudi Odbor za infrastrukturo.</p>
               <p>Želi poročevalec besedo? Prosim, gospod Žaro Pregelj.</p>
            </sp>
            <sp xml:id="SDZ1-Redna-14-1993-11-24.sp148">
               <speaker>ŽARKO PREGELJ:</speaker>
               <p>Spoštovani! Odbor za infrastrukturo je predlog zakona v drugi obravnavi obravnaval v smislu mnenj k posameznim amandmajem. Oblikoval je tudi svoje amandmaje, del amandmajev tudi v soglasju s predlagateljem, s pomočjo predstavnika predlagatelja. Kasneje je prišlo do manjših zapletov v zvezi z nekaterimi opredelitvami, če predlagatelj soglaša ali ne.  Resnica je bila taka, da minister ni bil takrat prisoten in ni soglašal z rešitvijo, ki jo je odbor uspel oblikovati kot konsenz. Mnenje odbora imate v poročilu.</p>
               <p>Poudaril bi zgolj tiste rešitve, ki so mogoče zelo pomembne. Pomemben je amandma, ki ga je odbor pripravil na 45. člen oziroma na novi 45.a člen, ki predvideva nekoliko drugačne postopke. Predvsem obveznost predlagatelja, da pripravi tudi variantne rešitve. Pomembno določilo je tudi amandma odbora, ki predvideva, da se črta člen, ki predvideva, da se ne plača odškodnina za uporabljena zemljišča. Na ta način smo upoštevali tudi mnenje Državnega sveta in tudi mnenje Sekretariata za zakonodajo. Toliko za sedaj. Hvala lepa.</p>
            </sp>
            <sp xml:id="SDZ1-Redna-14-1993-11-24.sp149">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Žaro Pregelj.</p>
               <p>Prehajamo na obravnavo in odločanje o posameznih členih predloga zakona. Pred tem dovolite, da vam predlagam skladno z zadnjo alineo 189. člena poslovnika, da razpravljamo in glasujemo o vseh členih skupaj, razen o tistih h katerim so vloženi amandmaji.</p>
               <p>Želi v zvezi s tem kdo besedo? Če ne želi, ugotovimo sklepčnost, prosim. Ugotovimo sklepčnost! (51 prisotnih.)</p>
               <p>Kdo je za? (37 poslancev.) Je kdo proti? (1 poslanec.)</p>
               <p>Ugotavljam, da je predlog sprejet.</p>
               <p>Prosim, če vzamete pregled amandmajev, in sicer novo besedilo EPA 343. Dovolite mi, da amandmajev ne berem.</p>
               <p>Najprej imamo dva amandmaja k 1. členu. Predlagatelj prvega amandmaja je Vlada. Predlagatelj drugega amandmaja je Odbor za infrastrukturo in okolje, s tem, da ga Vlada podpira.</p>
               <p>Želi kdo besedo? Prosim, gospod Žaro Pregelj.</p>
            </sp>
            <sp xml:id="SDZ1-Redna-14-1993-11-24.sp150">
               <speaker>ŽARKO PREGELJ:</speaker>
               <p>Spoštovani! Odbor je predlog Vlade - ki takrat še ni bil vložen v obliki amandmajev, ampak v obliki pobude v razpravi na odboru - zavrnil predvsem s stališča, ker je Državni zbor v prvi obravnavi zavrnil, da bi ta zakon veljal za vse infrastrukturne objekte, naprave nacionalnega pomena.</p>
               <p>V kolikor sprejmemo tako stališče, se celoten zakon podre, kajti ti postopki se ne morejo voditi enako, tako za ceste kot za odlagališča in podobno. Ker gre le za določeno kompleksnost in ker vemo, da je potrebno pripraviti nov zakon o urejanju naselij in drugih posegov v prostor, in ga je minister sam osebno obljubil že pred 4 meseci oz. spomladi - konec spomladi je obljubil - da bo v roku 3 mesecev pripravljen, pa tega zakona ni, je popolnoma neosnovano in neprimerno od Vlade, da to predlaga, kajti vemo, da na ta način ne bomo nikoli prišli do sistematičnega in primernega novega zakona o urejanju naselij in drugih posegov v prostor.</p>
               <p>Odbor je sprejel odločitev, da predlaga, da Vlada za uresničitev te svoje pobude pripravi nov zakon. Mislim, da je taka odločitev bila tudi odločitev Državnega zbora in ni razloga, da bi se zdaj odločali kako drugače. Hvala.</p>
            </sp>
            <sp xml:id="SDZ1-Redna-14-1993-11-24.sp151">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Žare Pregelj. Želi še kdo besedo? Prosim, gospod Lenič.</p>
            </sp>
            <sp xml:id="SDZ1-Redna-14-1993-11-24.sp152">
               <speaker>JOŽE LENIČ:</speaker>
               <p>Spoštovani predsednik, spoštovani zbor! Ponovil bom samo tisto, kar sem ponovil že pri prejšnjem branju tega zakona; to je stališče, da se strinjam s tem, da zakon zajema tudi druge stvari in ne samo avtoceste. V nasprotju s svojim poslanskim kolegom Pregljem ne vidim težave v tem, da ista procedura ne bi mogla veljati tudi za druge stvari. V principu delamo samo to, da krajšamo faze in v principu tudi nov zakon, ki ga pripravlja Ministrstvo za okolje in prostor, ne bo naredil nič drugega, kot krajšal faze tudi za druge infrastrukturne objekte. Meni se ne zdi s strokovnega vidika popolnoma nič sporno, da zakon velja tudi za druge objekte, ki so v novem 45.a členu, ki predlaga decidirano naštete. Vidim to zadevo kompatibilno z novim zakonom, ki se pripravlja.</p>
               <p>Ne razumem, zakaj bi morali zdaj - tukaj na primeru bom rekel, sicer "top" politične teme avtocest v Sloveniji - delati izjemno in samo za avtoceste, vse drugo, kar nam politično ni drago, pa pustiti vnemar in naj se odvija po svojem ključu. Mislim, da bi morali pristopiti sistemsko in podpreti oba vladna amandmaja. Hvala lepa.</p>
            </sp>
            <sp xml:id="SDZ1-Redna-14-1993-11-24.sp153">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Lenič. Gospod Žare Pregelj, potem gospod Černelič.</p>
            </sp>
            <sp xml:id="SDZ1-Redna-14-1993-11-24.sp154">
               <speaker>ŽARKO PREGELJ:</speaker>
               <p>Spoštovani! Kratka replika. Menim, da je Državni zbor z opredelitvijo o prednostni gradnji avtocestne smeri od Kopra do Lendave opredelil prioriteto tega posega. Vsi drugi posegi, kot so npr. energetski objekti, Savska veriga, razna odlagališča itn., niso še v nobenem dokumentu opredeljeni kot prednostni. Ni nobenega nacionalnega programa v proceduri, ki bi te objekte opredeljeval.</p>
               <p>Komaj ta mesec smo dobili nacionalni program gradnje železniške infrastrukture. Ko bodo ti projekti opredeljeni, potem bo mogoče tudi upravičeno zahtevati, da tudi za njih veljajo vsi hitrejši posegi. Do takrat - to pomeni vsaj nekaj mesecev - lahko Vlada pride z novim zakonom o urejanju naselij in drugih posegov v prostor in pripravi celovit zakon. Ne gre zgolj za te posege, gre za vrsto drugih stvari. Dejansko je zdaj situacija, ko je potrebna daljša procedura za izgradnjo, lahko bi rekli, če banalno rečem kurnika kot pa npr. avtoceste, ki uniči ne vem koliko hektarjev zemljišč. To je dejstvo, ampak prav zato moramo priti s celovitim zakonom, ne pa ga zopet širiti tudi na pomembne posege v prostor in potem spregledati mogoče zelo važne zadeve.</p>
               <p>Ob tem bi še želel pripomniti, Vlada ni pripravila posameznih uredb, ki bi opredeljevale posege v okolje, za katere je potrebno okoljevarstveno soglasje. Rok se bo iztekel za nekatere decembra, za druge pa imamo še tri mesece časa, ampak dejansko je pa potreba po taki uredbi že zdaj, kar nakazuje hkrati tudi problematičnost take rešitve, ki bi pač omogočila hitrejši potek pri pripravi dovoljenj za vse posege v okolje.</p>
            </sp>
            <sp xml:id="SDZ1-Redna-14-1993-11-24.sp155">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Žarko Pregelj. Gospod Černelič ima besedo. Prosim.</p>
            </sp>
            <sp xml:id="SDZ1-Redna-14-1993-11-24.sp156">
               <speaker>FRANC ČERNELIČ:</speaker>
               <p>Hvala lepa spoštovani predsedujoči! Spoštovane poslanke, poslanci! Sam sem že pri prvi obravnavi povedal, da sem zelo zainteresiran za pripravo kvalitetnega prostorskega dokumenta zakona. Že takrat sem povedal, da so problematična sprejemanja dokumentov na ravneh, kadar gre za poseben interes širše skupnosti. Vendar, tudi takrat sem rekel, da je nemogoče, da skozi to dopolnilo dejansko naredimo kar rez za vse drugo, kajti to dopolnilo bo tudi naredilo kar nekaj napak, vendar te napake priznavamo, jih v tem primeru doseganja cilja, izgradnje avtocest toleriramo, ne moremo jih pa tolerirati za kompletno sfero vseh drugih zadev.</p>
               <p>In skozi sprejetje takega dela bi pravzaprav na zelo lahek način sprejeli nekaj, kar bi nam bilo kasneje žal. Mi moramo celovito sprejeti zakon in zato bom glasoval proti in mislim, da boste drugi ob dobrem premisleku tudi glasovali temu ustrezno in podprli tudi s tem nesprejetjem, da se dejansko pripravi celovit zakon, ki bo zadeve reševal na ustrezen način. Hvala lepa.</p>
            </sp>
            <sp xml:id="SDZ1-Redna-14-1993-11-24.sp157">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Želi še kdo besedo? Prosim, gospod Geržina.</p>
            </sp>
            <sp xml:id="SDZ1-Redna-14-1993-11-24.sp158">
               <speaker>MIROSLAV GERŽINA:</speaker>
               <p>Hvala lepa gospod predsednik. Spoštovani! Že predgovorniki so rekli, zakaj so proti posplošitvi zakona o urejanju naselij.</p>
               <p>Mislim, da je za sedaj za ministrstvo, ki se s tem ukvarja, kar zadosti dela že samo ta projekt avtoceste. Naj spomnim vas tudi na problem, ki se pojavlja v zgornji Savinjski dolini. Mislim, da bo minister imel precej dela tam in da naj to delo opravi kvalitetno, v zadovoljstvo tako naravovarstvenikov kot občanov in tudi vseh drugih državljanov in naj ne poskuša skozi tak amandma na lahko roko, bi rekli skozi zadnja vrata, opraviti tudi z nekaterimi projekti, ki so širšega pomena, rekel vsedržavnega pomena, s katerimi bo imel še večje probleme, kot z umestitvijo avtocest.</p>
               <p>In zato predlagam tudi drugim, seveda sem proti temu, da se ta zadeva sedaj razširi. Naj naredi nekaj več tudi za to, kar je bilo že rečeno, da pripravi čimprej zakon o urejanju naselij in umeščanju v prostor in ne poskuša olajšati si delo na tak način. Seveda, to je njegovo legitimno dejanje, ampak mislim, da ga moramo ustaviti. Hvala lepa, zato sem proti.</p>
            </sp>
            <sp xml:id="SDZ1-Redna-14-1993-11-24.sp159">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Prosim, gospod Lenič, replika.</p>
            </sp>
            <sp xml:id="SDZ1-Redna-14-1993-11-24.sp160">
               <speaker>JOŽE LENIČ:</speaker>
               <p>Gospod predsednik, spoštovani zbor! Če bi držalo dejstvo ali pa izvajanje gospoda Černeliča, potem moram reči, da delamo zelo veliko napako v tem trenutku.</p>
               <p>Vsi vemo, da bodo prav avtoceste v Sloveniji eden največjih prostorskih posegov, bom rekel brez kakšne patetike v naslednjem desetletju. Če vemo za napake oz. če že v naprej priznamo, da je zakon slab - jaz sicer mislim, da to ni tako - potem ga je treba zavrniti. To, da so avtoceste pregreta in ena najpomembnejših tem v Sloveniji, še ne more biti razlog, da sprejemamo slabe zakone. Nekaj o teh zadevah je bilo danes slišati že iz ust gospoda Šešerka in vse te zadeve morajo biti dejansko premišljene in dobre.</p>
               <p>Osebno ocenjujem, da sam zakon ni tako slab in da je dober in zato tudi mislim, da se lahko ta zakon aplicira tudi na druge objekte infrastrukturnega pomena, seveda nacionalnega, kar se opredeljuje v 45.a členu. In ponovno poudarjam, da te rešitve prejudicirajo ali pa so kompatibilne s tistim, kar se pripravlja v novem zakonu o urejanju prostora. Jaz se pridružujem, če hočete kritiki Vlade, ali pa ministra ali ministrstva, da bi ta zakon že moral zagledati luč sveta - če se dobro spominjate, sem jaz osebno takrat vložil dodaten sklep, da mora biti zakon narejen, mislim, da je bilo takrat v treh mesecih - vendar te zadeve gredo v smeri rešitev in ne odstopajo. Ponovno apeliram na to, dajmo možnost tudi drugim, ne samo tistim, ki delajo avtoceste, da delajo učinkovito in kvalitetno in to bomo s tema členoma omogočali. Hvala lepa.</p>
            </sp>
            <sp xml:id="SDZ1-Redna-14-1993-11-24.sp161">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Želi še kdo besedo? Prosim,gospod Jagodnik.</p>
            </sp>
            <sp xml:id="SDZ1-Redna-14-1993-11-24.sp162">
               <speaker>JOŽE JAGODNIK:</speaker>
               <p>Spoštovani zbor, hvala za besedo! Naš zbor je sprejel sklep in po tem sklepu smo sprejeli strogo omejen domet tega zakona in pristojnosti ministra in seveda ministrstva. Odbor je sprejel podoben sklep in z glasovanjem smo se sedaj  odločili, da zadovoljuje termin, ki se nanaša samo na avtoceste Pa vendar prihaja Vlada, seveda z amandmajem, pa vendar se zopet prepričujemo drug drugega. Ne vem pravzaprav, na kaj se gremo.</p>
               <p>Naš poslanska skupina ne podpira tega amandmaja, podpira prvoten tekst zakona. S tem bomo seveda prisilili ministrstvo, da zakonodajo, ki jo dejansko dolguje, zagotavlja in s tem, kot ne bomo preprečili drugim investitorjem, kot zatrjuje moj poslanski kolega, gospod Lenič kakršnega koli drugega ukrepanja.</p>
               <p>Seveda se bojim, da bi se takšna pooblastila ministrstvu v naslednjih nekaj mesecih, dokler ne bo nove zakonodaje, nanašala recimo na neka odlagališča ali na neke hidroenergetske objekte in tako naprej.</p>
               <p>Zato bom glasoval proti temu amandmaju. Hvala lepa.</p>
            </sp>
            <sp xml:id="SDZ1-Redna-14-1993-11-24.sp163">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Černelič, prosim.</p>
            </sp>
            <sp xml:id="SDZ1-Redna-14-1993-11-24.sp164">
               <speaker>FRANC ČERNELIČ:</speaker>
               <p>Spoštovani! Hotel sem dati repliko, ampak saj je bilo že odgovorjeno. Hočem samo, vseeno to povedati, da je v tem zakonu seveda kar precej na ostro nekako zaobidena oziroma dana v precep lokalna skupnost in tega seveda ni mogoče za vse primere akceptirati tako.</p>
               <p>V tem zakonu, ki ga bomo sprejeli, upam da ga bomo sprejeli, je opredeljeno tako, da bodo morale zelo intenzivno delovati lokalne skupnosti in bi rekel, ta direkten vpliv in pa presoja na končne odločitve sta mogoče malce težavnejša. Zato mislim, da vse, kar je gospod Lenič rekel, da ne drži v celoti in vse na istem stališču. Hvala lepa.</p>
            </sp>
            <sp xml:id="SDZ1-Redna-14-1993-11-24.sp165">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Minister Jazbinšek, minister za okolje in prostor ima besedo.</p>
            </sp>
            <sp xml:id="SDZ1-Redna-14-1993-11-24.sp166">
               <speaker>MIHA JAZBINŠEK:</speaker>
               <p>Očitno za vprašanja ali samo za ceste ali tudi sicer za infrastrukturo, pri čemer, če ste prebrali ta amandma Vlade, vidite, da so odpadki izključeni iz infrastrukture nacionalnega pomena, to pomeni, da bo v nekem smislu eden od resorjev imel večje težave kot drugi resorji. Reklo bi se, seveda, če je podstat pri tem zakonu razmišljanja takšna, da je ta zakon slab in da ta zakon jemlje lokalni samoupravi njene kompetence, potem razumem nekatera razmišljanja, ki so tu dana in nasprotovanje tem amandmajem.</p>
               <p>Vendar, skozi odbor in skozi amandmaje, ki so bili v Odboru za infrastrukturo, je šlo toliko dopolnil notri, ki pomenijo varovalko v odnosih med lokalno skupnostjo in pa občino, da bo ta zakon v nekem smislu, jaz se seveda ne bi upal potem več govoriti, da je to v nekem smislu slab zakon. Ta zakon ima dober namen in ta dober namen pomeni nekatere reči, ki so danes vezane na cela leta zaporednega odločanja, spraviti v to, da je to zaporedno odločanje krajše, nič manj strokovno in seveda, rekel bi, nič manj v interakciji med državo in lokalno skupnostjo.</p>
               <p>Zato mislim, da ta zakon nima karakterja izjemnega zakona za izjemni investicijski poseg, ki se mu reče avtocestni sistem. Ta zakon je za avtocestni sistem prehitel zaradi časovne potrebe, ne pa zato, ker bi se v bistvu temu sistemu dalo nekaj več možnosti biti operativen kot, recimo, drugim sistemom.</p>
               <p>Mislim, da vsak Zasavec, ki pride sem gor, bo iz naslova verige, recimo elektrarn na Savi vedel, kaj lahko pomeni zdaj začeti na tem področju zaporedno odločati. Najprej dolgoročen plan, pa občinski plan, pa lokacijski načrt in tako naprej in pomeni, da bomo prišli pri teh odločitvah v določeno krizo.</p>
               <p>Zato smo, da bi se izognili, ali pa bi rekel, da smo dali na žrtvenik teži te odločitve, objekte odpadkov stran, da ne bi bili moteči, vendar za drugo infrastrukturo, ki je dimenzijsko manjša, ekološko manj sporna, včasih pa tudi potrebna, da se hitro naredi, bi bil ta zakon seveda zelo uporaben.</p>
               <p>Manipulacij tu seveda ne bo, ker tu odloča v pretežni meri, kompetence so razmejene, nekaj minister metodološko, Vlada, Državni zbor odloča in ta ima seveda vse korelacije med Državnim zborom in lokalno samoupravo. To se pravi, če bi rekli, da je v nekem smislu relacija država - samouprava, ta zakon slab, ne boste vendar rekli, da je zato slab, ker bo Državni zbor v vsakem konkretnem primeru zmanipuliral lokalno skupnost. Mislim, da ta Državni zbor ni tak. On si je samo skrajšal mehanizme odločanja in zato mislim, da bo to na koncu dober zakon in če je dober zakon, ga moramo uporabiti za čimveč primerov, da postanemo opravilno sposobna država na področju planiranja infrastrukture nacionalnega pomena. Seveda, čisto formalno gledano, prvi sklep Državnega zbora je bil zakon o infrastrukturi nacionalnega pomena in ne zakon o cestah. Ceste so prišle skozi samo zato, ker je očitno v določenem trenutku prevladala ocena, da bo en sistem deležen večje prijaznosti s strani Državnega zbora kakor drugi sistemi, ker je ta "nacionalna euforija cestne izgradnje" tista, ki nosi na krilih tudi kakšne hitre odločitve v tem Državnem zboru.</p>
               <p>No, predlagam, da se ta amandma sprejme, ker ima dober namen in ima namen narediti ta Državni zbor po teh vprašanjih opravilno sposoben v čim krajšem času.</p>
            </sp>
            <sp xml:id="SDZ1-Redna-14-1993-11-24.sp167">
               <speaker>PREDSEDNIK MAG. HERMAN RIGELNIK:</speaker>
               <p>Gospa Pečanova in gospod Pregelj in še drugi imajo replike. Najprej gospa Pečanova, potem gospod Pregelj.</p>
            </sp>
            <sp xml:id="SDZ1-Redna-14-1993-11-24.sp168">
               <speaker>BREDA PEČAN:</speaker>
               <p>Zelo kratko vprašanje, ki kot vsekaže ne rabi odgovora. Koga ima gospod minister za norca? Tukaj zagovarja, kako naj bi se razširilo področje, ki naj bi ga urejal ta zakon, hkrati pa v 45.a členu, ki ga predlaga Vlada, piše, kaj vse naj bi ta zakon urejal in so zraven našteti tudi vodno gospodarski, ekološki in drugi objekti in naprave. Ni treba, da mi kdorkoli pojasnjuje, da na koncu piše, razen objekti in naprave za trajno odlaganje posebnih in jedrskih odpadkov. Vendar, mi vemo, da je koncept Slovenije na področju odlaganja tudi komunalnih odpadkov tak, da naj bi se število odlagališč bistveno zmanjšalo in da naj bi se odlagališča koncentrirala za širša območja in da je prišlo celo že do konflikta na Štajerskem, medtem ko drugje niti ne sprašujem, kje še lahko pride do konfliktov, če bo ta zakon svoje področje razširil še na vse drugo.</p>
               <p>O opravilnih sposobnostih te države, mislim, da v marsičem res lahko dvomimo, zlasti zaradi tega, ker zakon, ki je obljubljen s strani Vlade že kar nekaj let - zakon o urejanju naselij in drugih posegov v prostor - še vedno ni prišel v parlamentarno proceduro in mislim, da ga krpamo kar naprej z dodatki. Zaradi tega mislim, da bo s tem tudi Vlado in ministrstvo znotraj nje, Ministrstvo za okolje in prostor, če se bo Državni zbor odločil, da tega in naslednjega amandmaja ne sprejme, pač prisilil Vlado in Ministrstvo za okolje in prostor, da svojo nalogo že enkrat naredita in celovito uredita to področje. Hvala.</p>
            </sp>
            <sp xml:id="SDZ1-Redna-14-1993-11-24.sp169">
               <speaker>PREDSEDNIK MAG. HERMAN RIGELNIK:</speaker>
               <p>Ker vas je še kar nekaj pripravljenih za replike oziroma za razprave, prekinjam to točko in nadaljujemo ob 16.00 uri. Hvala lepa.</p>
            </sp>
            <stage type="time">(Seja je bila prekinjena ob 14.02 uri in se je nadaljevala ob 16.13 uri.)</stage>
            <sp xml:id="SDZ1-Redna-14-1993-11-24.sp170">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, nadaljujemo sejo. Za popoldanski del seje sta se od 17.30 naprej opravičila gospod Ignac Polajnar in gospod Borut Pahor. Prosim, da najprej ugotovimo prisotnost v dvorani. (49 prisotnih.)</p>
               <p>Zbor je sklepčen in nadaljujemo s <title>26. TOČKO DNEVNEGA REDA - PREDLOG ZAKONA O DOPOLNITVAH ZAKONA O UREJANJU NASELIJ IN DRUGIH POSEGOV V PROSTOR</title>, druga obravnava. Prej so bili prijavljeni k replikam in razpravam naslednji poslanci: gospod Igor Bavčar, gospa Breda Pečan, gospod Žarko Pregelj in gospod Jože Jagodnik. Kdo od teh želi besedo? Gospod Pregelj, prosim. Razprava je o amandmaju k 1. členu in 1. člen zakona. Prosim za tišino, da bomo lahko nadaljevali sejo.</p>
            </sp>
            <sp xml:id="SDZ1-Redna-14-1993-11-24.sp171">
               <speaker>ŽARKO PREGELJ:</speaker>
               <p>Spoštovani! Težko je replicirati po odmoru, kajti naboj se izgubi, mene je presenetil nastop gospoda ministra, ki je na dokaj špekulativen način hotel argumentirati predlog Vlade, da se razširi polje tega zakona še na ostalo infrastrukturo. Če natančno preberemo naslednji amandma, ki v bistvu pojasnjuje, kaj je ta infrastruktura nacionalnega pomena se izkaže, da je to lahko veliko infrastrukture, ki sploh ne bo nacionalnega pomena, ki bo mogoče zgolj lokalnega pomena. Preprosto bo možno dikcijo tega amandmaja, če bo sprejet, tako razumeti. V tem primeru bi po tej proceduri, ki je pripravljena izrazito za infrastrukturo nacionalnega pomena, določeni lokalni skupnosti lahko vsilili tudi odlagališče, pa čeprav samo komunalnih odpadkov širšega območja. To vsekakor ne bo objekt, ki bi imel vpliv na več lokalnih skupnosti ali na širšo regionalno skupnost, ampak zgolj na eno samo. Zato menim, da je v tem trenutku taka razširitev tega zakona popolnoma neumestna in kasneje utegne sprožiti tudi ustavne spore.</p>
            </sp>
            <sp xml:id="SDZ1-Redna-14-1993-11-24.sp172">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod Potrč.</p>
            </sp>
            <sp xml:id="SDZ1-Redna-14-1993-11-24.sp173">
               <speaker>MIRAN POTRČ:</speaker>
               <p>Hvala lepa. Sem med tistimi, ki želimo, da vsebina zakona zadeva samo gradnjo cest. Moram povedati, zakaj. Zelo sem vesel, da je in odbor in ministrstvo dalo pozitivno mnenje do amandmajev, ki smo jih vložili v naši poslanski skupini. Rad bi poudaril, da je sprejem teh amandmajev, po naši oceni, ker boljših nismo znali narediti, tisti najmanjši minimum, ki v odnosu Državni zbor in pristojnosti sedanjih občin oziroma bodočih lokalnih skupnosti ne zagotavlja prav nič drugega kot to, da bosta vsaj Vlada in Državni zbor obveščena, kaj neka občina misli. To je vse. Saj to smo s temi amandmaji zagotovili. V smislu prenosa pristojnosti pa so stvari ostale, kakor so bile predlagane in ta trenutek vemo, da jih drugače ne moremo reševati. Menimo pa, da bo najbrž praksa uresničevanja zakona na tem področju pokazala še kakšno vprašanje in kakšen problem. Morda bo pokazala tudi kakšne možne drugačne rešitve, ki jih zdaj ne vidimo. Saj veste, da je bil najprej predlog, da bi ta zakon sprejeli celo po hitrem postopku in je šel v neko normalno proceduro. Zato menimo, da je vredno na tem področju, kjer menimo, da se nam mudi, ali obstaja neko skupno razpoloženje sprejeti zdaj te rešitve, sicer pa le še temeljiteje razmisliti. Če jih bomo sprejeli v celoti za vse, kar sodi v javni interes na ravni države se bojim, da bomo to kasneje težko popravljali. Prepričan pa sem, da so, razen sedaj predlaganih, možne še kakšne druge rešitve in mislim, da jih bo toliko težje popravljati tudi potem, če bo prišlo do takšnih ali drugačnih nasproti interesov. Do teh bo gotovo prišlo. Lažje je neko nasprotje interesa, ko v sami občini - ko gre za neko traso avtoceste - vsi vedo da je dobro, da avtocesta pride, pa je samo notranja razlika, ali na nekem drugem delu občine teče in je že noter različni interes, ne pa samo občina vis-a-vis države. Ampak to, kar je kolegica Pečanova omenila, če bi šlo za vprašanje odlagališč, to ni več notranji konflikt, ampak je konflikt države vis-a-vis občine, ali bo ta lokacija za neko odlagališče odpadkov prišla v to, drugo ali tretjo občino. Dokler se te stvari temeljito ne razmislijo ne bi rad, da bi prišli v položaj, da bomo brez zadostnih procesualnih in strokovnih podlag o tem morali arbitrirati v Državnem zboru. Zato se mi zdi, da se je matično delovno telo za to fazo edino sprejemljivo odločilo, in da je takšen koncept zakona s temi nekaj minimalnimi popravki mogoče sprejeti. V širši vsebini se bojim, da bomo naredili prej škodo kot korist. Hvala lepa.</p>
            </sp>
            <sp xml:id="SDZ1-Redna-14-1993-11-24.sp174">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Potrču. Ker ne želi nihče več besede, prehajamo na odločanje.</p>
               <p>Najprej bomo odločali o amandmaju pod številko 1 k 1. členu, ki ga imate v pregledu amandmajev, novo besedilo 343. Ugotovimo sklepčnost! (55 prisotnih.)</p>
               <p>Kdo je za? (12 poslancev.) Je kdo proti? (33 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 2. Predlagatelj je Odbor za infrastrukturo in okolje. Vlada ga podpira. Ugotovimo sklepčnost! (57 prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Prehajamo na naslednji amandma k 45.a členu. Imamo več amandmajev in dajem 45.a člen in amandmaje v razpravo. Želi kdo besedo?</p>
               <p>Pod številko 1 je amandma brezpredmeten. Predlagatelj je bila Vlada Republike Slovenije.</p>
               <p>Pod številko 2, 3, 4 pa jih dajem v razpravo, skupaj s 45.a členom. Želi kdo besedo? V kolikor ne, dajem na glasovanje amandma pod številko 2, ki ga predlaga poslanska skupina Združene liste. Odbor za infrastrukturo in okolje ga podpira, prav tako ga podpira Vlada. Ugotovimo sklepčnost! (53 prisotnih.)</p>
               <p>Kdo je za? (48 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Na glasovanje dajem amandma pod številko 3. Predlagatelj je Odbor za infrastrukturo in okolje. Vlada podpira. Ugotovimo sklepčnost! (57 prisotnih.)</p>
               <p>Kdo je za? (56 poslancev.) Je kdo proti? (Nihče.)</p>
               <p>Ugotavljam, da je amandma pod številko 3 sprejet.</p>
               <p>Na glasovanje dajem amandma pod številko 4. Predlagatelj je prav tako Odbor za infrastrukturo in okolje. Vlada amandmaja ne podpira. Ugotovimo sklepčnost! (54 prisotnih.)</p>
               <p>Kdo je za? (37 poslancev.) Je kdo proti? (16 poslancev.)</p>
               <p>Ugotavljam, da je amandma pod številko 4 sprejet.</p>
               <p>V razpravo dajem 45.a, c in č člen. Imamo amandma, kjer je predlagatelj poslanska skupina Združene liste. Odbor za infrastrukturo in Vlada amandma podpirata.</p>
               <p>To je sprememba rokov.</p>
               <p>Želi kdo besedo? (Ne.) Ugotovimo sklepčnost! (56 prisotnih.)</p>
               <p>Kdo je za? (48 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Sedaj dajem na glasovanje 45.a člen s sprejetimi amandmaji. Ugotovimo sklepčnost! (48 prisotnih.)</p>
               <p>Kdo je za? (45 poslancev.) Je kdo proti? (4 poslanci.)</p>
               <p>Ugotavljam, da je 45.a člen sprejet.</p>
               <p>Prehajamo na stran tri k 45.c členu h kateremu imamo vloženih več amandmajev. Dajem amandmaje in člen v razpravo. Želi kdo besedo? Ker ne želi nihče besede, prehajamo na odločanje.</p>
               <p>Amandma na strani tri k 45.c členu pod številko ena predlaga Odbor za infrastrukturo in okolje, Vlada podpira. Ugotovimo sklepčnost! (55 prisotnih.)</p>
               <p>Kdo je za? (47 poslancev.) Je kdo proti? (3 poslanci.)</p>
               <p>Ugotavljam, da je amandma sprejet.</p>
               <p>Pod številko dva je predlagatelj amandmaja Vlada. Mnenja odbora nimamo. Je brezpredmeten.</p>
               <p>Amandma pod številko tri predlaga poslanska skupina Social-demokratske stranke Slovenije. Odbor ga ne podpira, prav tako ga ne podpira Vlada. Želi kdo besedo? (Ne.) Ugotovimo sklepčnost! (58 prisotnih.)</p>
               <p>Kdo je za? (7 poslancev.) Je kdo proti? (31 poslancev.)</p>
               <p>Ugotavljam, da amandma pod točko tri ni sprejet.</p>
               <p>Amandma pod točko 4. Predlagatelj je poslanska skupina Združene liste. Odbor podpira, prav tako podpira Vlada. Ugotovimo sklepčnost! (52 prisotnih.)</p>
               <p>Kdo je za? (47 poslancev.) Je kdo proti? (6 poslancev.)</p>
               <p>Ugotavljam, da je amandma sprejet.</p>
               <p>Na glasovanje dajem 45.c člen s sprejetimi amandmaji. Ugotovimo sklepčnost! (59 prisotnih.)</p>
               <p>Kdo je za? (44 poslancev.) Je kdo proti? (7 poslancev.)</p>
               <p>Ugotavljam, da 45.c člen sprejet.</p>
               <p>Gospod Pregelj ima proceduralno.</p>
            </sp>
            <sp xml:id="SDZ1-Redna-14-1993-11-24.sp175">
               <speaker>ŽARKO PREGELJ:</speaker>
               <p>Glede na to, da imamo v bistvu ves čas v obravnavi prvi člen zakona, v resnici so ti členi 45.a, b itd., členi, ki bodo potem v matičnem zakonu pač po vrstnem redu vstavljeni kot celotno poglavje in v resnici se mi sedaj lahko odločimo, da glasujemo o teh posameznih členih. V principu so to odstavki tega prvega člena. Ker sedaj o 45.b nismo odločali ....</p>
            </sp>
            <sp xml:id="SDZ1-Redna-14-1993-11-24.sp176">
               <speaker>PODPREDSEDNIK VLADIMIR TOPLER:</speaker>
               <p>To vem gospod Pregelj in bomo na koncu še o celoti in o tem. Sedaj pa glasujemo tako kot je bilo pripravljeno na odboru in o 1. členu v celoti bomo glasovali na koncu, tudi o b) členu in o tem.</p>
               <p>Prehajamo na četrto stran k 45.č členu, kjer imamo več amandmajev in jih dajem v razpravo. Želi kdo besedo? Ne želi nihče besede. Prehajamo na odločanje.</p>
               <p>Amandma pod številko ena je predlagala poslanska skupina Social-demokratske stranke Slovenije. Odbor in Vlada amandmaja ne podpirata. Želi kdo besedo? Ker ne želi nihče besede prosim, ugotovimo prisotnost. Ugotovimo sklepčnost! (60 prisotnih.)</p>
               <p>Kdo je za? (17 poslancev.) Je kdo proti? (42 poslancev.)</p>
               <p>Ugotavljam, da amandma pod točko 1. ni sprejet.</p>
               <p>Pod točko 2. imamo amandma poslanske skupine Združene liste. Odbor in Vlada podpirata amandma. Ugotovimo sklepčnost! (58 prisotnih.)</p>
               <p>Kdo je za? (45 poslancev.) Je kdo proti? (5 poslancev.)</p>
               <p>Ugotavljam, da je amandma pod točko 2 sprejet.</p>
               <p>Amandma pod točko 3 predlaga Samostojna poslanska skupina. Odbor in Vlada ne podpirata. Je umik.</p>
               <p>Imamo amandma pod točko 4, ki ga predlaga Odbor za infrastrukturo in okolje. Vlada podpira. Ugotovimo sklepčnost! (60 prisotnih.)</p>
               <p>Kdo je za? (53 poslancev.) Je kdo proti? (2 poslanca.)</p>
               <p>Ugotavljam, da je amandma pod točko 4. sprejet.</p>
               <p>Na strani 5 amandma pod točko 5. Predlagatelj je Odbor za infrastrukturo in okolje. Vlada podpira. Ugotovimo sklepčnost! (57 prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem 45.č člen. Ugotovimo sklepčnost! (56 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je 45.č člen sprejet.</p>
               <p>V razpravo dajem amandmaja k 45.d členu in 45.d člen.</p>
               <p>Kdo želi besedo? (Nihče). Prehajamo na odločanje.</p>
               <p>Na glasovanje dajem prvi amandma, ki ga predlaga Odbor za infrastrukturo in ga Vlada podpira. To je k 45.d členu. Ugotovimo sklepčnost! (53 prisotnih.)</p>
               <p>Kdo je za? (43 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Amandma pod številko 2. Predlagatelj je poslanska skupina Združene liste. Odbor podpira, Vlada podpira.  Vključno z opombo, pravi gospod Potrč. Je že tudi napisano in jo imate napisano tudi v novem besedilu. Ugotovimo sklepčnost! (52 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je amandma vključno z opombo sprejet.</p>
               <p>Dajem 45.d člen na glasovanje. Ugotovimo sklepčnost! (58 prisotnih.)</p>
               <p>Kdo je za? (50 poslancev.) Je kdo proti? (1 poslanec.)</p>
               <p>Ugotavljam, da je 45.d člen sprejet.</p>
               <p>V razpravo dajem 45.e člen in amandma. Želi kdo besedo?</p>
               <p>Prosim, gospod Černelič.</p>
            </sp>
            <sp xml:id="SDZ1-Redna-14-1993-11-24.sp177">
               <speaker>FRANC ČERNELIČ:</speaker>
               <p>Spoštovani predsedujoči, spoštovane poslanke in poslanci! Predlog, da se ta člen črta, mislim, da ni umesten, kajti to bi pomenilo dejansko prelaganje in podražitev pravzaprav za cca 20% stroškov. Seveda pa apeliram na to, da je to parameter presoje za ocenitev, kje gre lahko trasa in kje ne gre. Se pravi, ovrednoteno mora biti, vendar ni pa smiselno, da se prestavi iz enega žepa v drugi žep. Zato bom seveda glasoval proti temu. Hvala.</p>
            </sp>
            <sp xml:id="SDZ1-Redna-14-1993-11-24.sp178">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospa Pečanova.</p>
            </sp>
            <sp xml:id="SDZ1-Redna-14-1993-11-24.sp179">
               <speaker>BREDA PEČAN:</speaker>
               <p>Hvala lepa. Povedala bi svoje mnenje oziroma svoj pogled na ta člen. Mislim, da to kar je našteto, za kar naj bi se plačevala odškodnina zaradi spremembe namembnosti, to so kmetijska zemljišča in gozdovi, so naše bogastvo, ne naše, ki danes živimo, ampak naših potomcev. Trenutni finančni interesi, ki vodijo trenutno dnevno politiko, ne morejo vplivati na tako pomembno bogastvo oziroma na tako pomembne stvari, kakor je narodno bogastvo v obliki kmetijskih zemljišč in gozdov. Zaradi tega nikakor ne bom glasovala proti temu amandmaju. Hvala.</p>
            </sp>
            <sp xml:id="SDZ1-Redna-14-1993-11-24.sp180">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Pregelj.</p>
            </sp>
            <sp xml:id="SDZ1-Redna-14-1993-11-24.sp181">
               <speaker>ŽARKO PREGELJ:</speaker>
               <p>Spoštovani! Ta amandma v bistvu črta 45. člen zato, ker je ta člen resnično sporen. Sporen je, ker bi ogrozil celotni sistem pravilnega vrednotenja poteka avtocest v prostoru. Na ta način bi bile trase, ki bi potekale po kmetijskih zemljiščih, cenejše, navidezno cenejše, dolgoročno bi pomenile veliko škodo za državo in za nacionalno gospodarstvo. Vsi vemo, da je potrebno na podlagi zakona o varstvu okolja pripraviti poročila o vplivih na okolje. Potrebno je dati tudi oceno o vplivih na okolje. V kolikor nimamo ustrezno ovrednotene kmetijske zemlje, potem jasno, da so take ocene napačne. Zato menimo, da ta člen ne more biti v tem zakonu. V resnici tukaj ne gre za hitrejše postopke, ampak gre za željo, da bi pocenili gradnjo na račun neke druge javne dobrine, kar so zemljišča, ki so že tisočletja kmetijska zemljišča, nedvomno. Zato tudi menim, da je edino pravilno, da zbor ta člen črta in da s svojim določilom ne posega v drug zakon, ki ščiti kmetijska zemljišča, predvsem kmetijska zemljišča prve kategorije, ki bodo pri gradnji avtocest, kadar potekajo preko dolin, nedvomno ogrožena. Ta dilema se odpira danes, jutri in se je že včeraj v Savinjski dolini. To je zelo hud problem in izguba zemljišča, ki je prvovrstno npr. za hmeljarsko proizvodnjo, pomeni dolgoročno izgubo. Ne pomeni zgolj izgube določene površine, pomeni izgubo tudi vsega tistega dohodka, dobička, ki ga lahko ima taka specializirana kmetijska proizvodnja.</p>
               <p>Zaradi tega menimo in sam menim, da tak člen ne more ostajati v tem zakonu. Hvala lepa.</p>
            </sp>
            <sp xml:id="SDZ1-Redna-14-1993-11-24.sp182">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Protner.</p>
            </sp>
            <sp xml:id="SDZ1-Redna-14-1993-11-24.sp183">
               <speaker>MAG. JOŽE PROTNER:</speaker>
               <p>Odškodnina za spremembo namembnosti zemljišč je za sedaj najbolj učinkovit inštrument varovanja najboljših kmetijskih zemljišč. Govorimo o tem - nekateri dokazujejo, da ni dober, jaz se tudi strinjam, da ni. Sedaj boljšega nimamo, dokler ga nimamo, ga velja spoštovati. Zato bom glasoval za sprejetje tega amandmaja. Hvala.</p>
            </sp>
            <sp xml:id="SDZ1-Redna-14-1993-11-24.sp184">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! (59 prisotnih.)</p>
               <p>Kdo je za sprejem amandmaja k 45. členu, da se 45.e člen v celoti črta? (31 poslancev.) Je kdo proti? (29 poslancev.)</p>
               <p>Ugotavljam, da je amandma sprejet.</p>
               <p>S tem smo končali glasovanje k členom, ki so v bistvu odstavki 1. člena. Zato dajem 1. člen na glasovanje. Ugotovimo sklepčnost! (52 prisotnih.)</p>
               <p>Kdo je za sprejem 1. člena? (51 poslancev.) Je kdo proti? (1 poslanec.)</p>
               <p>Ugotavljam, da je 1. člen sprejet.</p>
               <p>V razpravo dajem 2., 3. in 4. člen, h kateremu niso bili vloženi amandmaji. Želi kdo besedo? (Ne.) Prehajamo na odločanje. Ugotovimo sklepčnost! Prosim, da ponovno ugotovimo prisotnost! (47 prisotnih.)</p>
               <p>Kdo je za sprejem teh členov? (46 poslancev.) Je kdo proti? (1 poslanec.)</p>
               <p>Ugotavljam, da so členi sprejeti.</p>
               <p>Tako smo opravili glasovanje o členih.</p>
               <p>V razpravo dajem naslov zakona. Ker ne želi nihče besede, prehajamo na odločanje. Ugotovimo sklepčnost! (52 prisotnih.)</p>
               <p>Kdo je za tak naslov zakona? (46 poslancev.) Je kdo proti? (1 poslanec.)</p>
               <p>Ugotavljam, da je naslov zakona sprejet. Sprejeti moramo še sklep, kdo pripravi zakon za tretjo obravnavo.</p>
               <p>"Predlog zakona za tretjo obravnavo pripravi predlagatelj zakona". Takšen sklep dajem na glasovanje.</p>
               <p>Ugotovimo sklepčnost! Prosim, gospod Pregelj. Prosim za tišino v dvorani.</p>
            </sp>
            <sp xml:id="SDZ1-Redna-14-1993-11-24.sp185">
               <speaker>ŽARKO PREGELJ:</speaker>
               <p>Spoštovani! Predlagam, da to opravi Sekretariat za zakonodajo, tako kot je tudi predvideno v poslovniku. Sprašujem, zakaj je potrebna izjema? V tem primeru ni potrebna, zakon je bil usklajen, imeli smo ga na  obravnavah na odboru in tudi mislim, da je zdaj zbor z glasovanjem potrdil, da je to pravilna dikcija in ni potrebna neka redakcija. Tako, da je v resnici gola formalnost, da Sekretariat pripravi tekst za tretjo obravnavo in ga čimprej pošlje zboru, da ga lahko damo v tretjo obravnavo že na prvi decembrski seji.</p>
               <p>Predlagam, da pač poverimo to nalogo Sekretariatu, kot to tudi določa poslovnik.</p>
            </sp>
            <sp xml:id="SDZ1-Redna-14-1993-11-24.sp186">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pregelj, ampak jaz sem ta sklep že dal na glasovanje in ga lahko Državni zbor zavrne. Potem bomo glasovali o drugem sklepu.</p>
               <p>Glasujemo o sklepu, da za tretjo obravnavo zakon pripravi predlagatelj. Ugotovimo sklepčnost! (64 prisotnih.)</p>
               <p>Kdo je za? (37 poslancev.) Je kdo proti? (14 poslancev.)</p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>11. TOČKO DNEVNEGA REDA</title>, na <title>OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O ZUNANJETRGOVINSKEM POSLOVANJU</title> - po hitrem postopku.</p>
               <p>Predlog ste prejeli na klop, to je EPA 405. Bom počakal, da si boste pripravili predlog in bomo opravili razpravo po členih.</p>
               <p>Zboru predlagam, da skladno z zadnjo alineo 189. člena poslovnika razpravljamo in glasujemo o vseh členih skupaj na koncu, razen o tistih členih, ki jih bomo posamezno, h katerim so bili vloženi amandmaji. Takšen sklep dajem na glasovanje.</p>
               <p>Ugotovimo sklepčnost! Ne bomo glasovali o tem, ker so bili amandmaji dani k vsem členom, razen k 4.; že tako moramo razpravljati po vrsti. Se opravičujem in umikam sklep.</p>
               <p>Prehajamo na odločanje po vrstnem redu o amandmajih, kot ste jih prejeli na klop. V razpravo dajem 1. člen in amandma k 1. členu, ki ga predlagal Odbor za gospodarstvo, Vlada podpira. Iz opombe je razvidno, če bo sprejet ta amandma, da sta amandma pod točko 2 in 3 brezpredmetna. Želi kdo besedo? Ker ne želi nihče, dajem amandma pod 1 točko na glasovanje.</p>
               <p>Ugotovimo sklepčnost! Prosim, ponovno ugotovimo prisotnost v dvorani. Kaže, da še iščete pregled amandmajev, zato bomo počakali minuto.</p>
               <p>Mislim, da lahko nadaljujemo. Na glasovanje dajem amandma pod točko 1 k 1. členu.</p>
               <p>Ugotovimo sklepčnost! (44 prisotnih.) Prosim, ponovno ugotovimo prisotnost v dvorani! (40 prisotnih.) Odrejam 15 minutni odmor.</p>
            </sp>
            <stage type="time">(Seja je bila prekinjena ob 16.48 uri in se je nadaljevala ob 17.06 uri.)</stage>
            <sp xml:id="SDZ1-Redna-14-1993-11-24.sp187">
               <speaker>PODPREDSEDNIK VLADIMIR TOPLER:</speaker>
               <p>Nadaljujemo sejo. Prosim, ugotovimo prisotnost v dvorani! (38 prisotnih.)</p>
               <p>Prosim, da ponovno ugotovimo prisotnost! Ugotavljamo prisotnost v dvorani! (53 prisotnih.)</p>
               <p>Ugotavljam, da je zbor sklepčen in nadaljujemo delo!</p>
               <p>V razpravi imamo 1. člen in amandmaje k 1. členu. Na glasovanje dajem amandma pod točko 1 k 1. členu. Ugotovimo sklepčnost! (51 prisotnih.)</p>
               <p>Kdo je za? (40 poslancev.) Je kdo proti? (1 poslanec.)</p>
               <p>Ugotavljam, da je amandma sprejet.</p>
               <p>Amandmaja pod točko 2 in 3 sta s tem brezpredmetna, kar sem že prej povedal v opombi.</p>
               <p>Dajem na glasovanje 1. člen. Ugotovimo sklepčnost! (44 prisotnih.) Sedaj pa res ne bo odmora. Prosim, ponovno ugotovimo prisotnost! (57 prisotnih.)</p>
               <p>Kdo je za sprejem 1. člena? (51 poslancev.) Je kdo proti? (1 poslanec.)</p>
               <p>Ugotavljam, da je 1. člen sprejet.</p>
               <p>V razpravo in odločanje dajem 2. člen in amandmaje k 2. členu, ki so jih vložili: Pod točko 1 Odbor za gospodarstvo, Vlada podpira. Pod točko 2 prav tako Odbor za gospodarstvo, Vlada podpira in pod točko 3 gospod Izidor Rejc. Vlada in matično delovno telo tega amandmaja ne podpirata.</p>
               <p>Želi kdo besedo? Prosim, gospod Rejc.</p>
            </sp>
            <sp xml:id="SDZ1-Redna-14-1993-11-24.sp188">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Umikam vse te amandmaje, ker so v bistvu rešeni s tem, kar bomo sedaj obravnavali in pomenijo zamenjavo izraza "podjetje" z "gospodarsko družbo". Novi amandmaji so pa v bistvu s tem, da je "družba" in mislim, da je le bolj pravilno in v skladu z zakonom o gospodarskih družbah, da so to gospodarske družbe. Hvala.</p>
            </sp>
            <sp xml:id="SDZ1-Redna-14-1993-11-24.sp189">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Rejcu. Ker ne želi nihče več besede, prehajamo na odločanje.</p>
               <p>Ugotovimo sklepčnost! (56 prisotnih.) To je na 2. strani, amandma pod točko 1 k 2. členu, predlagatelj je Odbor za gospodarstvo.</p>
               <p>Kdo je za? (44 poslancev.) Je kdo proti? (1 poslanec.)</p>
               <p>Ugotavljam, da je amandma pod točko 1 sprejet.</p>
               <p>Dajem na odločanje amandma pod točko 2. Ugotovimo sklepčnost! Prosim, ugotovimo prisotnost v dvorani! (55 prisotnih.)</p>
               <p>Kdo je za? (48 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Dajem na glasovanje 2. člen. Ugotovimo sklepčnost! (48 prisotnih.)</p>
               <p>Gospod Baškovič, sekretar Sekretariata Državnega zbora za zakonodajo, prosim.</p>
            </sp>
            <sp xml:id="SDZ1-Redna-14-1993-11-24.sp190">
               <speaker>MILAN BAŠKOVIČ:</speaker>
               <p>Ne gre za hitri postopek, nekatere stvari so vendarle še vprašljive in preden bi odločili o celoti, bi rad samo še na nekaj opozoril, pa čeprav dobimo potem samo neko pooblastilo za redakcijsko izpeljavo. Namreč, poglejte! V 24.a členu, ki je sedaj stvar tega 2. člena, ki se spreminja, tukaj smo napravili korekture - fizična oseba, domača, tuja podjetja postanejo družba. To je treba najbrž v vsem zakonu potem dosledno izpeljati, ker nekje je uspelo, drugje ni popolnoma uspelo. To lahko naredimo do končne redakcije, ampak tukaj je ostalo pa nekaj drugega, kar se je treba dogovoriti oziroma dobiti pooblastilo oziroma najti neko solucijo.</p>
               <p>V novem 22. členu, v prvem odstavku, to je stvar današnjega 1. člena, s katerim smo 92. člen spreminjali, smo celo strukturo teh naložb označili tako kot že prej, ampak z drugimi besedami. Gre za ustanovitev podjetja oziroma sedaj gospodarske družbe, banke in tako naprej v tujini. To je samo en del. Potem pa za nakup, povečanje investicijske vloge in tako naprej. So trije elementi, potem pa še vlaganje v tuje gospodarske družbe, se pravi štiri dejanja, ki so potem v nadaljnjih členih zakona tudi prisotna. Vendar, tukaj v 2. členu, ki obravnava sedaj spremembo novega 24.a člena, govorimo samo to, da te fizične domače, in tako naprej, osebe morajo ustanovitev družbe v tujini prijaviti Upravi za javne prihodke. Sprašujem, ali je res namen predlagatelja, da bo jasno, ali samo ustanovitev od vseh teh štirih ali petih elementov podrejamo temu, držimo prijave in se odpovedujemo vsem drugim prijavam za nakup, povečanje investicijske vloge, za vlaganja v tuje gospodarske družbe in tako naprej?</p>
               <p>Če je to namen, potem je ustanovitev čista. Če imate pa namen vse te stvari spraviti na ta režim tukaj, potem pa ta pojem ustanovitev razširiti z vsemi temi pojmi oziroma združiti v en kompleks, ki bi potem to prijavo zajel za vse skupaj in tudi potem sankcioniral v 32.a členu, ki ima potem pa sankcijo za vse skupaj. Tam imate pa tole: če ministrstvu, pristojnemu za finance, ne prijavi svojih kapitalskih naložb v predpisanem roku, to je 45. člen, ki se potem zaključuje kot sankcija in tam imamo kapitalske naložbe v redno, sicer ne precizno, ki najbrž zajamejo vseh teh pet oblik finančnega delovanje. Tako, da tam bo treba narediti neko boljšo dikcijo.</p>
               <p>Prosim, to mi še vedno ostaja kot problem in preden ste sprejeli, sem bil dolžan na to opozoriti, na konsistentnosti teksta in teh povezav! Prosim, opozarjam, da ne bo potem treba delati dodatne razlage in bodo zelo problematične. Hvala lepa.</p>
            </sp>
            <sp xml:id="SDZ1-Redna-14-1993-11-24.sp191">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Baškoviču. Vlada lahko da amandma v tako imenovani tretji obravnavi pri hitrem postopku. Lahko ga da tudi sedaj. Vlada ne želi dati ničesar. Zahtevate odmor, gospod Rejc? Nihče tega ni zahteval.</p>
               <p>Nadaljujemo  delo. Dajem 2. člen na odločanje. Prosim, ugotovimo prisotnost. Ugotovimo sklepčnost! (57 prisotnih.)</p>
               <p>Kdo je za? (30 poslancev.) Je kdo proti? (1 poslanec.)</p>
               <p>Ugotavljam, da je 2. člen sprejet.</p>
               <p>V razpravo dajem 3. člen in amandmaje k 3. členu pod točko 1. in 3. Pod točko 2 je gospod Rejc umaknil amandma.</p>
               <p>Želi kdo besedo? Če ne želi nihče besede, dajem amandma pod točko 1, ki ga predlaga Odbor za gospodarstvo, in Vlada podpira, na glasovanje. Prosim, ugotovimo prisotnost. Ugotovimo sklepčnost! (58 prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Pod točko 2 je amandma gospod Rejc umaknil.</p>
               <p>Pod točko 3. Predlagatelj je Odbor za gospodarstvo, Vlada podpira. Prosim, ugotovimo prisotnost. Ugotovimo sklepčnost! (55 prisotnih.)</p>
               <p>Kdo je za? (51 poslancev.) Je kdo proti? (Nihče)</p>
               <p>Ugotavljam, da je amandma sprejet.</p>
               <p>Dajem na glasovanje 3. člen v celoti. Prosim, ugotovimo prisotnost. Ugotovimo sklepčnost! (55 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>Ugotavljam, da je 3. člen sprejet.</p>
               <p>V razpravo dajem 4. člen. Ker ne želi nihče besede, ga dajem na glasovanje. Ugotovimo sklepčnost! (54 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je 4. člen sprejet.</p>
               <p>V razpravo dajem 5. člen in amandma k 5. členu. Predlagatelj je odbor, Vlada ga podpira.</p>
               <p>Ker ne želi nihče besede, dajem amandma odbora na glasovanje. Prosim, ugotovimo prisotnost. Ugotovimo sklepčnost! (56 prisotnih.)</p>
               <p>Kdo je za? (51 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Amandma pod 2 je bil umaknjen.</p>
               <p>Dajem 5. člen na glasovanje. Ugotovimo sklepčnost! (60 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je 5. člen sprejet.</p>
               <p>V razpravo dajem 6. člen in amandmaje k 6. členu. Pod točko 2 je bil umaknjen. Pod točko 1 ga predlaga Odbor za gospodarstvo, Vlada podpira. Pod točko 3 ga predlaga Odbor za gospodarstvo in ga Vlada ne podpira. Pod točko 4 ga predlaga gospod Potrč, Vlada in matično delovno telo ne podpirata. Pod točko 5 prav tako gospod Potrč in gospa Breda Pečan. Vlada podpira, matično delovno telo podpira. To je vse na strani 4.</p>
               <p>Želi kdo besedo?</p>
               <p>Prosim, gospod Potrč.</p>
            </sp>
            <sp xml:id="SDZ1-Redna-14-1993-11-24.sp192">
               <speaker>MIRAN POTRČ:</speaker>
               <p>Hvala lepa. Najprej bi sporočil, da amandma pod točko 4 z gospo Pečanovo umikava, ker podpirava amandma, ki je redakcijsko dan s strani odbora. Bi pa ob tem želel, ker sem prebral tudi obrazložitev Vlade, res ugotoviti, ali gre za napačno razumevanje ali ne. Namreč, resno sprejemam obrazložitev, s katero Vlada pravi: "S predlagano določbo pa ne bi bile zavezane tiste pravne osebe, ki so ustanavljale gospodarske družbe ali vlagale vanje v drugih republikah nekdanje SFRJ, ker za te naložbe pred 8.10.1991 ni bilo potrebno dovoljenje v smislu 22. člena zakona." Če je to točno, potem bi rad povedal v imenu predlagateljev, da niti slučajno smisel najinega amandmaja ni bil takšen. Smisel najinega amandmaja je bil zaradi poostritve kazni po 30 dneh zagotoviti, da v roku teh 30 dni pač ne bodo oproščeni kazni tisti, ki doslej tako niso ravnali in so jim že bile zagrožene nižje kazni. Jaz bom rekel grdo povezano je s "t.im. "amnestijo", čeprav seveda vem, da o tem niti slučajno tukaj ni govora, ampak nekaj podobnega bi se lahko reklo. To je bil smisel</p>
               <p>amandmaja. Sprašujem pa to  zato, ker ko gledam osnovno besedilo in amandma, vidim razliko samo v tem, da je v najinem amandmaju s kolegico Pečanovo in potem v tem, kar je odbor povzemal, izpadel del besedila, namreč "ki so na dan uveljavitve tega zakona lastniki oziroma solastniki podjetja v tujini." Vse drugo besedilo ni nič različno in, če je to ta problem, potem  predlagam, da amandma kljub temu sprejmemo, da pa Vlada za tretjo obravnavo, ki jo bomo imeli čez deset minut, to dopolni. Če pa je to rešitev, sva pripravljena to narediti tudi midva z gospo Pečanovo, dava dopolnitev, da se ta člen tako dopolni in, da se reče "domače pravne osebe, ki so na dan uveljavitve tega zakona lastniki oziroma solastniki podjetja v tujini in, ki do dneva uveljavitve tega zakona itd.", da s tem to rešimo, ker sedaj formalno ni mogoče. Samo toliko, da bi bil razumljen smisel in zato predlagam, da tudi ta amandma podpremo, v tretji obravnavi pa sprejmemo to dopolnitev, ki bi rešila to situacijo na katero Vlada opozarja. Prosim pa, ali Vlada meni, da je s tako dopolnitvijo problem, na katerega opozarja rešen in, da to izjavi. Hvala lepa.</p>
            </sp>
            <sp xml:id="SDZ1-Redna-14-1993-11-24.sp193">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Potrču. Jaz bi samo povedal, da v tretji obravnavi lahko amandma vloži najmanj deset poslancev, poslanska skupina, matično delovno telo in predlagatelj zakona. Saj vem, da to Potrč ve in nadaljujemo odločanje.</p>
               <p>Želi še kdo besedo? V kolikor ne, dajem najprej na glasovanje amandma k 6. členu pod točko 1. Predlagatelj je Odbor za gospodarstvo, Vlada podpira. Ugotovimo sklepčnost! (61 prisotnih.)</p>
               <p>Kdo je za? (42 poslancev.) Je kdo proti? (2 poslanca.)</p>
               <p>Ugotavljam, da je amandma pod točko 1 sprejet.</p>
               <p>Pod točko 2 je bil umaknjen. Pod točko 3 amandma predlaga Odbor za gospodarstvo, Vlada ne podpira. Ugotovimo sklepčnost! (54 prisotnih.)</p>
               <p>Kdo je za? (35 poslancev.) Je kdo proti? (7 poslancev.)</p>
               <p>Ugotavljam, da je amandma sprejet.</p>
               <p>Pod točko 4 je bil umaknjen. Pod točko 5 sta predlagatelja gospod Miran Potrč in gospa Breda Pečan. Vlada in matično delovno telo amandma podpirata. Ugotovimo sklepčnost! (49 prisotnih.)</p>
               <p>Kdo je za? (33 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Dajem na glasovanje 6. člen. Ugotovimo sklepčnost! (48 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je 6. člen sprejet.</p>
               <p>V razpravo dajem 7. člen in amandma k 7. členu. Želi kdo besedo? Prosim gospa Pečanova ... V kolikor ne želi nihče besede, dajem amandma k 7. členu pod točko 1 na glasovanje. Predlaga ga Odbor za gospodarstvo in ga Vlada podpira. Ugotovimo sklepčnost! (51 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Dajem 7. člen na glasovanje. Ugotovimo sklepčnost! (53 prisotnih.)</p>
               <p>Kdo je za? (40 poslancev.) Je kdo proti? (1 poslanec.)</p>
               <p>Ugotavljam, da je 7. člen sprejet.</p>
               <p>Imamo še amandma gospoda Mirana Potrča in gospe Brede Pečan, da se doda nov 7.a člen. Vlada ga ne podpira in matično delovno telo ga ne podpira. Prosim. Je umaknjen.</p>
               <p>V razpravo dajem 8. člen in amandma k 8. členu. Želi kdo besedo? V kolikor ne, glasujemo o amandmaju, ki ga predlaga odbor in ga Vlada podpira. Ugotovimo sklepčnost! (55 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem 8. člen. Ugotovimo sklepčnost! (54 prisotnih.)</p>
               <p>Kdo je za? (48 poslancev.) Je kdo proti? (Nihče.)</p>
               <p>Ugotavljam, da je 8. člen sprejet.</p>
               <p>S tem smo končali glasovanje o posameznih členih.</p>
               <p>V razpravo dajem naslov zakona. Ker ne želi nihče besede, dajem naslov zakona na glasovanje. Ugotovimo sklepčnost! (59 prisotnih.)</p>
               <p>Kdo je za? (52 poslancev.) Je kdo proti? (1 poslanec.)</p>
               <p>Ugotavljam, da je naslov zakona sprejet.</p>
               <p>Prehajamo na tretjo obravnavo k členom, ki so bili spremenjeni. Amandmaje lahko predlaga deset poslancev, poslanska skupina, matično delovno telo in predlagatelj zakona.</p>
               <p>Prosim, da vložite amandmaje.</p>
               <p>Prosim, gospod Potrč.</p>
            </sp>
            <sp xml:id="SDZ1-Redna-14-1993-11-24.sp194">
               <speaker>MIRAN POTRČ:</speaker>
               <p>Hvala lepa. V skladu z obrazložitvijo, ki sem jo že dal, predlagam, da se prvi odstavek 6. člena dopolni, tako, da se za besedilom "domače pravne osebe" vstavi besedilo: "ki so na dan uveljavitve tega zakona lastniki oziroma solastniki podjetja v tujini in", kasneje pa besedilo normalno nadaljuje: "ki do dneva uveljavitve zakona" in tako naprej.</p>
               <p>Zbrali smo 10 podpisov. Razlogi so bili pa povedani v prejšnji razpravi. Hvala lepa.</p>
            </sp>
            <sp xml:id="SDZ1-Redna-14-1993-11-24.sp195">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Potrču.</p>
               <p>Želi še kdo drug vložiti amandmaje? Prosim, gospod dr. Kračun, minister za ekonomske odnose in razvoj.</p>
            </sp>
            <sp xml:id="SDZ1-Redna-14-1993-11-24.sp196">
               <speaker>DR. DAVORIN KRAČUN:</speaker>
               <p>Spoštovani! Gre za redakcijski amandma, ki ga je v diskusiji prej nakazal gospod Baškovič in bi prosil za nekaj minut odmora, da lahko besedilo pripravimo.</p>
            </sp>
            <sp xml:id="SDZ1-Redna-14-1993-11-24.sp197">
               <speaker>PODPREDSEDNIK VLADIMIR TOPLER:</speaker>
               <p>Odrejam 10-minutni odmor.</p>
               <p>Sejo nadaljujemo ob 17.41.</p>
            </sp>
            <stage type="time">(Seja je bila prekinjena ob 17.31 uri in se je nadaljevala ob 18.06 uri.)</stage>
            <sp xml:id="SDZ1-Redna-14-1993-11-24.sp198">
               <speaker>PODPREDSEDNIK VLADIMIR TOPLER:</speaker>
               <p>Spoštovane poslanke, spoštovani kolegi poslanci! Nadaljujemo sejo. Prosim, ugotovimo prisotnost v dvorani. (58 prisotnih.) Zbor je sklepčen in lahko nadaljujemo delo. Vlada se do sedaj še ni uskladila in pripravlja amandmaje, zato predlagam, da to točko prekinemo in nadaljujemo z naslednjo točko dnevnega reda.</p>
               <p>Prehajamo na <title>27. TOČKO DNEVNEGA REDA</title>, to je na <title>PREDLOG ZAKONA O SPREMEMBAH ZAKONA O POKOJNINSKEM IN INVALIDSKEM ZAVAROVANJU</title>.</p>
               <p>Predlog zakona so v obravnavo zboru predložili naslednji poslanci: gospod Ivan Sisinger, Miran Potrč in Feri Horvat.</p>
               <p>Dajem besedo predlagatelju. Želite besedo, prosim, gospod Potrč, je proceduralno. Gospod Kociper ima proceduralno.</p>
            </sp>
            <sp xml:id="SDZ1-Redna-14-1993-11-24.sp199">
               <speaker>ŠTEFAN KOCIPER:</speaker>
               <p>Hvala lepa. Spoštovani! Zaradi nekaterih zadev, ki jih je treba pri tem zakonu še uskladiti, predlagam predsedujočemu, da da na glasovanje naslednji predlog oziroma, da odloči, da to točko prestavimo na jutri dopoldne, da se uskladimo okrog 306. člena. Samo en stavek o tem. Državni zbor je namreč sprejel sklep, da nalaga Vladi, da sodeluje pri pripravi tega dela, spremembe zakona v 306. členu s predlagatelji. Vendar, to smo tudi na matičnem delovnem telesu obravnavali, Vlada ni sodelovala oziroma ni pripravila teh rešitev v zvezi s 306. členom. Sedaj so nekatere rešitve z amandmaji in, žal, ni bilo dovolj časa, da bi se o teh rešitvah dovolj posvetovali. Predlagam, da to točko preložimo do jutri in obravnavamo jutri, ko se bodo posvetovali še poslanski klubi med seboj. Hvala lepa.</p>
            </sp>
            <sp xml:id="SDZ1-Redna-14-1993-11-24.sp200">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kocipru. Ker smo tudi pri drugih zakonih tako naredili, predlagam, da to točko obravnavamo jutri.</p>
               <p>Prehajamo na 30. točko to je Predlog zakona o razmerjih plač v javnih zavodih, v državnih organih oziroma na <title>31. TOČKO ZAKONA O SPREMEMBAH ZAKONA O USKLAJEVANJU POKOJNIN IN DENARNIH NADOMESTIL ZA PRIMER BREZPOSELNOSTI</title>.</p>
               <p>Predlagam, da gremo na 31. točko. Ali kdo temu nasprotuje? (Ne.) Torej prehajamo na <title>31. TOČKO DNEVNEGA REDA. To je PREDLOG ZAKONA O SPREMEMBAH ZAKONA O USKLAJEVANJU POKOJNIN IN DENARNIH NADOMESTIL ZA PRIMER BREZPOSELNOSTI V LETU 1993</title>.</p>
               <p>Predlog zakona je v obravnavo zboru predložila Vlada Republike Slovenije. Želi besedo predstavnik Vlade? Prosim, gospa ministrica. Gospod dr. Štrovs, svetovalec Vlade, izvolite, prosim.</p>
            </sp>
            <sp xml:id="SDZ1-Redna-14-1993-11-24.sp201">
               <speaker>DR. MARKO ŠTROVS:</speaker>
               <p>Spoštovano predsedstvo, spoštovane poslanke in poslanci! O tem predlogu zakona je bilo dosti govora v zadnjem mesecu, tako da ni treba tega še sedaj na novo ponavljati. Ponovil bi samo eno dejstvo, ki je bilo mogoče premalo izpostavljeno v teh razpravah. Gre predvsem za to, da se s tem, ko se upokojencem tudi v naslednjem letu na novo uvedejo dvomesečni poračuni uskladitev, bomo hkrati dosegli tudi to, da se bodo vsem zavarovancem in delodajalcem za isti denar dvignili prispevki. To se pravi, da hkrati ko govorimo o tem, da bo imel povprečen upokojenec v naslednjem letu zaradi teh poračunov približno 1.050 SIT večjo pokojnino na mesec oziroma večje pokojninske prejemke na mesec, bo imel tudi povprečen zavarovanec in delodajalec vsak mesec okrog 680 SIT večje prispevke. O tem je potrebno odločiti. Če se stvar zreducira samo na to, da se misli na tiste, ki bodo zaradi tega nekaj več dobili, moramo paziti tudi na tiste, ki bodo morali zaradi tega nekoliko več plačati. V tej državi pa se denarja več ne tiska za take namene. Hvala.</p>
            </sp>
            <sp xml:id="SDZ1-Redna-14-1993-11-24.sp202">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlog zakona je obravnaval Odbor za zdravstvo, delo, družino in socialno politiko kot matično delovno telo. Prosim poročevalca, da predstavi mnenje. Gospod Kociper ima besedo.</p>
            </sp>
            <sp xml:id="SDZ1-Redna-14-1993-11-24.sp203">
               <speaker>ŠTEFAN KOCIPER:</speaker>
               <p>Hvala lepa. Spoštovani! Odbor Državnega zbora Republike Slovenije za zdravstvo, delo, družino in socialno politiko je na 20. seji dne 4. novembra 1993 in na nadaljevanju seje 9. novembra 1993 obravnaval predlog zakona o spremembah zakona o usklajevanju pokojnin in denarnih nadomestil za primer brezposelnosti v letu 1993, ki ga je Državnemu zboru predložila Vlada Republike Slovenije. V uvodni obrazložitvi je predstavnik Vlade pojasnil, da bi s sprejemom tega zakona Državni zbor izpolnil svojo obveznost, ki izhaja iz prvega odstavka 159. člena zakona o pokojninskem in invalidskem zavarovanju, ki Državni zbor obvezuje, da v začetku vsakega leta določi razmerje med povprečno plačo na zaposlenega v republiki in povprečno starostno pokojnino za polno pokojninsko dobo. To razmerje pa ne more biti nižje od 85%. V letošnjem letu to področje ureja interventni zakon o usklajevanju pokojnin in denarnih nadomestil za primer brezposelnosti, ki pa bo s pretekom koledarskega leta 1993 prenehal veljati. Vlada Republike Slovenije zato predlaga, da se s spremembami zakona o usklajevanju pokojnin in denarnih nadomestil v letu 1993 podaljša veljavnost interventnega zakona še za celotno prihodnje koledarsko leto, s tem, da bo v letu 1994 interventni zakon veljal le še za usklajevanje pokojnin. Možno bi bilo, da bi Vlada namesto sprememb navedenega zakona predlagala Državnemu zboru sprejem novega zakona o usklajevanju pokojnin v letu 1993, vendar pa se je odločila za spremembo sedaj veljavnega zakona, ker je hotela s tem poudariti, da gre za začasno rešitev.</p>
               <p>V nasprotujoči si razpravi so nekateri člani odbora navedeni predlog sprememb zakona podprli in ob tem poudarili, da je bila ob sprejemanju sistemskega zakona o pokojninskem in invalidskem zavarovanju storjena napaka, saj je 160. člen uvedel sistem dvomesečnega poračuna pokojnin. V času visoke stopnje inflacije je bil tak sistem upravičen. V obdobju padajoče inflacije pa se s tem inflacija le prenese iz preteklosti v prihodnost, kar povzroča zmedo v denarni politiki in vpliva na porast cen. Izraženo je bilo tudi mnenje, da bi bilo primerneje, če bi Vlada namesto vložitve zakona o spremembah zakona o usklajevanju pokojnin in denarnih nadomestil v letu 1993 predlagala spremembe in dopolnitve sistemskega zakona o pokojninskem in invalidskem zavarovanju, s katerim bi ukinili dvomesečno poračunavanje pokojnin. Večina članov odbora pa je navedenemu predlogu zakona nasprotovala in ob tem poudarila, da bi s sprejetjem tega zakona podaljšali interventno zakonodajo le za upokojence, saj je interventni zakon, ki je v letu 1993 omejeval izplačila plač, prenehal veljati že s 1. julijem 1993. Sedaj predlagane spremembe zakona o usklajevanju pokojnin in denarnih nadomestil v letu 1993 pa ukinjajo veljavnost zakona v letu 1994 za obračunavanje denarnih nadomestil za primer brezposelnosti.</p>
               <p>Člani odbora so menili, da upokojenci že glede na določbe sistemskega zakona o pokojninskem in invalidskem zavarovanju brezobrestno kreditirajo državni proračun in javne finance, saj dobivajo poračun pokojnine z dvomesečnim zamikom, brez obresti. Poudarili so, da Vlada pri pripravi predloga sprememb k,</p>
               <p>sodelovanju ni povabila prizadetih upokojencev, zato je nezadovoljstvo med njimi povsem upravičeno.</p>
               <p>Poleg tega je Vlada ob sprejemanju zakona o usklajevanju pokojnin in denarnih nadomestil za primer brezposelnosti v letu 1993 zagotovila, da gre za interventni zakon z veljavnostjo le do konca leta 1993. Ob tem so še posebej izpostavili dejstvo, da usklajevanje pokojnin in s tem za Vlado sporni dvomesečni poračuni izhajajo iz sistemskega zakona in nikakor niso posledica dejstva, da Zavod za statistiko daje podatke za obračun pokojnin z zamudo, na kar se sklicuje Vlada v obrazložitvi predlaganih sprememb.</p>
               <p>Odbor Državnega zbora Republike Slovenije za zdravstvo, delo, družino in socialno politiko je po opravljeni razpravi sprejel naslednji sklep: "Odbor Državnega zbora Republike Slovenije za zdravstvo, delo, družino in socialno politiko ne soglaša s predlogom zakona o spremembah zakona o usklajevanju pokojnin in denarnih nadomestil za primer brezposelnosti v letu 1993 in zato Državnemu zboru predlaga, da navedenega zakona ne uvrsti na dnevni red svoje seje." Za tak sklep je glasovalo 7 članov odbora, proti takemu sklepu pa 5 članov odbora.</p>
               <p>Gospod Sisinger je po tem, ko je bila priložnost že mimo, da bi Državni zbor glasoval tudi o tem, da se ne uvrsti ta predlog zakona na dnevni red, to opozoril Državni zbor, vendar seveda prepozno, tako da je ta točka na dnevnem redu. Stališče odbora pa je, da pač ta zakon ni primeren za obravnavo, oziroma dobesedno: "da odbor ne soglaša s takim zakonom". Hvala lepa..</p>
            </sp>
            <sp xml:id="SDZ1-Redna-14-1993-11-24.sp204">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Kociper. Želi besedo predstavnik Sekretariata za zakonodajo in pravne zadeve? (Ne želi.) Besedo dajem predstavnikom poslanskih skupin. Prosim, gospod Sisinger v imenu Združene liste.</p>
            </sp>
            <sp xml:id="SDZ1-Redna-14-1993-11-24.sp205">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! To, kar bom povedal, bom povedal v imenu poslanske skupine Združene liste.</p>
               <p>Tako kot je že predsednik našega matičnega odbora podal poročilo, moram v prvi vrsti poudariti, da poslanska skupina Združene liste v celoti podpira predlog sklepa, ki je bil sprejet na matičnem odboru. To pomeni, da bodo tudi poslanci Združene liste v celoti podpirali tak predlog in seveda glasovali proti, da se ta zakon sprejme. To pomeni, da bomo glasovali za to, da se ta zakon ne sprejme in ni mogoče govoriti o tem, da ga lahko uvrstimo v nadaljnjo obravnavo, ker menimo, da se moramo tudi poslanke in poslanci držati tega, kar smo sprejeli in glasovali ob sprejetju interventnega zakona. Poslanci v Združeni listi smo ocenili to našo težo odgovornosti z vso resnostjo do naših ljudi v tej smeri, da smo seveda takrat imeli pred seboj predlog Vlade. Čeravno smo mnogi glasovali proti interventnemu zakonu, je zakon kljub temu dobil potrebno večino, pa tokrat ocenjujemo, da moramo držati svojo besedo o tem, ko je bila Vlada tukaj pred nami poslanci in rekla, da je to "najdlje za dobo enega leta". In tega "najdlje za dobo enega leta" se bomo držali tudi poslanci Združene liste do kraja, zato bomo seveda tokrat glasovali proti temu zakonu. Interventni zakon za usklajevanje pokojnin mora po našem prepričanju in prepričan sem, da tudi po večini vas poslancev in poslank, prenehati 31.12. To pomeni, da tega zakona v tem parlamentu ne bomo podprli in da bo s 1.1. vendarle začel veljati sistemski zakon.</p>
               <p>To poročilo in stališča podajam v imenu poslancev Združene liste.</p>
            </sp>
            <sp xml:id="SDZ1-Redna-14-1993-11-24.sp206">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Sisinger. Besedo ima gospod Janez Podobnik kot predstavnik Slovenske ljudske stranke.</p>
            </sp>
            <sp xml:id="SDZ1-Redna-14-1993-11-24.sp207">
               <speaker>JANEZ PODOBNIK:</speaker>
               <p>Spoštovani predsedujoči, poslanke in poslanci! Poslanci Slovenske ljudske stranke smo že na odboru glasovali proti temu, da se ta zakon uvrsti na dnevni red te seje in ocenjujemo, da je bila pri dnevnem redu storjena napaka, da je predsedujoči sploh dal na glasovanje, da se ta zakon uvrsti na dnevni red in ocenjujemo, da je bil kršen 64. člen poslovnika, kjer jasno piše, da če matično delovno telo predlaga, da se umakne z dnevnega reda in uvrsti na dnevni red naslednje seje, se to umakne z dnevnega reda brez razprave in glasovanja. Torej, očitno je bila storjena tukaj proceduralna napaka in mislim, da je treba to proceduralno rešiti. Zakona pa ne podpiramo. Hvala.</p>
            </sp>
            <sp xml:id="SDZ1-Redna-14-1993-11-24.sp208">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Podobniku. Gospod Podobnik, predlagano je bilo tudi, da se zakon ne sprejme, ne samo, da se umakne in da gre na naslednjo točko dnevnega reda. Ker če ga ne bi dali na dnevni red, potem bi prišel na naslednjo sejo, kot pa vidite, je pa predlagano tudi, da se zakon sploh ne sprejme. Zato je bil ta zakon uvrščen na dnevni red.</p>
               <p>Besedo dajem gospe Danici Simšič, predstavnica Demokratske stranke.</p>
            </sp>
            <sp xml:id="SDZ1-Redna-14-1993-11-24.sp209">
               <speaker>DANICA SIMŠIČ:</speaker>
               <p>Hvala lepa za besedo. Demokrati bomo proti predlaganemu zakonu. Glavni razlog, ki ga ob tem navajamo, je pa seveda sprejem črtanja tistih določil iz memoranduma, ki so predvidevala podaljšanje interventne zakonodaje tudi v leto 1994. Zdi se mi nesprejemljivo vztrajanje Vlade na tem predlogu, če je iz memorandumskega materiala, iz memorandumskega dokumenta to določilo črtano in se je ta zbor že tako odločil.</p>
               <p>Poleg tega bi pa rada ob vsem, kar je že opozoril gospod Sisinger, povedala še nekaj.</p>
               <p>Gospod Štrovs je opozoril, da utegne to povzročiti višjo prispevno stopnjo. Jaz bi pa tukaj na drugi strani povedala, da številka 85, razmerje med povprečno plačo in povprečno pokojnino za polno pokojninsko dobo, 100 : 85, da je to konstrukt, o čemer smo zelo temeljito razpravljali tudi na Odboru za delo, družino in socialno politiko, ki pravzaprav ni primerljiv. Na eni strani gre za povprečno plačo, ne glede na dolžino delovne dobe, na drugi strani pa za povprečno pokojnino za polno pokojninsko dobo. Če bi primerjali povprečne plače in povprečne pokojnine, potem je ta številka bistveno drugačna. Ni 100 : 85, ampak je precej nižja od tiste, ki jo je letos spomladi povedal direktor Zavoda za pokojninsko in invalidsko zavarovanje, gospod Prijatelj, ko je rekel, da je ta odnos 100 proti nekaj manj kot 72. Odnos med povprečno plačo in povprečno pokojnino je po najnovejših podatkih 100 : 68,6%. Mislim, da je tudi ta podatek dovolj zgovoren, da preidemo od interventne zakonodaje na spoštovanje sistemskega zakona. Zato bomo glasovali proti. Hvala.</p>
            </sp>
            <sp xml:id="SDZ1-Redna-14-1993-11-24.sp210">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanske skupine? Prosim, gospod Mozetič, predstavnik Slovenskih krščanskih demokratov.</p>
            </sp>
            <sp xml:id="SDZ1-Redna-14-1993-11-24.sp211">
               <speaker>MIROSLAV MOZETIČ:</speaker>
               <p>Hvala lepa! Kolegice in kolegi. Naša skupina je sedaj v majhnih škripcih. V prvi vrsti bi prav gotovo matični delovni odbor radi upoštevali. Mislim, da je to pravilno. Ko smo pa slišali, da je tudi poslanska skupina, ki je v Vladi in v bistvu je tudi ministrica, ki pokriva ta resor, njena in bo glasovala proti, nam je sedaj nekako težko, da bi mi glasovali za. Na nek način je sedaj res to nerodno, tako da se bomo držali stališča matičnega delovnega odbora.</p>
            </sp>
            <sp xml:id="SDZ1-Redna-14-1993-11-24.sp212">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Še gospod Pregelj. Ne, ne morete gospod Pregelj. Proceduralno lahko. Želi še kdo kot predstavnik poslanske skupine besedo?</p>
            </sp>
            <sp xml:id="SDZ1-Redna-14-1993-11-24.sp213">
               <speaker>ŽARKO PREGELJ:</speaker>
               <p>Spoštovani! Predlagam, da se držimo 64. člena in ta zakon brez glasovanja umaknemo z dnevnega reda. Predlog matičnega odbora je v resnici vsebovan zgolj v zadnjem delu sklepa, kjer piše, da: "Državnemu zboru predlaga, da navedenega zakona ne uvrsti na dnevni red svoje seje". Res je, po 64. členu zakonu manjka še kos stavka, kjer bi pisalo, da predlaga uvrstitev na naslednjo sejo, ampak to se razume, saj je edina osnova 64. člen. Medtem ko prvi del sklepa, kjer se govori, da odbor s predlogom zakona ne soglaša, je to popolnoma normalna dikcija in matični odbor ne predlaga Državnemu zboru, da zakona ne bi sprejel, ampak mu predlaga, da ga ne uvrsti na dnevni red. Zato mislim, da se mora tukaj uporabiti 64. člen. Hvala lepa.</p>
            </sp>
            <sp xml:id="SDZ1-Redna-14-1993-11-24.sp214">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pregelj. Odbor poleg tega, da zakona ne predlaga na dnevni red, tudi predlaga, da se zakona ne sprejme. In dnevni red je ta Državni zbor sprejel, zato tega ne bom dal na glasovanje. Mi o tem razpravljamo, to je na dnevnem redu in mislim, da je nesmiselno, da bi sedaj razpravljali, da to ni na dnevnem redu.</p>
               <p>Želi še kdo kot predstavnik poslanske skupine besedo? - Ker ne želi nihče več besede v imenu poslanske skupine, dajem besedo poslankam in poslancem. Kdo želi besedo?</p>
               <p>Prosim, gospod Sisinger.</p>
            </sp>
            <sp xml:id="SDZ1-Redna-14-1993-11-24.sp215">
               <speaker>IVAN SISINGER:</speaker>
               <p>Spoštovane poslanke in poslanci! Če že vrsto stvari sprejmemo po hitrem postopku, predlagam, da tudi pri tej zadevi končamo po hitrem postopku. Zato sem vam predlagal predlog sklepa in tako, kot je že povedal predsedujoči - mislim, da je prav povedal - sem tudi jaz proti temu (in tudi v moji poslanski skupini), da bi to prelagali na katerokoli naslednjo sejo ali na naslednjo sedaj v decembru. Mi smo sploh proti temu. Zato sem predlagal predlog sklepa, ki ga imate pred seboj: "Državni zbor se ne strinja s predlaganim zakonom o spremembah zakona o usklajevanju pokojnin in denarnih nadomestil za primer brezposelnosti v letu 1993 in tega zakona seveda ne sprejmemo."</p>
               <p>To je moj predlog sklepa, o katerem, prosim, da bi poslanke in poslanci glasovali. In če sprejmemo tak sklep, je ta zadeva, kar se tiče sprejema tega zakona, v tem letu zaključena.</p>
               <p>Hvala lepa in vas prosim, da podprete ta predlog sklepa. Mislim, da je to tudi v duhu tega, o čemer smo govorili na odboru, kar je mislil naš predsednik, gospod Kociper, in kar misli Združena lista.</p>
            </sp>
            <sp xml:id="SDZ1-Redna-14-1993-11-24.sp216">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospa Jožica Puhar, ministrica za delo, družino in socialno politiko.</p>
            </sp>
            <sp xml:id="SDZ1-Redna-14-1993-11-24.sp217">
               <speaker>JOŽICA PUHAR:</speaker>
               <p>Spoštovani predsedujoči! Spoštovani poslanci! Vaša razprava me je izzvala, da se ob tem zakonu oglasim vsaj toliko, če ne drugega, da vsaj pojasnim  vlogo ministra v Vladi in predloge Vlade vis-a-vis eventualno tudi poslanskih skupin in strankarskih programov. Vi veste, da je Vlada sprejela določeno ekonomsko politiko, da jo Vlada kot celota mora uresničevati in v okviru te ekonomske politike iščemo načine, kako uskladiti približen položaj vseh populacij in kako na nek način zmanjšati javno porabo. Javna poraba so tudi sredstva pokojninskega in invalidskega zavarovanja in vemo, da vsako povečevanje sredstev na tem področju vis-a-vis letošnjega leta pomeni ne zmanjševanje javne porabe, ampak povečevanje.</p>
               <p>S tega vidika vas prosim, da razumete tako predloge Vlade kot tudi predloge, ki jih posreduje v imenu Vlade to ministrstvo. Nekaj so seveda želje in interesne skupine, kar je logično, da zastopajo svoje interese in je to popolnoma razumljivo; druga stvar pa je konsistentna politika, ki jo bomo morali imeti v naši državi, če bomo hoteli, da bomo tudi napredovali. Hvala lepa.</p>
            </sp>
            <sp xml:id="SDZ1-Redna-14-1993-11-24.sp218">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa ministrica. Besedo ima gospod Černetič. Prosim.</p>
            </sp>
            <sp xml:id="SDZ1-Redna-14-1993-11-24.sp219">
               <speaker>MAG. DRAGAN ČERNETIČ:</speaker>
               <p>Hvala lepa. Nisem presenečen, da nimamo polne dvorane, ker je že pozno. Bom zopet kratek. Hvala gospe ministrici za to, kar nam je povedala, da ima Vlada ekonomsko politiko kot tako že usmerjeno. Vidim pa, da se Vlada ne zaveda svoje dolžnosti, da bo morala pripravljati tudi spremembo zakonodaje na sistemskih osnovah, ne pa na osnovah, kjer imamo v tem zasedanju petkrat govor o pokojninah, o upokojencih in ne vem kaj vse. Mislim, da je že čas, da dobi Vlada sporočilo tega zbora, da pripravi spremembo sistemskega zakona za pokojninsko zakonodajo in da se Vlada neha igrati in poskušati priti skozi stranska vrata, glede na to, da hoče usmerjati svojo ekonomsko politiko petkrat na tem zasedanju, dvakrat na prejšnjem in gotovo še dva, trikrat na naslednjem v decembru mesecu.</p>
               <p>In zato predlagam, da se držimo točno tega, kar je rekel predsednik našega odbora in predsedujoči tega zbora. Hvala lepa.</p>
            </sp>
            <sp xml:id="SDZ1-Redna-14-1993-11-24.sp220">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospa Simšičeva.</p>
            </sp>
            <sp xml:id="SDZ1-Redna-14-1993-11-24.sp221">
               <speaker>DANICA SIMŠIČ:</speaker>
               <p>Hvala lepa. Mi bomo podprli predlog sklepa, ki ga je dal gospod Sisinger. Bi pa morda še enkrat dodatno utemeljila, zakaj ga bomo podprli. Zato, ker je bilo tukaj že poudarjeno, da je bil interventni zakon sprejet za eno leto in, da torej eno leto za upokojence ne velja sistemski zakon sprejet prejšnje leto, sprejet na temeljitih analizah, na temeljitih razpravah itd. Mi smo hkrati, ko smo pokojnine zamrznili, ko smo upokojencem odvzeli poračune - tiste dvomesečne poračune - smo jim hkrati tudi za 1,9% znižali razmerje med povprečno plačo in povprečno pokojnino za polno pokojninsko dobo. Prej je bilo to razmerje do marca letos 100 proti 86,9. Mi smo to razmerje znižali na najnižjo možno stopnjo, ki jo dopušča sistemski zakon, t.j. 85%, hkrati smo upokojenski populaciji vzeli tudi poračune. Ampak poračuni ne pomenijo nekega dodatka, poračun je preprosta stvar. Preprosto so podatki o avgustovskih plačah, o višini avgustovskih plač - porasle ali ne porasle - znani šele sredi oktobra in zato je izplačilo pokojnin na ravni plače pokojnine avgust možen šele konec oktobra, to pomeni ta dvomesečni zamik. Tisto zavoljo česar bomo še posebej zavrnili predlagani predlog zakona je to, da je imela Vlada na voljo osem skoraj devet mesecev, da bi predlagala kakršnekoli spremembe sistemskega zakona, na nekatere poslanci že zelo dolgo od takrat opozarjamo. Vlada s temi predlogi ni prišla. Na odboru je bilo sicer rečeno, da ni mogla zato, ker je neka poslanska skupina ali skupina poslancev odprla sistemski zakon. Na jasno postavljeno vprašanje, ali je Vlada poskušala doseči dogovor s temi poslanci in uvrstiti določene spremembe, ki jih menda načrtuje v predlog tega zakona sprememb, je bil odgovor ne, niti enkrat! Sedaj ne razumem finančnega ministra, ki zopet išče rezervo za proračun prav pri tej populaciji, pri teh ljudeh, ki smo jih v bistvu letos že dvakrat priškrnili, in to hočemo početi tudi v prihodnje. Razumem stisko Vlade, ampak hkrati bi rada opozorila, da se je število upokojencev v letu 1991 in 1992 tako bistveno povečalo z odnosa 1:3, na 1:1,65 iz preprostega dejstva, ker je Vlada reševala socialno politiko, ali iskala, ali kupovala mir, kakor hočete, s pretiranim ali zelo pospešenim upokojevanjem. Do tega smo prišli s to ali pa prejšnjo vlado, to se je delalo načrtno. Ni mogoče pristajati na podaljšanje neke interventne zakonodaje zato, ker nimamo jasne vizije,  jasnega načrta, plana, kako stvari sistemsko urejati. Hvala lepa.</p>
            </sp>
            <sp xml:id="SDZ1-Redna-14-1993-11-24.sp222">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Kopač.</p>
            </sp>
            <sp xml:id="SDZ1-Redna-14-1993-11-24.sp223">
               <speaker>JANEZ KOPAČ:</speaker>
               <p>Hvala lepa. Nisem se mislih oglasiti, ker vem, da je to na nek način povsem brez smisla. Rad bi samo opozoril na nekaj stvari, ki se tukaj prodajajo kot demagogija oziroma kot temu reče včasih predsednik našega poslanskega kluba "kot suho zlato", pa to niso.</p>
               <p>Prvič, bilo je sicer že pojasnjeno. Procedura za spremembo sistemskega zakona je bila zaprta. Gospod Potrč, gospod Sisinger in gospod Horvat so davno tega vložili predlog zakona o spremembah in dopolnitvah zakona, ki smo ga ravnokar na pobudo gospoda Kocipra preskočili in, ker je bil vložen ta zakon v proceduro, ni moč vložiti drugega zakona o spremembah in dopolnitvah zakona o pokojninskem in invalidskem zavarovanju in torej popraviti karkoli. Treba pa je vedeti, veliko je tukaj govora o dvomesečnem poračunu. V sistemskem zakonu cela vrsta stvari škriplje, tudi takih, ki niso čisto nič boleče, ampak jih ni moč uveljaviti. Recimo, bom povedal tako, ki pa je v korist upokojencev. Upokojenci, ki so slovenski upokojenci - celo slovenski državljani, vendar slučajno nimajo stalnega bivališča v Sloveniji, od 1.1. dalje ne bodo zdravstveno zavarovani in to zaradi tega, ker ste proti spremembam - ali pa večina, ne bom rekel vsi - kakršnimkoli spremembam sistemske pokojninske zakonodaje. Ta zakon bo za gotovo zavrnjen glede na večinsko izražena stališča ob tem zakonu.</p>
               <p>Treba je sicer vedeti tudi to, mnogi na tiskovnih konferencah radi govorijo, pri proračunskem memorandumu smo preprečili, da bi prišlo do nadaljevanja interventnega zakona. Nič niste preprečili, proračunski memorandum v integralnem tekstu računa na ta zakon. Ukinjen je bil samo z amandmajem kot del memoranduma tisti spisek zakonov, kjer se je tudi ta nahajal. Sicer pa se sam tekst memoranduma, kdor ga je prečital pozorno, nanaša točno na to. Ekonomska politika Vlade je naravnana na to, da bi drugo leto prišlo do zniževanja prispevne stopnje za pokojninsko in invalidsko zavarovanje prav na račun tega o čemer se danes pogovarjamo. Če pa do tega ne bo prišlo, kot je videti in torej ne bo zniževanja obremenitve tekočih plač, na kar je opozoril predstavnik Vlade - povprečno vsak zaposleni mora zaradi tega, ker to danes ne bo izglasovano, plačati 680 tolarjev več na mesec oziroma to se mu ne bo znižalo zaradi tega. To je bila glavna predpostavka za zniževanje rasti brezposelnosti. Ker tega ne bo, torej obremenitve tekočih plač, veste pa, da smo po obremenitvah tekočih plač za socialne dajatve (za zdravstvo, za pokojninsko) svetovni rekorderji. To ste lahko videli v pregledu, ki ga je Ministrstvo za finance pred nekaj dnevi poslalo vsem poslancem, kjer je primerjava našega sistema javnih financ z drugimi sistemi. Svetovni rekorderji, daleč pred drugimi.  Drugi naslednji je daleč za Slovenijo. Če tega velikega problema te države ne bomo postopno reševali, tudi skozi ta zakon, bomo na dolgi rok, kot nacionalno gospodarstvo, nekonkurenčni. To že smo. In zaradi tega se veča število brezposelnih.</p>
               <p>Mene boli to, ker se Združena lista, ki se najbolj zavzema za to, da bi bilo manjše število brezposelnih in da bi se rast brezposelnosti ustavila - celo tak amandma je bil. Mislim, da so ga vložili Krščanski demokrati. Da se bo kar ustavila, ne da se bo poskušala ustaviti, da se bo ustavila.</p>
               <p>Skratka, obstajajo želje, da se ne povečuje število brezposelnih oziroma, da se celo zmanjša, po drugi strani pa se s strani teh ljudi, ki želijo biti všečni volivcem - zdaj po tej plati zdaj po drugi plati - blokira neke druge spremembe (včeraj smo imeli primer pri delovni zakonodaji), bo seveda brezposelnost še naraščala in ta brezposelnost se rojeva tukaj, pri pritisku na te tipke, ki so tukaj pred nami.</p>
               <p>Še nekaj drugih reči bi rad rekel. Tukaj se govori o interventnem zakonu. Mislim, da to ni korektno. Ne do Vlade ne do tega parlamenta. Slovenska ustava ne pozna pojma interventni zakon. Kdor uporablja pojem interventni zakon - radi pa ga uporabljajo tudi nekateri moji strankarski kolegi na tiskovnih konferencah - dela nekorektno.</p>
               <p>V slovenski zakonodaji interventne zakonodaje nimamo. Imamo začasne zakone, ki so na nek način interventnega značaja, nikakor pa nimajo pojma interventnega zakona. Nekateri so govorili, interventni zakon ne more biti podaljšan. To je bila jugoslovanska zakonodaja oziroma jugoslovanska ustava. Če še niste prebrali nove slovenske ustave, potem tega ne govorite, prosim. Vsaj ne govorite tega.</p>
               <p>Kakorkoli že. Ta zakon vem, da ne bo sprejet. Vem tudi, da ne bodo sprejete tudi druge korekcije, ki bi omogočile zniževanje obremenitve tekočih plač. Zaradi tega se ne bo podrla ta država, ampak zgodilo se bo to, kar je povedal predstavnik Ministrstva za delo in zgodilo se bo to, da bo pokojninski sklad v hudih likvidnostnih težavah. Zaradi tega bodo lahko trpeli vsi upokojenci. Ampak takrat bo seveda stal za proračunom pokojninskega sklada državni proračun. Tako kot je že stal mnogo let nazaj. Danes se sicer govori, država dolguje pokojninskemu skladu. Nihče pa se ne spomni situacije tri, štiri leta nazaj, ko je samo zaradi asistence državnega proračuna preživel pokojninski sklad. To sta dve javni finančni instituciji, ki sta v medsebojni soodvisnosti.</p>
               <p>Pa še to:  mislim, da je gospa Simšičeva omenila - mogoče sem se pa zmotil in je nekdo drug - da država poskuša proračun reševati na račun tega. Ta zakon nima zveze s proračunom. Ta zakon ima zvezo s prispevkom za pokojninsko in invalidsko zavarovanje, ki ni sestavni del proračuna in se nanaša na pokojninski sklad. Ampak posledice pa so take, kot sem vam govoril prej.</p>
               <p>Z nekim ogorčenjem sem prišel sem, ne zato, da bi poskušal rešiti to glasovanje, ki je tako in tako zavoženo, pa rešiti likvidnostno situacijo državnega proračuna in pokojninskega sklada v prihodnjem letu, ki je zavožena. Pa rešiti enakopravnost upokojencev, upokojenih v letošnjem letu, pa v drugem letu, ki je zavožena in je nepopravljiva. S tem, ko se te spremembe ne bodo zgodile do konca tega meseca oziroma do konca tega leta, se še zavedate ne, koliko ustavnih sporov ste sprožili ali pa se bo sprožilo zaradi take odločitve. Ker dejansko prihaja do velike neenakopravnosti med upokojenimi po tem režimu, režimu leta 1993 in upokojenimi po režimu leta 1994. Vse to ni važno. Pač, bomo še bolj destabilizirali to državo. Tako in tako jo peljemo "na kant" z mnogimi svojimi odločitvami.</p>
               <p>Prišel sem samo zato, da bi protestiral proti taki demagogiji, ki se tukaj zganja, samo zato, ker vsi računajo na to, da je zunaj 450 tisoč glasov upokojencev. Mi tukaj, to sem že pred dvema dnevoma poudaril, smo v službi ljudstva. Ne v službi nekega sloja, neke ozke strukture prebivalstva, nekega kluba. Stranke so v službi države. Naj opozorim na misel Vaclava Havla, ki je rekel, velika nevarnost je, da država začne služiti strankam. To se pri nas ne sme zgoditi. Pri tej demagogiji se pa tudi to dogaja. Kar se tega tiče sem precej pesimističen, ker to zahteva zrelost v glavah. V glavah politikov, med njimi pa predvsem v glavah poslancev.</p>
               <p>Mislim, da glasovati danes tako, jutri drugače samo zaradi tega, da se bo potem lahko na konferenci hvalilo s tem in onim, nabiralo volilne točke, je neodgovorno na dolgi rok do sebe kot poslanca, do stranke, do te države oziroma do te nacije. Če smo sprejeli proračunski memorandum, ki je z nekaterimi amandmaji, ki "štrlijo ven", ohranil neko konsistentnost, potem pojdimo po tej konsistentnosti naprej. Sicer pa naj tisti, ki predlagajo kaj drugega, predlagajo drug proračunski memorandum, ki bo nekatere stvari razrešil povsem drugače.</p>
               <p>Menim, da je ta memorandum, ki je vključeval tudi to, o čemer se bo sedaj glasovalo, relativno dober, naravnan na neke realne razmere v tej državi. Ker mnogi menijo, da to ni tako, prosim, naj predlagajo kaj drugega. S to državo se na ta način ne gre igrati. Hvala lepa.</p>
            </sp>
            <sp xml:id="SDZ1-Redna-14-1993-11-24.sp224">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kopaču. Repliko ima gospod Potrč. Je tudi replika, gospa Simšič.</p>
            </sp>
            <sp xml:id="SDZ1-Redna-14-1993-11-24.sp225">
               <speaker>MIRAN POTRČ:</speaker>
               <p>Hvala lepa. Replika, obljubim, da ne bom repliciral k vsakemu stavku, ki ga je povedal gospod Kopač. Bili so iz ogorčenja nametani "z brda z dola" vse skupaj. Bilo bi možno zelo na dolgo o njih govoriti. Povedal bi kljub temu nekaj stvari.</p>
               <p>Kar zadeva informacijo, ki jo je dal v imenu predlagateljev, kaj je bilo ali ne z Vlado govorjeno o zakonu o spremembah Zakona o pokojninskem in invalidskem zavarovanju. Njegova informacija ni točno povzela moje. Jaz sem povedal, da smo konec julija zakon vložili, da do nekaj dni pred tem, preden je bila seja matičnega delovnega telesa, kontaktov za spremembe ni bilo. Takrat so pa bili kontakti in želje, da bi vključili predlagatelji v zakon tudi spremembo 160. člena, kar smo odklonili in, da bi eventualno vključili v 2. člen spremembe in dopolnitve pravic v zvezi z zdravstvenim varstvom, na kar bi bili pripravljeni pristati. To smo tudi na matičnem delovnem telesu ponudili. Matično telo pa je reklo, da je njegovo mnenje, da naj se vsi amandmaji zavrnejo, da bi bil zakon lahko o spremembah in dopolnitvah Zakona o pokojninskem in invalidskem zavarovanju še na tej seji. Sprejet tudi v tretji obravnavi, da bi bila možnost reševanja sistema.</p>
               <p>Ni bila Združena lista tista, ki je rekla, da naj se z memorandumom ustavi rast povečanega števila nezaposlenih. Čeprav bi bilo to tudi v našem interesu, pa najbrž vsakega od vas, če bi bilo to realno mogoče.</p>
               <p>Res pa je, da smo bili že ob sprejemanju tega zakona spomladi edina stranka, ki smo opozarjali, da bi bilo nujno potrebno sprejemati rešitve, ki pomenijo začasno odlaganje sistema v izjemnih primerih in na drugačen način. Zavzemali smo se takrat za spoštovanje kolektivnih pogodb, zavzemali smo se, da se ne posega v sistem zakona o pokojninskem zavarovanju z enkratnimi rešitvami in zavzemali smo se, da bi bil z delavci, upokojenci, sindikati, Vlado in drugimi sklenjen tudi socialni sporazum, ki bi pokazal na potrebe in zmožnosti, ki bi zagotovile potrebno umiritev.</p>
               <p>Poenostavljati stvari danes ni korektno. Govoriti o tem, da nekatere stranke ali poslanci delamo bolj ali manj dopadljivo določenim skupinam volivcem, je lahko res. 450 tisoč volivcev z njihovimi družinskimi člani ni malo. Je najbrž zelo veliko. Pomeni tako ali drugače kar 40 ali pa blizu 40% volivcev. Pomeni pa to tudi populacijo, ki je pač do sedaj bila prepričana, da je pokojnine, kakršne so v sistem uvedene, na podlagi dosedanjih plačil prispevkov in opravljenega dela zaslužila in da je trenutne gospodarske težave pripravljena deliti z zaposlenimi, vendar deliti na ta način, da se najdejo argumenti, da se najdejo uravnotežene rešitve za vsakega od teh, ne pa, da se poskušajo reševati samo na določenem segmentu. Mislim zato, da ni dobro zelo na hitro govoriti o nekaterih podatkih, tudi o teh, ki jih je gospod Kopač mimogrede omenil, namreč analiza obveznosti, ki so formalno točni. Ampak pri tem gospod Kopač ni povedal, da zunaj obstoje skladi in da se zunaj plačuje poleg prispevka tudi prostovoljno pokojninsko zavarovanje iz plače in da se seveda s tem namenja za pokojnino tudi določen del plače, na žalost ali pa na srečo iz plače, ki pač sedaj objektivno ni, pa najbrž tudi ne more biti primerljiva s plačami, ki so v Sloveniji in ki bi najbrž težko, razen za zelo ozek krog ljudi zagotovili, da bi s 23 ali pa 25 tisoč, poleg obveznega prispevka, še dva - ali pa tritisoč plačeval eventualno v sklad pokojninskega zavarovanja. Stvari so mnogo bolj kompleksne, kot so bile zelo na hitro prikazane in mislim, da je slabo, če poskuša sedaj kdor koli od nas drug drugega obtoževati, mislim, da je boljše, da pač sprejmemo odločitev in čimprej pristopimo k spremembi sistemske zakonodaje. Hvala.</p>
            </sp>
            <sp xml:id="SDZ1-Redna-14-1993-11-24.sp226">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Potrču. Repliko ima gospod Sisinger in gospa Simšič.</p>
            </sp>
            <sp xml:id="SDZ1-Redna-14-1993-11-24.sp227">
               <speaker>IVAN SISINGER:</speaker>
               <p>Spoštovani zbor. Vi me dobro poznate. Ne hodim za ta pult zato, da bi z nekom polemiziral, da bi komurkoli ugovarjal. Vendar moram reči, na tri stvari pa ne morem biti miren, da ne bi vendarle pri tem primeru povedal.</p>
               <p>Prvič. Mislim, da je gospod Kopač vendarle pozabil, pač ni tako daleč od tega memoranduma, ko smo glasovali, da mi nismo glasovali in izpustili samo seznama, katere zakonodaje ne bomo sprejeli, ampak mora videti pred seboj, da smo mi vendarle izglasovali v tem parlamentu, da se je na strani 7 pomemben tekst izločil iz memoranduma, vsebinski tekst, ki govori prav o usklajevanju interventne zakonodaje in tako dalje, da tega ne ponavljam, da smo to razčistili in izglasovali.</p>
               <p>Druga stvar. Če kdo zganja demagogijo in danes tukaj govoriti o demagogiji, da jo zganjamo v matičnem odboru ali da jo zganjamo v Združeni listi, ali kjer koli, potem moram reči, da si tako demagogijo mora pripisati tak poslanec sam sebi in mislim, da ne gre za zganjanje pri tej zadevi nobene demagogije, da gre za resnično dejstvo. Tisti, ki je pozabil, ko smo glasovali - jaz nisem glasoval za interventni zakon. Tisti, ki ste glasovali za interventni zakon, ne smete pozabiti, da smo vendarle takrat rekli in je bila obljuba dana, da je to najdlje do konca leta 93 in se danes tukaj sprenevedate. V tem trenutku je demagogija potem to tista, o kateri bi lahko rekli. Pa jaz o tem ne govorim rad, ker sem preveč čustven človek, da bi nekomu oporekal neke stvari. Ampak, če pa nekdo preseže že vse meje poslanskega delovanja, potem moram pa tudi jaz reči, da v nekem trenutku človek mora povedati resnico.</p>
               <p>In še nekaj bi rad rekel gospe ministrici, ko je rekla, da vendar leta Vlada gradi ekonomsko politiko na teh zadevah. Če ta Vlada gradi ekonomsko politiko - jaz sem memorandum nekajkrat pazljivo prebral, referat predsednika Vlade sem trikrat prebral - na tem "bornem" usklajevanju pokojnin, potem moram reči, hvala za tako ekonomsko politiko tudi tej moji ali naši skupni Vladi. Hvala lepa.</p>
            </sp>
            <sp xml:id="SDZ1-Redna-14-1993-11-24.sp228">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospa Simšičeva.</p>
            </sp>
            <sp xml:id="SDZ1-Redna-14-1993-11-24.sp229">
               <speaker>DANICA SIMŠIČ:</speaker>
               <p>Hvala lepa za besedo. Na nekaj stvari je bilo že odgovorjeno in nekaj stvari, ki jih je v svojem nastopu nanizal gospod Kopač, je bilo tudi že pojasnjeno z druge strani.</p>
               <p>V tem trenutku bi se rada naslonila na zadevo, kjer je imenoval našo državo, se pravi Slovenijo, in pokojninski sistem za rekorderje, svetovne rekorderje, torej tam, kjer se namenja delež BDP-ja (bruto družbenega proizvoda) za pokojnine. Res je ta delež v Sloveniji 15,5% in je bistveno večji kot v nekaterih zahodnoevropskih državah. Hkrati pa ste, gospod Kopač, pozabili povedati, da je primerjalno v teh zahodnoevropskih državah pokojninski sklad čisti pokojninski sklad in ne pokriva sociale. Pri nas je 5% v teh 15,5% čista sociala. In če teh 5% od teh 15,5% odštejemo, pridemo na popolnoma primerljiv podatek s temi zahodnoevropskimi državami - na 10,5%. To je druga stran tega podatka.</p>
               <p>Glede nedopustnosti trajanja interventnega zakona dlje kot eno leto. O tem sem tudi sama govorila: pa ne o tem, da interventni zakon ne sme trajati dlje kot eno leto. Rekla sem, da je nevzdržno, da leto na leto podaljšujemo interventne zakone in s tem vzdržujemo izredno stanje. Pravno osnovo pa Vlada, posamezno ministrstvo za to, da interventne zakone iz leta v leto na novo predlaga, ima. Zdi pa se mi to nesistemsko reševanje. In marca meseca, ko smo prvič govorili o tem zakonu, sem bila tudi med tistimi, ki sem poudarila, da je treba načrtno pristopiti k spremembi sistemskega zakona. Ker, kaj se nam dogaja? Točno to, kar je res. Pokojninski sklad je izjemno zakomplicirana zadeva in takoj ko na eni strani nekaj premakneš, nekaj porušiš, nehote, nevede ali pa morda načrtno porušiš in premakneš še 15 drugih točk, ki so pa potem lahko zelo usodne.</p>
               <p>Tisto pa, kar jaz (če hočete) zamerim in čustveno reagiram tej Vladi, je pa to, kar sem rekla že pri memorandumu. Predsednik Vlade je rekel, če bi vedel, kako bodo ljudje pri zamrznitvi plač in pokojnin reagirali, da bi se prej z njimi pogovoril. Če lani ni vedel, je letos moral vedeti, pa se ni pogovarjal. In če hočete še naprej čustveno reakcijo: upokojenci so ne nazadnje zelo razumni ljudje in z njimi bi se dalo marsikaj dogovoriti, ne pa jih nenehno postavljati pred neko izvršeno dejstvo. Strinjam se, da smo poslanci v službi ljudstva; strinjam se s tem, da je Vlada v službi ljudstva - samo prosim, potem naj Vlada to svojo nalogo, ki jo je sprejela, tudi resnično dobro opravlja. Rekla sem že prej: osem, devet mesecev je imela za pripravo sprememb sistemske zakonodaje. Kot sem sedaj slišala, je prišla nekaj dni pred sejo matičnega delovnega telesa z nekaterimi predlogi. "Z nekaterimi predlogi", prosim! Govorijo o 8 do 16-tih predlogih spremembe sistemske zakonodaje, prišli so pa z dvema predlogoma. Mislim, da je to nesprejemljivo.</p>
               <p>Toliko v pojasnilo podatkov, gospod Kopač, ki ste jih vi nanizali. Hvala.</p>
            </sp>
            <sp xml:id="SDZ1-Redna-14-1993-11-24.sp230">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ne želi nihče več besede, bomo prešli k odločanju. Kot je predlagal gospod Sisinger in kot je razvidno iz razprave, dajem Državnemu zboru sklep, da se zakona ne sprejme. Ugotovimo sklepčnost! (53 prisotnih.)</p>
               <p>Kdo je za to, da se predlog zakona o spremembah zakona o usklajevanju pokojnin in denarnih nadomestil za primer brezposelnosti v letu 1993 ne sprejme? Kdo je za? (38 poslancev.) Je kdo proti? (8 poslancev.)</p>
               <p>Ugotavljam, da je glasovanje končano in da se zakon ne sprejme.</p>
               <p>Glede na 186. člen poslovnika s tem zakon tudi ni več v proceduri.</p>
               <p>S tem zaključujem 31. točko dnevnega reda in tudi današnje zasedanje. Lahko noč!</p>
               <p>Samo še trenutek! Dovolite, da sejo še nadaljujemo. Vlada je pripravila predloge in da končamo še prejšnjo točko dnevnega reda - <title>PREDLOG ZAKONA O SPREMEMBAH IN DOPOLNITVAH ZAKONA O ZUNANJETRGOVINSKEM POSLOVANJU</title>, če je mogoče, da bi še to končali. Prosim, da zasedete svoja mesta in bomo v nekaj minutah sejo tudi končali. Izvolite, gospod minister.</p>
            </sp>
            <sp xml:id="SDZ1-Redna-14-1993-11-24.sp231">
               <speaker>DR. DAVORIN KRAČUN:</speaker>
               <p>Redakcijski amandma, zaradi katerega smo želeli imeti tudi odmor bi se glasil: Amandma k 3. členu v 2. točki prvega odstavka se besede "svojih kapitalskih naložb" nadomestijo z besedami "lastništva ali solastništva gospodarske družbe". Gre za amandma redakcijske narave, ker je potrebno tekst uskladiti z različnimi deli zakona med seboj.</p>
               <p>Prav tako podpiramo amandma k 6. členu zakona o spremembah in dopolnitvah zakona o zunanjetrgovinskem poslovanju, ki ga je vložilo 10 poslancev in ki je redakcijske narave. Hvala lepa.</p>
            </sp>
            <sp xml:id="SDZ1-Redna-14-1993-11-24.sp232">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru Kračunu. Še enkrat bi oba amandmaja prebral. Prvič amandma, ki ga predlaga Vlada - v 2. točki 1. člena prvega odstavka se besede "svojih kapitalskih naložb" nadomestijo z besedami "lastništva ali solastništva gospodarske družbe". Drugi amandma, ki ga predlaga skupina desetih poslancev - 6. člen se dopolni, tako da se za besedami "domače pravne osebe" vstavi besedilo "ki so na dan uveljavitve tega zakona lastniki oziroma solastniki podjetja v tujini" in nato se nadaljuje besedilo člena.</p>
               <p>Gospod Pregelj, ali je proceduralno? Prosim.</p>
            </sp>
            <sp xml:id="SDZ1-Redna-14-1993-11-24.sp233">
               <speaker>ŽARKO PREGELJ:</speaker>
               <p>Spoštovani! Predlagam, da dobimo ta amandma pisno in da se odločamo jutri. Poleg tega predlagam, da Državni zbor tudi odloči, da k temu amandmaju poda mnenje matično delovno telo.</p>
            </sp>
            <sp xml:id="SDZ1-Redna-14-1993-11-24.sp234">
               <speaker>PODPREDSEDNIK VLADIMIR TOPLER:</speaker>
               <p>Dajem predlog, ki ga je dal gospod Preglej, na glasovanje, da dobite ta dva amandmaja pisno jutri, čeprav je to hitri postopek, nikjer ni zahtevano. Dajem, da se o tem odloči Državni zbor. Ugotovimo sklepčnost! (49 prisotnih.)</p>
               <p>Kdo je za predlog gospoda Preglja? (14 poslancev.) Je kdo proti? (31 poslancev.)</p>
               <p>Ugotavljam, da predlog ni sprejet.</p>
               <p>Želi kdo razpravljati o amandmajih? V kolikor ne, dajem najprej amandma Vlade na glasovanje. Še enkrat ga bom prebral, da bo bolj jasno, ker ga nimate; v 2. točki prvega odstavka se besede "svojih kapitalskih naložb" nadomestijo z besedami "lastništvo ali solastništvo gospodarske družbe". Ugotovimo sklepčnost! (49 prisotnih.)</p>
               <p>Kdo je za sprejem takega amandmaja? (39 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Na glasovanje dajem amandma skupine poslancev, gospoda Potrča in poslancev Združene liste, da se 6. člen dopolni, tako da se za besedami "domače pravne osebe" vstavi besedilo "ki so na dan uveljavitve tega zakona lastniki oziroma solastniki podjetja v tujini" in da se nato nadaljuje besedilo člena kot je bilo sprejeto v drugi obravnavi. Ugotovimo sklepčnost! (49 prisotnih.)</p>
               <p>Kdo je za sprejem takega amandmaja? (37 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Dajem na glasovanje zakon v celoti. Ugotovimo sklepčnost! (47 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je zakon sprejet.</p>
               <p>Imamo še predlog sklepa: "Državni zbor Republike Slovenije nalaga Vladi, da za decembrsko sejo pripravi in predloži predlog zakona o spremembah in dopolnitvah zakona o deviznem poslovanju po hitrem postopku in s tem omogoči davčni nadzor in zbiranje podatkov o prilivih in odlivih slovenskega kapitala v tujino". Mislim, da je sklep predlagalo matično delovno telo, Odbor za gospodarstvo. Želi o predlogu sklepa kdo razpravljati? (Ne.)</p>
               <p>Dajem ta sklep na glasovanje. Ugotovimo sklepčnost! (48 prisotnih.)</p>
               <p>Kdo je za? (39 poslancev.) Je kdo proti? (6 poslancev.)</p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda in se vsem zahvaljujem ter želim lahko noč.</p>
            </sp>
            <stage type="time">(SEJA JE BILA PREKINJENA 24. NOVEMBRA 1993 OB 19.05 URI IN</stage>
         </div>
      </body>
   </text>
</TEI>
