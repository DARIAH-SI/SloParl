<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-23-1994-07-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8A39FE5CA69B179BC1257832004838EF</idno>
               <idno type="URI">8A39FE5CA69B179BC1257832004838EF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-23-1994-07-22.DZ" n="23">
               <name>Redna</name>
               <date when="1994-07-22"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-23-1994-07-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 22. JULIJA 1994 OB 10.15 URI.)</stage>
            <sp xml:id="SDZ1-Redna-23-1994-07-22.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam
                  nadaljevanje 23. seje Državnega zbora Republike Slovenije. Obveščen sem, da so
                  zadržani in se današnje seje ne morejo udeležiti naslednji poslanci: Zoran Thaler,
                  Vladimir Topler in Tone Partljič.</p>
               <p>Ugotovimo prisotnost! Še ugotavljamo prisotnost v dvorani, da omogočimo vsem, da
                  zabeležijo svojo prisotnost. Ugotavljam, da je v dvorani prisotnih 71 poslank in
                  poslancev. Tako je zbor sklepčen in lahko odloča.</p>
               <p>Tudi na to nadaljevanje seje so seveda bili povabljeni predstavniki Vlade
                  Republike Slovenije in jih lepo pozdravljam. Današnje zasedanje 23. seje bomo
                  pričeli z nadaljevanjem včeraj prekinjene obravnave in glasovanje o amandmajih k
                  20. točki dnevnega reda - k predlogu zakona o Agenciji Republike Slovenije za
                  plačilni promet, nadziranje in informiranje. Zatem bomo prišli na obravnavo 14.
                  točke -  predloga zakona o spremembah in dopolnitvah zakona o jamstvu Republike
                  Slovenije za obveznosti podjetja Petrol, Zemeljski plin d.o.o. Ljubljana za
                  plačilo stroškov prenosa zemeljskega plina, nato na obravnavo 28. in 32. točke
                  dnevnega reda, to sta naslednji za odločanje pripravljeni točki po vrsti na
                  dnevnem redu, torej predlog obrtnega zakona in predlog zakona o izgradnji
                  Univerzitetne knjižnice v Ljubljani in po dnevnem redu dalje.</p>
               <p>Vračamo se na <title>20. TOČKI DNEVNEGA REDA - K PREDLOGU ZAKONA O AGENCIJI
                     REPUBLIKE SLOVENIJE ZA PLAČILNI PROMET, NADZIRANJE IN INFORMIRANJE</title>.</p>
               <p>Včeraj smo zasedanje prekinili pred glasovanjem o amandmajih k 73. členu. Danes
                  bomo najprej glasovali o amandmaju skupine poslancev... Da, prosim. Izvolite.</p>
            </sp>
            <sp xml:id="SDZ1-Redna-23-1994-07-22.sp2">
               <speaker>MAG. HERMAN RIGELNIK:</speaker>
               <p>Spoštovane kolegice, spoštovani kolegi! Včeraj zvečer se je sestal kolegij, da bi
                  po prekinitvi odločanja o amandmajih k prihodnjim določbam zakona o agenciji, ker
                  so poslanske skupine SLS, SDS in SND ter Samostojna poslanske skupina izjavile, da
                  bodo zapustile sejo zbora pri odločanju o tem zakonu, skupaj ocenile razloge za
                  takšno odločitev opozicijskih poslancev. Uvodoma sem pozval opozicijske poslanske
                  skupine, naj sodelujejo v nadaljevanju sprejemanja zakona oziroma, naj jasno
                  povedo, ali in v čem je bila kršena procedura, prvič. Drugič. Če menijo, da gre za
                  protiustavne odločitve, da odločitev o tem prepustimo Ustavnemu sodišču, kot edino
                  pristojnemu organu za oceno ustavnosti in tretjič, da je skupna odgovornost za
                  sprejem tudi tega zakona, ker je zbor tako odločil pri sprejemanju programa dela,
                  torej gre za prioritetni zakon.</p>
               <p>Gospod Zagožen je v imenu SLS povedal, da ni bila procedura v ničemer kršena, da
                  pa glede na poslovnik ni možnosti za spremembo že sprejetih členov, ki so predmet
                  spora. Ponovil je očitek, da hoče koalicija in parlamentarna večina s tem, ko je
                  sprejela novelo 72. člena zakona, podrediti nadzor nad delom Agencije Vlade
                  Republike Slovenije kot prvič. Drugič - preprečiti nadaljnje uspešno delo SDK in
                  njene direktorice pri odkrivanju oškodovanja družbene lastnine v procesu
                  lastninjenja in onemogočiti nadzor nad malverzacijami. Tretjič - preprečiti nadzor
                  nad javno porabo in četrtič - zamenjati vodilne delavce SDK na enak način, kot je
                  zamenjala direktorja RTV. Kar vse se bo zgodilo v prihodnjem obdobju, ker se
                  nadzor nad vsem tem prekine na podlagi tako spremenjenih prehodnih določb zakona.
                  Pri tem noče sodelovati in naj koalicija v celoti prevzame odgovornost za sprejem
                  takšnega zakona.</p>
               <p>Vodji poslanskih skupin SDSS in SND sta se v celoti pridružila temu stališču,
                  gospod Zagožen je še ponudil možnost, da se sklene medstrankarski dogovor, da se
                  zakon ne sprejme in da se pripravi nov zakon. V tem primeru bi se udeležili
                  nadaljevanja seje.</p>
               <p>Vodje poslanskih skupin oziroma predstavniki koalicije so takšen pristop označili
                  za enostranski, neutemeljen, saj se z amandmaji v prehodnih in končnih določbah
                  zakona vsaj do konca leta zagotavlja kontinuiteta dela SDK in vseh funkcionarjev
                  oziroma, da se v ničemer ne spreminja vloga SDK pri reviziji lastninjenja in
                  drugih nalogah, ter, da je zagotovljena kontinuiteta nadzora v vseh dosedanjih
                  funkcijah. Enako zagotovljeno tudi v zakonu o računskem sodišču. Gospod Peršak je
                  ponovil svoje opozorilo, da že sprejete nesporne določbe zakona dajejo vse
                  pristojnosti Svetu Agencije, da zamenja vodilne delavce, zato prehodne določbe te
                  pristojnosti le časovno drugače urejajo.</p>
               <p>Ob koncu seje kolegija sem ponovno pozval opozicijske poslanske skupine, naj se
                  pridružijo delu zbora, kar so ponovno odklonile. Upam si trditi, da nobena od
                  bojazni, ki so jo izrekli kolegi iz opozicije, ni utemeljena. Da pa bi odvrnili
                  vsak možen sum, da se želi uzakoniti prehodno obdobje brez ustreznega nadzora,
                  predlagam, da Vlada in matični odbor, še pred končnim odločanjem o predlogu zakona
                  v celoti, natančno pojasnita, kako je zagotovljena kontinuiteta nadzora in
                  kadrovska kontinuiteta.</p>
               <p>Kolegice in kolegi! Pozivam vas, da skupaj dokončamo delo pri sprejemanju tega
                  zakona in da sprejmemo sklep, ki sem ga predlagal. Državni zbor o predlogu zakona
                  mora odločiti, ker smo se prav vsi zavzemali za to, da je to ena prioritetnih
                  nalog. Menim, da je prav, če dosežemo čim večje soglasje, res pa je, da Državni
                  zbor odloča z večino na sklepčni seji in je to legalna in legitimna odločitev.
                  Pozivam vas k treznemu razmisleku in k umiritvi političnih strasti, da bi sprejeli
                  tudi ta zakon, ki smo ga s programom opredeliti kot prioritetnega. Hvala.</p>
            </sp>
            <sp xml:id="SDZ1-Redna-23-1994-07-22.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Vaš predlog je, da dam na glasovanje predlog, da se sestane matično
                  delovno telo pred nadaljevanjem te točke dnevnega reda. Pred glasovanjem v celoti.
                  V redu. Hvala lepa.</p>
               <p>Prehajamo h glasovanju. Prosim, dr. Franc Zagožen, izvolite.</p>
            </sp>
            <sp xml:id="SDZ1-Redna-23-1994-07-22.sp4">
               <speaker>DR. FRANC ZAGOŽEN:</speaker>
               <p>Spoštovani zbor! Ta ponudba je bila dana tudi včeraj, da bi se ponovno sestalo
                  matično delovno telo - Odbor za finance in kreditno-monetarni sistem. Njegova
                  naloga naj bi bila, da opozicijo prepriča, da so njeni strahovi odveč. Mi smo že
                  na kolegiju to zavrnili. Ta odbor je celo leto obravnaval oba zakona - zakon o
                  računskem sodišču in o Agenciji. Dejstvo je, da sprejetih členov ni več mogoče, v
                  tem postopku, spreminjati. Spremeniti jih je mogoče samo s kako novelo zakona, kar
                  se ne bo zgodilo. Za nas bi bilo sprejemljivo samo, da se zakon zavrne in da se
                  predloži drug predlog. Ker za to v koaliciji očitno ni volje, ne sprejemamo tudi
                  tega predloga. Sklep, ki bi ga Državni zbor sprejel, za Vlado ni zavezujoč, celo
                  zakonodaje ne spoštuje v celoti, kaj bi šele nezavezujoče sklepe Državnega zbora.
                  O tem imamo že dovolj izkušenj. Zaradi tega predlagamo, da koalicija dokonča delo,
                  ki se ga je namenila opraviti. Hvala.</p>
            </sp>
            <sp xml:id="SDZ1-Redna-23-1994-07-22.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlagam, da glede na to, da smo ugotovili, tudi na včerajšnjem
                  kolegiju, da je do sedaj procedura potekala tako kot je treba, gre pa za vsebinske
                  razlike, da tudi naprej nadaljujemo s proceduro, kot jo predpisuje poslovnik. Zato
                  nadaljujem to točko dnevnega reda z glasovanjem o amandmajih, ki so vloženi k 73.
                  členu. Glede na to, da bomo o sicer že prebranih amandmajih najprej glasovali o
                  amandmaju skupine poslancev s prvim podpisanim gospodom Janezom Kopačem in o
                  amandmaju na ta amandma, ki ga je dal gospod Tone Peršak, vam bom najprej prebral
                  ta amandma, potem bom ponovno prebral vse ostale, kajti če sprejmemo eventualno ta
                  amandma, so vsi ostali brezpredmetni, saj nadomešča celoten člen. Tega amandmaja
                  nimate v pregledu in se glasi: besedilo člena se črta in nadomesti z novim, ki se
                  glasi:</p>
               <p>"1. Agencija upravlja preverjanje zakonitosti in pravilnosti izvajanja predpisov,
                  ki urejajo finančno materialno poslovanje pravnih oseb ter razpolaganja z družbeno
                  lastnino pravnih oseb, dokler se te lastninsko ne preoblikujejo po zakonu o
                  lastninskem preoblikovanju.</p>
               <p>2. Druge naloge po posebnih predpisih in na njih temelječih pogodbi sedme alinee
                  4. člena tega zakona so naloge, ki jih je SDK opravljala na dan uveljavitve tega
                  zakona.</p>
               <p>3. Organizacijski deli Agencije, ki opravljajo naloge nadziranja, naloge
                  plačilnega prometa in naloge statistike in informiranja, opravljajo ta dela v
                  Agenciji vse dokler ne bodo na podlagi drugih zakonov te naloge prenesene na druge
                  institucije.</p>
               <p>4. Nadzor nad izvedbo revizijskih postopkov lastninskega preoblikovanja pravnih
                  oseb izvaja Državni zbor Republike Slovenije."</p>
               <p>Na ta amandma je vložil amandma na amandma gospod Tone Peršak, da se v 1. točki
                  besede "po zakonu o lastninskem preoblikovanju" spremenijo v besede "po zakonih o
                  lastninskem preoblikovanju". Seveda bom najprej dal na glasovanje ta amandma na
                  amandma.</p>
               <p>Želi pred tem še kdo besedo?</p>
               <p>Ugotavljam, da ne in dajem na glasovanje amandma na amandma gospoda Toneta
                  Peršaka. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>S tem smo spremenili amandma skupine poslancev s prvopodpisanim gospodom Janezom
                  Kopačem, ki ga dajem zdaj na glasovanje. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>In s tem so ostali amandmaji k 73. členu postali brezpredmetni.</p>
               <p>Naslednji amandmaji so vloženi k 77. členu, in sicer:</p>
               <p>Prvi: v prvem odstavku 77. člena se pika nadomesti z vejico in doda besedilo:
                  "razen prvega odstavka 5. člena, ki začne veljati 1. januarja 1995. Do 1. januarja
                  1995 je Agencija za opravljanje del in nalog iz 4. člena tega zakona odgovorna
                  Državnemu zboru." Predlagatelj je skupina poslancev s prvopodpisanim gospodom
                  Stanetom Frimom.</p>
               <p>Drugi: v drugem odstavku se za besedama "izvedbenih predpisov" besedilo v celoti
                  spremeni, tako da se glasi: iz devetega, štirinajstega; drugega odstavka 15.
                  člena; tretjega odstavka 16. člena in 19. člena. Predlagatelj je Vlada Republike
                  Slovenije. Odbor amandma podpira.</p>
               <p>Tretji: amandma na amandma Vlade. Doda se nov tretji odstavek, ki se glasi: "3.
                  Določila drugega odstavka 13. člena zakona se pričnejo uporabljati na način in v
                  roku, ki ga določi Svet Agencije v soglasju z Banko Slovenije." Predlagatelj je
                  Odbor za finance in kreditno-monetarno politiko. Vlada amandmaju ne
                  nasprotuje.</p>
               <p>In četrti: doda se nov tretji odstavek, ki se glasi:  "Določila drugega odstavka
                  13. člena zakona se prične uporabljati na način in v roku, ki ga določi Banka
                  Slovenije." Predlagatelj je Vlada Republike Slovenije. Odbor ne podpira, ker je
                  oblikoval svoj amandma pod številko tri.</p>
               <p>V primeru, da sprejmemo amandma na amandma Vlade pod številko tri je številka
                  štiri brezpredmetna.</p>
               <p>Dajem v obravnavo te štiri amandmaje.</p>
               <p>Želi kdo besedo? Prosim, gospod Stane Frim, izvolite.</p>
            </sp>
            <sp xml:id="SDZ1-Redna-23-1994-07-22.sp6">
               <speaker>STANE FRIM:</speaker>
               <p>Hvala. Spoštovani poslanci in poslanke! Glede na to, da je bil sprejet amandma, ki
                  je nekako podaljšal delovanje organov upravljanja in vodstva do začetka delovanja
                  računskega sodišča, je potreben tudi prvi amandma k 77. členu, katerega smo
                  podpisali nekaj deset poslancev, in sicer zaradi tega, da je do tega časa, v tem
                  obdobju Agencija še odgovorna Državnemu zboru do delovanja računskega sodišča.
                  Hvala.</p>
            </sp>
            <sp xml:id="SDZ1-Redna-23-1994-07-22.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo?</p>
               <p>Ugotavljam, da ne in prehajam h glasovanju.</p>
               <p>Na glasovanje dajem amandma, ki ga imate v pregledu pod točko 1, predlagala ga je
                  skupina poslancev s prvopodpisanim Stanetom Frimom. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem amandma Vlade Republike Slovenije, ki ga imate v pregledu pod
                  številko 2. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem amandma na amandma Vlade, ki ga je vložil Odbor za finance in
                  kreditno-monetarno politiko. Pod točko 3 ga imate v pregledu. Ugotovimo
                  sklepčnost! <stage>(53 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo ta amandma sprejeli.</p>
               <p>S tem je postal amandma pod številko 4 brezpredmeten in s tem smo tudi končali
                  glasovanje o amandmajih, vloženih v tretji obravnavi tega zakona.</p>
               <p>Spoštovane kolegice poslanke, spoštovani kolegi poslanci, pred nadaljevanjem
                  sprašujem v skladu s 198. členom Sekretariat za zakonodajo in pravne zadeve, glede
                  nekonsistentnosti zakona. Besedo ima gospod Baškovič, predstojnik Sekretariata za
                  zakonodajo in pravne zadeve.                        </p>
            </sp>
            <sp xml:id="SDZ1-Redna-23-1994-07-22.sp8">
               <speaker>MILAN BAŠKOVIČ:</speaker>
               <p>Hvala lepa. Ko smo sledili sklepanju o amandmajih, smo ugotovili, da vsaj v dveh
                  oziroma po naših ugotovitvah imamo v dveh primerih nekonsistentne določbe in je
                  porušena medsebojna skladnost določb zakona. Prvi primer je ta, ki je bil prisoten
                  že tudi med obravnavo, namreč nasprotje med členom 47, petim odstavkom, in
                  določbami še na 56 in 57, vse to govori o reševanju teh računsko-upravnih sporov
                  pri Vrhovnem sodišču. Tu imamo sedaj v 47. členu naš nov republiški pristop k
                  rešitvam, v sprejetih včerajšnjih ...<stage>(Nerazumljivo)</stage>... 56 in 57 pa
                  imamo ostanek zveznega sistema in se med seboj to izključuje. To je treba z
                  amandmaji izčistiti.</p>
               <p>Druga nekonsistentnost je glede oblikovanja Sveta Agencije, to je 63. člen v
                  razmerju do 72. člena. Namreč v 63. členu smo sprejeli amandma, s katerim smo od
                  prvotne ideje, da se predlagajo člani Sveta Agencije Vladi in jih ta imenuje,
                  spremenili tako, da jih zdaj vsak partner, tudi Državni zbor, imenuje direktno.
                  Torej ni več predlaganja in kasnejšega imenovanja, ampak je to opravljeno
                  direktno, v vseh institucijah.</p>
               <p>V 72. členu je pa ostala določba, mislim v amandmaju, ki je bil sprejet, je to
                  bilo prezrto in ostaja tam v 7. točki, če pogledate, rok, do katerega morajo vsi
                  ti partnerji podati predloge za imenovanje članov Sveta Agencije. To bo treba
                  prilagoditi in postaviti verjetno rok, do katerega mora biti imenovanje
                  opravljeno. No, to dvoje je opaženo in predlagam, da se potem ali odbor ali Vlada
                  opredeli, da predloži ustrezne amandmaje.</p>
            </sp>
            <sp xml:id="SDZ1-Redna-23-1994-07-22.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlagam torej, da Državni zbor sprejme naslednji sklep proceduralne
                  narave, da: "Sekretariat za zakonodajo in pravne zadeve pripravi celovito besedilo
                  predloga zakona in opozorilo na medsebojno neskladnost določb zakona, in da se na
                  tej osnovi sestane matično delovno telo in obravnava pripravo potrebnih
                  amandmajev, kot tudi pobudo, ki jo je dal predsednik Državnega zbora na tej seji
                  na začetku nadaljevanja." Želi kdo o tem predlogu procedure razpravljati? Mislim,
                  da to ustreza pobudi, tako da vključimo celotno delo, da ne bi dvakrat sklicevali
                  matično delovno telo. Ker nihče ne ugovarja, dajem ta predlog sklepa na
                  glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>S tem tudi prekinjam to točko dnevnega reda. Matično delovno telo se bo sestalo
                  seveda takrat, ko bo dobilo na voljo čistopis zakona, skupaj z opozorili na
                  neskladnost določb.</p>
               <p>Vračamo se torej, kot smo povedali na <title>14. TOČKO DNEVNEGA REDA - PREDLOG
                     ZAKONA O SPREMEMBAH IN DOPOLNITVAH ZAKONA O JAMSTVU REPUBLIKE SLOVENIJE ZA
                     OBVEZNOSTI PODJETJA PETROL, ZEMELJSKI PLIN D.O.O LJUBLJANA ZA PLAČILO STROŠKOV
                     PRENOSA ZEMELJSKEGA PLINA - HITRI POSTOPEK</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Prosim, izvolite.</p>
            </sp>
            <sp xml:id="SDZ1-Redna-23-1994-07-22.sp10">
               <speaker>OLGA MARINKO:</speaker>
               <p><stage>(Svetovalka Vlade v Ministrstvu za gospodarske dejavnosti)</stage>: Hvala
                  lepa. Spoštovane poslanke, spoštovani poslanci! Rada bi posebej podčrtala, da
                  sprejetje predlaganih sprememb in dopolnitev v končni fazi pomeni zmanjšanje
                  pritiska za povečanje cene zemeljskega plina in posledično ohranjanje ali celo
                  možno povečanje konkurenčnosti zemeljskega plina v primerjavi z ekološko bolj
                  spornimi mazuti. To bo imelo za posledico ohranjanje oziroma večanje rabe
                  zemeljskega plina, kar pomeni zmanjšanje slabih vplivov rabe energije na
                  okolje.</p>
               <p>Nadalje, spremembe in dopolnitve zakona o jamstvu Republike Slovenije za
                  obveznosti podjetja Petrol, Zemeljski plin d.o.o. Ljubljana za plačilo stroškov
                  prenosa zemeljskega plina pomenijo še bistveno zmanjšanje poroštvene obveznosti po
                  že uveljavljenem poroštvu, in sicer zaokroženo od 207 milijonov šilingov tolarske
                  protivrednosti letno na zaokroženo 99 milijonov šilingov letno v obdobju od tedaj
                  do konca leta 2006.</p>
               <p>Drugič, to pomeni uvedbo nove poroštvene obveznosti v skupni višini zaokroženo 107
                  milijonov šilingov tolarske protivrednosti, in sicer za najetje kreditov, ki jih
                  bodo poslovne banke v Sloveniji priskrbele podjetju Petrol, Zemeljski plin z
                  namenom refinanciranja tujih kreditov, ki so bili najeti za izgradnjo slovenskega
                  plinovodnega sistema. Veljavnost tega poroštva se izteče konec leta 2001.
                  Predlagani znesek, okoli 107 milijonov šilingov, predstavlja refinanciranje le
                  okoli 20% še neodplačanih deviznih dolgov podjetja Petrol, Zemeljski plin, vendar
                  pa bodo s tem refinancirane predvsem obveznosti iz konca letošnjega, prihodnjega
                  in začetka leta 1996.</p>
               <p>Ne glede na prevzeto novo obveznost posebej poudarjam, da se skupne poroštvene
                  obveznosti države do leta 2006 v primerjavi z obveznostmi iz osnovnega zakona
                  bistveno zmanjšajo, in sicer za okoli 1,165 milijard tolarske protivrednosti. Gre
                  za obdobje od sedaj do konca leta 2006. Hvala lepa.</p>
            </sp>
            <sp xml:id="SDZ1-Redna-23-1994-07-22.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za finance in kreditno-monetarno
                  politiko, kot matično delovno telo. Želi poročevalec odbora besedo? Besedo ima
                  Janez Kopač, izvolite.</p>
            </sp>
            <sp xml:id="SDZ1-Redna-23-1994-07-22.sp12">
               <speaker>JANEZ KOPAČ:</speaker>
               <p>Hvala lepa za besedo. Odbor je obravnaval ta predlog zakona in to dvakrat. Na prvi
                  seji se je seznanil z vsebino, jo predebatiral, podprl tudi sprejem zakona in
                  hitri postopek, vendar pa je ob obilici pripomb Sekretariata za zakonodajo in
                  pravne zadeve dokončno obravnavo tega zakona preložil in predlagal predstavnikom
                  Sekretariata za zakonodajo in predstavnikom Vlade iz zadevnega ministrstva, da
                  pripravijo amandmaje na predlog tega zakona.</p>
               <p>Namreč, zakon je bil napisan tako površno, da je bil sam s seboj v nasprotju. Naš
                  Sekretariat za zakonodajo in pravne zadeve je potem ta popravek vseh členov zakona
                  naredil, predstavniki Vlade so se s tem popravkom strinjali in mi smo kot odbor na
                  včerajšnji seji ta predlog oziroma tudi ta predlog Sekretariata za zakonodajo
                  sprejeli kot svoje amandmaje in predlagamo, da jih sprejmete in seveda tudi zakon.
                  Hvala lepa.</p>
            </sp>
            <sp xml:id="SDZ1-Redna-23-1994-07-22.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage></p>
               <p>Želijo besedo predstavniki poslanskih skupin? Prosim, izvolite. Besedo ima gospod
                  Štefan Matuš.</p>
            </sp>
            <sp xml:id="SDZ1-Redna-23-1994-07-22.sp14">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Poslanska skupina Slovenske ljudske stranke meni,
                  ravnokar je ugotovil tudi gospod Kopač, da je zakon napisan izredno površno, zato
                  je v bistvu nastalo skoraj več amandmajev kot je zakonskih členov. Zato predlagamo
                  k poročilu Odbora za finance in kreditno-monetarno politiko z včerajšnjim dnem
                  predlog dodatnega sklepa, in sicer ta predlog se glasi: "Predloga zakona se ne
                  sprejme. Predlagatelj pa na podlagi dodatnega mnenja Sekretariata za zakonodajo in
                  pravne zadeve, z dne 20. julija 1994, pripravi nov predlog zakona." Hvala.</p>
            </sp>
            <sp xml:id="SDZ1-Redna-23-1994-07-22.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, če mi ta predlog daste tudi v pisni obliki in da eventualno
                  določite rok, ali gre za predložitev tega zakona na tej ali na naslednji seji, da
                  bo iz predloga sklepa jasno. Hvala lepa.</p>
               <p>Želi še kdo besedo od poslanskih skupin?</p>
               <p>Ugotavljam, da nihče in dajem besedo poslankam in poslancem.</p>
               <p>Želi kdo besedo? Nihče ne želi besede, zato zaključujem splošno razpravo in
                  prehajamo na obravnavo in odločanje o posameznih členih predloga zakona, vendar bi
                  morali pred tem glasovati o predlogu sklepa, ki ga je predlagal v imenu poslanske
                  skupine Slovenske ljudske stranke gospod Štefan Matuš. Tako, da bomo počakali na
                  oddajo sklepa v pisni obliki ker gre za predlog, da zakon zavrnemo do njegove
                  uskladitve oziroma predložitve novega besedila predloga v skladu s pripombami
                  Sekretariata za zakonodajo in pravne zadeve, če sem si prav zapomnil celoto
                  predloga.                                    </p>
               <p>Saj dolgega naslova zakona vam ni treba pisati, gospod Matuš. Hvala lepa.</p>
               <p>Predlog dodatnega sklepa, ki ga dajem v obravnavo in na glasovanje se glasi:
                  "Predloga zakona se ne sprejme, predlagatelj pa na podlagi dodatnega mnenja
                  Sekretariata za zakonodajo in pravno zadeve, z dne 20. julija 1994, pripravi do
                  naslednje seje nov predlog zakona."</p>
               <p>In dajem ta predlog sklepa na glasovanje.</p>
               <p>Besedo želi gospod dr. Leo Šešerko. Prosim.</p>
            </sp>
            <sp xml:id="SDZ1-Redna-23-1994-07-22.sp16">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor!</p>
               <p>Glasoval bom proti takemu sklepu. Mislim, da pomeni neupravičeno, neutemeljeno
                  zavlačevanje. Še posebno zato, ker je na področju, za katerega gre, ekološko zelo
                  pomembno. Potrebno je hitro narediti nadaljnje korake. Ta sklep je
                  kontraproduktiven v tem pogledu. Mislim, da ni dobro, da bi ga sprejeli.</p>
            </sp>
            <sp xml:id="SDZ1-Redna-23-1994-07-22.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo o tem predlogu sklepa? Gospod Štefan Matuš,
                  izvolite.</p>
            </sp>
            <sp xml:id="SDZ1-Redna-23-1994-07-22.sp18">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Mogoče se res strinjam, da je ta zadeva ekološko zelo
                  pomembna. To je specifični primer. Tu gre za določena finančna sredstva. Tu gre za
                  zakon, ki je pripravljen, kot je že prej ugotovil gospod Kopač oziroma odbor,
                  praktično pomešano.</p>
               <p>Predlog tega, kar sem predlagal, je utemeljen. Glasoval bom za ta predlog.</p>
            </sp>
            <sp xml:id="SDZ1-Redna-23-1994-07-22.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Feri Horvat, izvolite.</p>
            </sp>
            <sp xml:id="SDZ1-Redna-23-1994-07-22.sp20">
               <speaker>FRANC (FERI) HORVAT:</speaker>
               <p>Predlagam, da predlog tega sklepa zavrnemo iz razlogov, ki jih je že navedel dr.
                  Šešerko, ki jih ne bi ponavljal.</p>
               <p>Spomnil bi na to, da tudi v predlogu strategije oskrbe in potrošnje energije, ki
                  smo jo dali na septembrsko sejo, je po obravnavah na delovnih telesih predlagano
                  kot usmeritev za prihodnje, da se širi potrošnjo plina kot primernega energenta,
                  ekološko neoporečnega. Danes je problem visoke cene plina predvsem zaradi
                  previsokih stroškov transporta in tudi zaradi premajhne izkoriščenosti plinskega
                  omrežja. Vse to govori v prid  tega, da sprejmemo to in se ustvari pogoje, da se
                  lahko potrošnjo plina in oskrbo s plinom širi naprej. Hvala lepa.</p>
            </sp>
            <sp xml:id="SDZ1-Redna-23-1994-07-22.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo pred glasovanjem? Ugotavljam, da ne. Dajem ta
                  predlog dodatnega sklepa na glasovanje. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da predlog dodatnega sklepa ni bil sprejet.</p>
               <p>Prehajamo k obravnavi zakona po amandmajih in členih.</p>
               <p>K 1. členu je bil vložen amandma: predlagano besedilo naslova zakona, se v tretji
                  vrstici od besedice "in dalje" spremeni, tako da se glasi: "Ob poroštvu za vračilo
                  kreditov najetih za refinanciranje obstoječih deviznih kreditov".</p>
               <p>Želi kdo o tem predlogu amandmaja in o 1. členu razpravljati? Ugotavljam, da ne in
                  dajem amandma na glasovanje.</p>
               <p>Prosim, gospod Štefan Matuš, izvolite.</p>
            </sp>
            <sp xml:id="SDZ1-Redna-23-1994-07-22.sp22">
               <speaker>ŠTEFAN MATUŠ:</speaker>
               <p>Hvala za besedo. Kot sem že prej povedal, zakon razširja določene pristojnosti. V
                  prejšnjem zakonu je šlo v glavnem za plačilo oziroma je šlo za plačilo prenosa
                  zemeljskega plina. V tem se določene pristojnosti razširjajo. To se pravi, se s
                  tem dodatno obremenjuje proračun slovenske države. Rekel bi, je ekološko dejansko
                  pomembno, to se strinjam. Vendar, to je podjetje, ki je edino v slovenskem
                  prostoru, ki izkorišča monopolni položaj tudi s tem, da je pripravljeno zagroziti
                  v uvodu oziroma v ocenah stanja in razloga, kaj če parlament tega zakona ne
                  sprejme. Potem se bo pač zemeljski plin podražil itd. Na tem področju imam take
                  izkušnje. Če zemeljski plin ni bil plačan do določenega datuma, se je zaprl
                  ventil. To se pravi, da se je prekinila dobava zemeljskega plina. Iz tega lahko
                  jasno sledi, da so vsa sredstva od porabnikov dobili plačana. Dejstvo je, da ta
                  firma tudi slabo gospodari. To je nesporno. Bodimo kar realni. Zato, zdaj
                  spreminjamo naslov, s tem koncept zakona in mu razširjamo pristojnosti. Sem proti
                  takemu amandmaju.</p>
            </sp>
            <sp xml:id="SDZ1-Redna-23-1994-07-22.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Janez Kopač, izvolite.</p>
            </sp>
            <sp xml:id="SDZ1-Redna-23-1994-07-22.sp24">
               <speaker>JANEZ KOPAČ:</speaker>
               <p>Hvala lepa. Samo za kratko pojasnilo, saj vsebina ali tekst amandmajev je precej
                  zapleten, pa verjetno se tudi veliko ljudi ni uspelo poglobiti v to. Predlog
                  zakona, takšen kot je, predvideva znižanje, zmanjšanje skupnega obsega jamstev
                  države. Torej se morebitni pritisk na proračun zmanjšuje. Po drugi strani je treba
                  povedati še to, da k cenam zemeljskega plina Vlada daje soglasje. Kar pomeni, če
                  bi se eventualno ne moglo financirati skozi obstoječo ceno normalnih odplačil
                  dolgov, bi nastopila država. Lahko pa nastopi seveda tudi tako, da dovoli
                  povišanje te cene. Treba je povedati tudi to, da do zdaj, kljub temu, da je
                  jamstvo bilo, kakršnegakoli zapadanja tega jamstva ni bilo, kajti te obveznosti so
                  se redno plačevale. Mislim, da je to potrebno povedati zaradi pojasnitve zadeve,
                  ki jo je v obliki razprave načel gospod Matuš. Hvala.</p>
            </sp>
            <sp xml:id="SDZ1-Redna-23-1994-07-22.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem amandma na glasovanje.
                  Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 1. člen v celoti. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 1. člen sprejeli.</p>
               <p>K 2. členu sta vložena dva amandmaja. Prvi: besedilo prvega odstavka tega člena se
                  spremeni, tako da se glasi: v 1. členu se besedilo drugega odstavka spremeni, tako
                  da se glasi: "Obveznost Republike Slovenije iz prejšnjega odstavka je omejena do
                  višine vsakokratnega letnega zneska tolarske protivrednosti stroškov prenosa
                  zemeljskega plina, ki znaša v novembru 1991 206.816.604 ATS in se znižajo v junija
                  1994 na 99.830.688 ATS ter se nadalje v času trajanja pogodbe do 31.1.2006
                  spreminjajo v skladu s pogodbeno določeno eskalacijsko klavzulo." Drugi odstavek
                  tega člena se črta.</p>
               <p>In drugi: za 2. členom se doda 2.a, ki se glasi: 2.a člen: za 1. členom se doda
                  nov prvi 1.a člen, ki se glasi: "1.a člen: Republika Slovenija daje poroštvo za
                  obveznosti podjetja Petrol, Zemeljski plin d.o.o. Ljubljana iz naslova kreditov,
                  ki jih poslovne banke iz območja Republike Slovenije pridobijo za potrebe
                  refinanciranja tujih kreditov, najetih za zgraditev plinovodnega omrežja
                  Slovenije, pod naslednjimi pogoji: skupna višina poroštvenih obveznosti ne sme
                  preseči tolarske protivrednosti 106.968.000 ATS. Poroštvo Republike Slovenije
                  poteče najkasneje z 31.12.2001, poroštvo je subsidiarno, tako da Republika
                  Slovenija izpolni svojo obveznost, ko banka stori vse za izterjavo svoje terjatve
                  od dolžnika. Poroštvene pogodbe z bankami sklepa minister, pristojen za finance,
                  po predhodnem soglasju Vlade." Želi kdo besedo o teh dveh amandmajih in 2. členu?
                  Ugotavljam da nihče in dajem na glasovanje najprej amandma pod točko 1. Ugotovimo
                  sklepčnost! <stage>(56 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>In dajem na glasovanje amandma pod točko 2. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli in dajem na glasovanje 2. člen v celoti.
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 2. člen v celoti sprejeli.</p>
               <p>Dajem v obravnavo in na glasovanje 3. člen skupno z amandmajem, ki se glasi:
                  besedilo 3. člena se spremeni, tako da se glasi: "2. člen se spremeni, tako da se
                  glasi: "Terjatve bank za plačilo, katerim daje Republika Slovenija poroštvo po
                  določbah 1.a člena tega zakona, morajo biti ustrezno zavarovane z zastavno ali
                  drugo pravico. Banka lahko terja izpolnitev obveznosti od poroka šele potem, ko je
                  bil poizkus poplačila iz drugih zavarovanj neuspešen. Ustreznost zavarovanj
                  terjatev presoja ministrstvo, pristojno za finance". Želi o tem amandmaju in o 3.
                  členu kdo besedo? Ugotavljam, da ne in dajem amandma na glasovanje. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje še 3. člen v celoti. Prosim, torej smo celega spremenili.</p>
               <p>V obravnavo in na glasovanje dajem 4. člen, h kateremu ni bil vložen noben
                  amandma. Želi kdo besedo k 4. členu? Ugotavljam, da ne in dajem 4. člen na
                  glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 4. člen v celoti sprejeli.</p>
               <p>Dajem v obravnavo in na glasovanje naslov zakona. Želi kdo razpravljati o naslovu
                  zakona? Ugotavljam, da ne in ga dajem na glasovanje. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo naslov zakona sprejeli.</p>
               <p>Po hitrem postopku prehajamo k tretji obravnavi, v kateri je možno vložiti
                  amandmaje k 1., 2., 2a <stage>(zdaj novemu)</stage> in 3. členu zakona. Želi kdo
                  vlagati amandmaje k temu zakonu v tretji obravnavi? Ker nihče ne želi vlagati
                  amandmajev, dajem na glasovanje zakon v celoti. Želi pred tem še kdo besedo?
                  Ugotavljam, da ne in vas prosim, da ugotovimo sklepčnost. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo zakon v celoti sprejeli.</p>
               <p>S tem zaključujem to točko dnevnega reda.</p>
               <p>Prehajam k naslednji, to je <title>28. TOČKA DNEVNEGA REDA - PREDLOG OBRTNEGA
                     ZAKONA</title>.</p>
               <p>Predlog smo predvideli za drugo in tretjo obravnavo ob sprejemu dnevnega reda.</p>
               <p>Predlog zakona je v obravnavo Državnemu zboru predložila Vlada Republike
                  Slovenije. Želi predstavnik Vlade besedo? <stage>(Ne.)</stage>  Predlog zakona je
                  obravnaval Odbor za gospodarstvo kot matično delovno telo. Želi besedo predstavnik
                  odbora? Besedo ima gospod Feri Horvat. Izvolite.</p>
            </sp>
            <sp xml:id="SDZ1-Redna-23-1994-07-22.sp26">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! Odbor za
                  gospodarstvo je kot matično delovno telo na dveh sejah obravnaval predlog zakona
                  za drugo obravnavo. Opredelil se je tudi do amandmajev, ki so bili vloženi do
                  druge seje, ki je bila v torek. Pri tem je podprl amandmaje, ki jih je vložila
                  skupina poslancev, prvopodpisani je Miran Potrč. Vsebinsko se en sklop amandmajev
                  nanaša k 5., 14. in 17. členu na natančnejše preciziranje pogojev za opravljanje
                  nekaterih storitvenih dejavnosti, trgovine, gostinstva in transporta po tem
                  zakonu, in pa amandma k 8. členu, ki se nanaša na določanje pogojev za opravljanje
                  dejavnosti po tem zakonu za tuje fizične in pravne osebe. K 8. členu je dal
                  amandma tudi gospod Lap, ki ga je odbor prav tako podprl. Odbor je podprl tudi
                  amandma kolegice Nade Skukove k 5. členu. Na klop smo dobili v zvezi prav s temi
                  členi še dodatne amandmaje, amandma skupine poslancev, prvi podpisani gospod Janc.
                  Nanaša se prav tako na natančnejše preciziranje opravljanja storitvenih dejavnosti
                  in mislim, da je smiselno, da ta amandma tudi podpremo in amandma gospoda
                  Černeliča k 9. členu v zvezi z mojstrskim izpitom, spremembo, ki je naknadno
                  predložena, mislim, da je  tudi smiselno ta amandma podpreti. Imamo pa še
                  amandmaje skupine poslancev, prvi podpisani dr. Zagožen, na 17., 18., 34. in 39.
                  člen. Do teh amandmajev se odbor ni opredelil, vendar moram opozoriti na to, da
                  vsebina teh amandmajev posega v sam koncept oziroma koncept zakona spreminja,
                  koncept zakona, ki smo ga potrdili oziroma sprejeli v prvi obravnavi in je zaradi
                  tega potrebno te amandmaje zavrniti. V bistvu gre za to, da se predlaga, da bi se
                  odvzelo Obrtni zbornici javna pooblastila, konkretno izdajanje obrtnih dovoljenj
                  in preneslo na upravni organ. To je vsebinsko bistveno konceptualna sprememba
                  zakona, glede na to, da zakon po konceptu sledi nemško ureditev v celoti in tudi v
                  tem delu. Mislim, da so zelo tehtni argumenti, da se teh amandmajev ne sprejme.
                  Hvala lepa.</p>
            </sp>
            <sp xml:id="SDZ1-Redna-23-1994-07-22.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik sekretariata? <stage>(Ne.)</stage> Prehajamo
                  na obravnavo in odločanje o posameznih členih predloga zakona. Prejeli ste pregled
                  amandmajev k predlogu obrtnega zakona. Vloženih je bilo še nekaj novih amandmajev,
                  pravzaprav mislim, da en sam. Na to vas bom seveda pri glasovanju posebej
                  opozoril. Prav tako vas opozarjam, da bomo zaradi medsebojne povezanosti
                  amandmajev najprej glasovali o teh amandmajih, ki so povezani in se potem vrnili
                  na normalni vrstni red. Vendar je takšen vrstni red s povezanimi amandmaji že tudi
                  v vašem pregledu, tako da ne bo nobenih težav pri preskakovanju s strani na stran,
                  kot smo sicer imeli oblikovane preglede.</p>
               <p>Prehajamo torej najprej k sprejemu tistega proceduralnega sklepa, da bomo o vseh
                  členih, h katerim ni bil vložen noben amandma, obravnavali in glasovali skupno in
                  dajem ta predlog sklepa na glasovanje. Ugotovimo sklepčnost! <stage>(45
                     prisotnih.)</stage></p>
               <p>Ugotavljam, da Državni zbor ni sklepčen in bom ponovno prosil za ugotovitev
                  sklepčnosti. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sklep proceduralne narave sprejeli.</p>
               <p>Glede na stopnjo sklepčnosti vas moram prositi za stalno prisotnost in stalno
                  pozornost pri poteku seje, hkrati pa bi vam povedal, da menim, da današnjo sejo
                  lahko brez odmora končamo ob 14.00 uri, če se s tem strinjate. Ne bom rekel, kaj
                  bom naredil, če ne bo prisotnosti in pozornosti.</p>
               <p>Dajem v obravnavo amandmaje in 5. člen. Amandmaji, ki so bil vloženi k 5. členu,
                  imate jih v pregledu na začetku.</p>
               <p>Pod točko ena: amandma na amandma skupine poslancev, prvi podpisani gospod Miran
                  Potrč, k 5. členu, ki se glasi: v predlaganem besedilu novega tretjega odstavka 5.
                  člena se na koncu stavka črta pika in doda besedilo iz drugega oziroma tretjega
                  člena tega zakona. Predlagatelj je Odbor za gospodarstvo.</p>
               <p>Naslednji amandma na amandma skupine poslancev, ki ga imate v pregledu... tega
                  amandmaja na amandma v pregledu nimate, zato vas prosim, da pogledate dodatno
                  vložen amandma skupine poslancev s prvim podpisanim Brankom Jancem, bodisi
                  poslušate ta amandma na amandma, ki se pa glasi: v prvotnem tekstu amandmaja se v
                  novem četrtem odstavku besede "s področja gostinskih storitev prehrane in točenja
                  napitkov" nadomestijo z besedo "penzion". Med naštevanjem gostinskih obratov se
                  doda tudi slaščičarna in kavarna. Nov četrti odstavek se tako glasi: "Ne glede na
                  prvi odstavek tega člena se gostinska dejavnost opravlja kot obrti podobna
                  dejavnost le, če opravlja gostinec kot samostojni podjetnik v posameznem
                  gostinskem obratu penzion, restavracija, gostilna, slaščičarna, kavarna in
                  okrepčevalnica." Predlagatelj skupina poslancev s prvim podpisanim gospod
                  Jancem.</p>
               <p>V kolikor je ta amandma sprejet, je glasovanje o amandmaju na amandma skupine
                  poslancev, ki ga je vložila gospa Nada Skuk, brezpredmeten. Tega imate v pregledu
                  pod številko 2 in se glasi: v predlaganem besedilu novega četrtega odstavka 5.
                  člena se v tretji vrstici za besedo storitev črta beseda "prehrana".  Predlagatelj
                  je Nada Skuk, matično delovno telo amandma podpira.</p>
               <p>Dalje, amandmaji na isti člen, in to je ta amandma, na katerega se nanašajo
                  predhodni amandmaji: za prvim odstavkom 5. člena se doda naslednje odstavke, ki se
                  glasijo:</p>
               <p>2. Pri določenih storitvenih dejavnostih se lahko osebam, katerim se opravi
                  storitev zaradi zaokrožitve oziroma dopolnitve celovitosti dejavnosti opravi
                  prodaja na drobno določenega blaga, ki ga obrtnik uporablja pri opravljanju teh
                  storitev. Opravljanje prodaje teh izdelkov mora biti vpisano v obrtno
                  dovoljenje.</p>
               <p>3. Storitvene dejavnosti iz prejšnjega odstavka določi Vlada Republike Slovenije z
                  uredbo.</p>
               <p>4. Ne glede na prvi odstavek tega člena se gostinska dejavnost opravlja kot obrti
                  podobna dejavnost le, če jo opravlja samostojni podjetnik posameznik s področja
                  gostinskih storitev prehrane, restavracij, gostiln, okrepčevalnic in točenja
                  napitkov.</p>
               <p>5. Ne glede na prvi odstavek tega člena se opravljanje prevozniške dejavnosti v
                  cestnem prometu šteje kot obrti podobna dejavnost le, če jo opravlja prevoznik kot
                  fizična oseba na podlagi pridobljene licence kot samostojni podjetnik posameznik.
                  Predlagatelj je skupina poslancev s prvim podpisanim gospodom Miranom Potrčem.
                  Matično delovno telo amandma podpira.</p>
               <p>Omenil sem že, da je ta amandma povezan z amandmaji te skupine poslancev k 14. in
                  17. členu. K tem amandmajem bomo prešli, če bomo ta amandma sprejeli.</p>
               <p>Dajem te amandmaje najprej v obravnavo in 5. člen, na katerega se nanašajo.</p>
               <p>Želi kdo besedo? Ugotavljam, da ne in prehajamo h glasovanju.</p>
               <p>Prosim, izvolite.</p>
            </sp>
            <sp xml:id="SDZ1-Redna-23-1994-07-22.sp28">
               <speaker>STAŠA BALOH-PLAHUTNIK:</speaker>
               <p><stage>(državna sekretarka v Ministrstvu za gospodarske dejavnosti)</stage>:
                  Hvala. Glede na to, da je bilo vloženih precej amandmajev na 5. člen, ki je
                  vsebinsko precej pomemben za sam zakon, kot tudi konceptualno, kratka obrazložitev
                  oziroma kratka pojasnitev, kako predlagatelj zakona podpira posamezne
                  amandmaje.</p>
               <p>Predlagatelj zakona se strinja z besedilom amandmajev k 5. členu za besedilom pod
                  točko a), ki ga predlaga Odbor za gospodarstvo. Ravno tako se strinjamo s
                  predlogom celotnega 5. člena, kot ga je posredovala skupina poslancev, prvi
                  podpisani je Miran Potrč. Podpira tudi nov amandma k 4. točki oziroma amandma na
                  amandma te skupine poslancev, ki ga je posredovala skupina poslancev s
                  prvopodpisanim Brankom Jancem. Hvala.</p>
            </sp>
            <sp xml:id="SDZ1-Redna-23-1994-07-22.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajamo h glasovanju. Na
                  glasovanje dajem najprej amandma na amandma skupine poslancev, ki ga imate v
                  pregledu pod točko 1. Predložil ga je Odbor za gospodarstvo. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma na amandma sprejeli.</p>
               <p>Dajem na glasovanje amandma na amandma skupine poslancev s prvopodpisanim gospodom
                  Brankom Jancem, ki ga v pregledniku nimate. Ugotovimo sklepčnost! <stage>(45
                     prisotnih.)</stage></p>
               <p>Ponovno vas prosim, ugotovimo sklepčnost! Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma na amandma sprejeli.</p>
               <p>Zato je glasovanje o naslednjem amandmaju na amandma nepotrebno.</p>
               <p>Dajem na glasovanje tako spremenjen amandma skupine poslancev s prvopodpisanim
                  gospodom Miranom Potrčem, ki ga imate v pregledniku pod točko 3. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>S tem smo izglasovali amandmaje k 5. členu.</p>
               <p>Dajem najprej na glasovanje 5. člen v celoti. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 5. člen v celoti sprejeli.</p>
               <p>Zaradi smiselne povezanosti amandmajev prehajam najprej h glasovanju o amandmaju
                  skupine poslancev s prvopodpisanim gospodom Miranom Potrčem, k 14. členu. Amandma
                  se glasi: na koncu četrtega odstavka naj se za piko doda nov tekst, ki se glasi:
                  "V primerih, ko gre za opravljanje dejavnosti s področja trgovine, gostinstva in
                  prevozniške dejavnosti, odloča o pritožbi ministrstvo, pristojno za trgovino,
                  ministrstvo, pristojno za turizem in gostinstvo oziroma ministrstvo, pristojno za
                  promet in zveze." Predlagatelj je skupina poslancev s prvopodpisanim gospodom
                  Miranom Potrčem. Matično delovno telo amandma podpira.</p>
               <p>Želi kdo besedo o tem amandmaju? Ugotavljam, da ne in ga dajem na glasovanje.
                  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>In ker imamo še nekaj amandmajev k 14. členu, bomo o 14. členu glasovali
                  kasneje.</p>
               <p>K 17. členu imamo smiselno povezan amandma z že sprejetimi amandmaji in sicer: na
                  koncu petega odstavka tega člena se za piko doda nov tekst, ki se glasi: "V
                  primerih, ko gre za opravljanje dejavnosti s področja trgovine, gostinstva in
                  prevozniške dejavnosti, odloča o pritožbi ministrstvo, pristojno za trgovino,
                  ministrstvo, pristojno za turizem in gostinstvo oziroma ministrstvo, pristojno za
                  promet in zveze". Predlagatelj je skupina poslancev, s prvopodpisanim Miranom
                  Potrčem. Matično delovno telo amandma podpira. Želi kdo besedo o tem amandmaju?
                  Ugotavljam, da ne in ga dajem na glasovanje. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Tudi o 17. členu bomo glasovali kasneje, ko razen smiselno povezanih pridejo na
                  vrsto še drugi amandmaji.</p>
               <p>K 8. členu sta vložena dva amandmaja. Prvi: v drugi vrstici se besede "na podlagi
                  načela dejanske" črta in nadomestijo z besedama "ob upoštevanju". Črta se tudi
                  beseda "oziroma" in nadomesti z besedo "in". Členu se doda nov drugi odstavek,
                  tako da se dopolnjen člen v celoti glasi: "Tuja fizična in pravna oseba lahko
                  opravlja dejavnost po tem zakonu le ob upoštevanju vzajemnosti in na podlagi
                  soglasja ministrstva, pristojnega za obrt. Ministrstvo, pristojno za obrt izda
                  soglasje za opravljanje dejavnosti tuji fizični in pravni osebi, če predloži
                  dovoljenje za bivanje v Republiki Sloveniji in potrdilo o opravljenem preizkusu
                  znanja slovenskega jezika". Predlagatelj je skupina poslancev s prvopodpisanim
                  gospodom Miranom Potrčem. Matično delovno telo amandma podpira.</p>
               <p>Pod točko 2: doda se odstavek, ki se glasi: "Tuji fizični in pravni osebi se izda
                  obrtno dovoljenje za opravljanje obrtne dejavnosti po tem zakonu le v primerih, če
                  v obrtnem registru Obrtne zbornice Slovenije ni ustreznih fizičnih in pravnih
                  oseb, ki bi imele dovoljenje za opravljanje obrtne dejavnosti na določenem
                  območju". Predlagatelj je gospod Sašo Lap iz poslanske skupine SND. Matično
                  delovno telo amandma podpira.</p>
               <p>Želi kdo besedo o amandmajih in o 8. členu? Ugotavljam, da ne in dajem amandma pod
                  točko 1 na glasovanje. Izvolite.</p>
            </sp>
            <sp xml:id="SDZ1-Redna-23-1994-07-22.sp30">
               <speaker>STAŠA BALOH-PLAHUTNIK:</speaker>
               <p>Hvala. Predlagatelj podpira prvi amandma k 8. členu, ki je tudi usklajen s sklepom
                  prve obravnave, ki govori tudi o tem, da naj se dodajo dodatni kriteriji in zaradi
                  tega tudi predlagatelj amandma podpira. Ne podpira pa drugega amandmaja, ki ga je
                  vložila poslanska skupina SND z gospodom Sašom Lapom. In sicer upoštevanje tega
                  amandmaja bi pomenilo, da bi tujcu izdali obrtno dovoljenje le izjemoma, v
                  primerih, ko pri nas ni izdanega obrtnega dovoljenja za posamezno obrtno
                  dejavnost. S tem izključujemo tudi upoštevanje sprejetega načela svobodne menjave
                  dela in kapitala, kar pomeni kršitev sprejetih smernic Evropske skupnosti. To pa
                  bi bilo tudi v nasprotju z načeli odprtosti po določilih zakona o gospodarskih
                  družbah. Zaradi tega predlagamo, da tega amandmaja ne sprejmete, glede na to, da
                  pa je intencija tega amandmaja smiselno vključena tudi v prvi amandma. Hvala.</p>
            </sp>
            <sp xml:id="SDZ1-Redna-23-1994-07-22.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite, gospod Sašo Lap.</p>
            </sp>
            <sp xml:id="SDZ1-Redna-23-1994-07-22.sp32">
               <speaker>SAŠO LAP:</speaker>
               <p>Hvala za besedo. Torej s tem, kar je povedala zdajle gospa predlagateljica v imenu
                  predlagatelja, se preprosto ne morem strinjati. Bilo je na odboru, ta amandma je
                  šel s šestimi glasovi za in nič proti, torej odbor se je s tem amandmajem strinjal
                  in ga tudi podpira. Gre pa, zelo preprosto povedano, za naslednjo stvar, da bo
                  vsem to jasno. V primeru, da na kakem območju, kake dejavnosti ni domačih
                  obrtnikov, potem je lahko tudi tuj obrtnik. Da ne bo nesporazuma, ker predlagatelj
                  je to stvar nekoliko po svoje obrnil, torej gre za zaščito domačih ljudi in tako
                  je tudi odbor zadevo podprl in prosim, da to podprete. Hvala.</p>
            </sp>
            <sp xml:id="SDZ1-Redna-23-1994-07-22.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim. Gospod Štefan Matuš. Izvolite.</p>
            </sp>
            <sp xml:id="SDZ1-Redna-23-1994-07-22.sp34">
               <speaker>ŠTEFAN MATUŠ:</speaker>
               <p>Hvala za besedo. Ta amandma podpiram in sicer iz dejstva, da če ni ustreznih
                  iskalcev oziroma iskalcev fizičnih in pravnih oseb naših državljanov, potem Obrtna
                  zbornica lahko izda obrtno dovoljenje tudi tujcu. Kar se pa tiče vzajemnosti, bi
                  rekel, ta amandma je dodatna varovalka proti 8. členu, ki je že napisan in sicer v
                  primeru vzajemnosti. Pred časom smo sprejemali zaposlovanje s Hrvaško, ta
                  vzajemnost je zelo delikatna zadeva, tukaj se lahko izključno pojavljajo samo
                  državni interesi, državni interesi pa vemo, kakšni so. Včasih država gleda
                  izključno samo na dobiček, ne glede na to, kako živijo njeni državljani in kaj
                  delajo njeni državljani. Ta amandma podpiram, hkrati pa vam predlagam, da ga tudi
                  podprete. Hvala.</p>
            </sp>
            <sp xml:id="SDZ1-Redna-23-1994-07-22.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite. Gospod Maks Lavrinc ima besedo.</p>
            </sp>
            <sp xml:id="SDZ1-Redna-23-1994-07-22.sp36">
               <speaker>MAKSIMILJAN LAVRINC:</speaker>
               <p>Hvala za besedo. Torej, tako predlagan amandma pomeni popolno negacijo tržnega
                  gospodarstva. To je prvo. Drugo pa, vsi govorimo o vstopu v Evropo. Mislim, da bo
                  s podobnimi določbami v zakonu to popolnoma nemogoče, zato mislim, da je potrebno
                  sprejeti zdravo in razumnejšo opredelitev, ki je določena v prvopredlaganem
                  amandmaju prvopodpisanega Mirana Potrča.</p>
            </sp>
            <sp xml:id="SDZ1-Redna-23-1994-07-22.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. želi še kdo besedo? Ugotavljam, da ne in dajem na glasovanje najprej
                  amandma k 8. členu pod točko 1. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>S tem smo spremenili člen v celoti, zato je glasovanje o amandmaju pod točko 2
                  brezpredmetno, prav tako pa ni potrebno glasovanje o členu v celoti.</p>
               <p>K 9. členu je bil umaknjen amandma skupine poslancev, ki ga imate v pregledniku
                  pod točko 1 in je ostal samo en amandma, ki se glasi: v prvi alinei drugega
                  odstavka 9. člena se črta "vejica" in doda besedilo "ali strokovna izobrazba V.,
                  VI. ali VII. stopnje, ki daje ustrezna strokovna oziroma praktična znanja za
                  obrt". Predlagatelj je skupina poslancev, prvi podpisani gospod Franc Černelič.
                  Želijo besedo o tem amandmaju in o 9. členu? Ugotavljam, da ne in dajem amandma na
                  glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje še 9. člen v celoti. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo 9. člen v celoti sprejeli.</p>
               <p>Prehajam k 13. členu, h kateremu je bil vložen amandma, ki ga v pregledniku
                  nimate. Amandma se glasi: črta se drugi odstavek. Amandma je vložila skupina
                  poslancev s prvopodpisanim gospodom Ivom Hvalico. Želi kdo besedo o tem amandmaju
                  in o 13. členu? Ugotavljam, da ne in prehajam h glasovanju. Na glasovanje dajem
                  amandma, ki se glasi: črta se drugi odstavek v 13. členu. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da smo amandma zavrnili.</p>
               <p>Dajem na glasovanje 13. člen v celoti. Ugotovimo sklepčnost! <stage>(36
                     prisotnih.)</stage></p>
               <p>Ponovno vas prosim, da ugotovimo sklepčnost za glasovanje o 13. členu v celoti.
                  Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo 13. člen v celoti sprejeli.</p>
               <p>Prehajam k 14. členu. Prvi: prvi odstavek se spremeni, tako da se glasi: "Obrtno
                  dovoljenje izda upravni organ, če prosilec izpolnjuje predpisane pogoje,
                  najpozneje v petnajstih dneh, ko je dobil pravilno sestavljeno vlogo za izdajo
                  obrtnega dovoljenja." Predlagatelj je skupina poslancev s prvim podpisanim
                  gospodom Francem Zagožnom. Amandma je vsebinsko povezan z amandmaji te skupine k
                  17., 18. in 34. členu zato bomo v primeru, da ta amandma sprejmemo, glasovali še o
                  amandmajih k tem členom. <stage>(Je to edini amandma k 14. členu?)</stage></p>
               <p>Dajem v obravnavo ta amandma in 14. člen v celoti. Želi kdo besedo? Gospod dr.
                  Franc Zagožen, izvolite.</p>
            </sp>
            <sp xml:id="SDZ1-Redna-23-1994-07-22.sp38">
               <speaker>DR. FRANC ZAGOŽEN:</speaker>
               <p>Spoštovani zbor! Gre za dilemo, ali naj se pooblastila za izdajanje obrtnih
                  dovoljenj dajejo v Obrtni zbornici ali naj to opravlja upravni organ. Menimo, da
                  bi bila vsaj v tem času bolj primerna rešitev, da ta dovoljenja izdaja upravni
                  organ, ker je v tem primeru mogoč tudi upravni spor, v kolikor prosilec ni
                  zadovoljen z odgovorom upravnega organa. Obrtna zbornica ohrani pooblastila, da
                  daje svoje strokovno mnenje, da daje strokovna spričevala, ki so pogoj za
                  pridobitev obrtnega dovoljenja. Je pa v zakonu nekaj takih določb, ki bi utegnile
                  biti sporne, recimo, celo določba, da Obrtna zbornica lahko odvzame dovoljenje,
                  temu pa sledi celo zaplemba premoženja in tako naprej. Skratka, mislim, da so to
                  upravne zadeve. Menim, da je možnost, ki bi jo imel prosilec, da se pritoži zaradi
                  negativno rešene prošnje za obrtno dovoljenje, da se pritoži na ministrstvo,
                  odgovorno za obrt ali sedaj v skladu z amandmaji na različna ministrstva, ki so
                  odgovorna za različna področja obrti. Ni najbolj ustrezno zaradi tega, ker je
                  mogoče pričakovati, da taka ministrstva teh pritožb ne bi ustrezno hitro reševala,
                  lahko tudi samo zaradi obilice mnogih drugih del. Skratka, menimo, da bi bila
                  ustreznejša rešitev, da se ta pooblastila ne prenašajo na zbornico. Take rešitve
                  ponekod obstajajo, ampak pogostejše so, da teh prenosov pooblastil ni, ampak da
                  jih obdrži upravni organ.</p>
               <p>Prosil bi Državni zbor, da o tej dilemi razmisli. Gre za celo skupino amandmajev,
                  ki iz tega sledijo. Mislim, da Obrtna zbornica pri nas še ni tako organizirana, da
                  bi se velika večina obrtnikov z njenim delom in s takimi pooblastili lahko v
                  celoti strinjala. Kasneje bo morda prišlo tudi do spremembe. Hvala lepa.</p>
            </sp>
            <sp xml:id="SDZ1-Redna-23-1994-07-22.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kdo želi sodelovati v razpravi? Prosim, gospod minister za gospodarske
                  dejavnosti, izvolite. Besedo ima gospod dr. Maks Tajnikar.</p>
            </sp>
            <sp xml:id="SDZ1-Redna-23-1994-07-22.sp40">
               <speaker>DR. MAKS TAJNIKAR:</speaker>
               <p>Spoštovani! Opozoril bi vas, da vprašanje res ni mogoče čisto nepomembno. V uvodu
                  sem izpostavil v prvem branju, da mi želimo z obrtnim zakonom vrniti nazaj v
                  prakso obrtniški ceh. To še enkrat izpostavim, mi želimo imeti obrtniški ceh. Kdo
                  je obrtnik in kdo ni obrtnik odloča obrtniški ceh. Tako je bilo vedno v
                  preteklosti in tako je tudi v teh državah, kjer v svetu poznajo obrt. In seveda,
                  da vstopiš v obrtniški ceh, moraš imeti obrtno dovoljenje. Zato, da dobiš obrtno
                  dovoljenje, moraš izpolnjevati določene pogoje. Vse pogoje, ki jih moraš
                  izpolnjevati, preverja Obrtna zbornica po drugih členih zakona. Kar pomeni seveda,
                  če je Obrtna zbornica sposobna preveriti druge člene zakona in izpolnjevanje
                  pogojev, potem je verjetno sposobna izdati tudi obrtno dovoljenje. Kar seveda
                  pomeni, da pritisneš nek pečat na nek list in ga nekomu vložiš v roko. Zato
                  obremenjevati upravni organ, ki bo zdaj še enkrat kontroliral nekaj, kar bo Obrtna
                  zbornica prej naredila, ni potrebno.</p>
               <p>Drugič - drugostopenjski organ, Obrtna zbornica je v tem primeru prvostopenjski
                  organ, drugostopenjski organ je ministrstvo, kar pomeni, da se lahko pritoži kakor
                  se lahko pritoži državljan o mnogih številnih drugih stvareh. Lepo prosim, pri
                  meni je tudi pravni oddelek, ki rešuje drugostopenjski organ in skušamo zelo
                  ažurno reševati te stvari in imamo tudi ustrezne strokovnjake. Tako, da ni
                  nobenega razloga, da ministrstvo ne bi znalo odigrati drugostopenjske
                  funkcije.</p>
               <p>Na koncu, bi rekel, verjemimo v Obrtno zbornico, da bo to stvar dobro opravljala.
                  Ker drugi členi namreč pravijo, da če obrtniki ne bodo zadovoljni z Obrtno
                  zbornico, bodo to Obrtno zbornico lahko spreminjali. Hvala.</p>
            </sp>
            <sp xml:id="SDZ1-Redna-23-1994-07-22.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod dr. Franc Zagožen, izvolite.</p>
            </sp>
            <sp xml:id="SDZ1-Redna-23-1994-07-22.sp42">
               <speaker>DR. FRANC ZAGOŽEN:</speaker>
               <p>Spoštovani zbor, saj za to gre seveda, da se vzpostavlja ceh. In v zakonu, tako
                  kot je zdaj postavljen, ni dovolj zagotovil, da bo ta ceh dejansko demokratično
                  organiziran. Mislim, da bi v tem primeru seveda moralo biti v zakonu zagotovilo,
                  da bodo organi zbornice voljeni v skladu s splošno volilno pravico vseh, ki
                  pripadajo taki zbornici, temu cehu. Teh zagotovil v tem zakonu ni in je to v
                  celoti prepuščeno statutu zbornice. Mislim, da ni dovolj zagotovil v tem zakonu,
                  da bi Obrtna zbornica smela prevzeti tudi taka pooblastila, ki gredo sicer
                  upravnim organom.</p>
            </sp>
            <sp xml:id="SDZ1-Redna-23-1994-07-22.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Maks Lavrinc. Izvolite.</p>
            </sp>
            <sp xml:id="SDZ1-Redna-23-1994-07-22.sp44">
               <speaker>MAKSIMILJAN LAVRINC:</speaker>
               <p>Hvala za besedo. Bolezen, ki nič ne boli, pa prinese vsak dan kakšno novico,
                  očitno razsaja tudi v teh prostorih, saj je dr. Zagožen danes pozabil, kaj je
                  govoril včeraj. Namreč, opozicija, ki ves čas vpije, kako gnila je ta država,
                  nenadoma sprevidi, da je le bolje, če upravni organ izdaja te odločbe. Tega ne
                  razumem. Zato bom glasoval proti takšnemu amandmaju in si prizadevam za to, da se
                  to javno pooblastilo, ki je dano v zbornici, tudi tako udejani.</p>
            </sp>
            <sp xml:id="SDZ1-Redna-23-1994-07-22.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Ugotavljam, da ne in prehajam h glasovanju. Na
                  glasovanje dajem  amandma skupine poslancev s prvopodpisanim gospodom Francem
                  Zagožnom, k 14. členu. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da ta amandma ni sprejet.</p>
               <p>Dajem na glasovanje, glede na to, da ni vložen noben drug amandma k 14. členu, 14.
                  člen v celoti.</p>
               <p>Ugotovimo sklepčnost! <stage>(43 prisotnih.)</stage> Ponovno vas prosim, ugotovimo
                  sklepčnost. V dvorani nas je 56, če znam šteti. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo 14. člen v celoti sprejeli.</p>
               <p>Ker nismo sprejeli amandmaja k 14. členu, so postali brezpredmetni amandmaji k 17.
                  členu - 1, 2 - in k 18. in 34. členu. Imamo pa k 17. členu, ki prihaja zdaj na
                  vrsto za obravnavo, dodatno vloženi amandma skupine poslancev, s prvopodpisanim
                  gospodom Ivom Hvalico, ki se glasi: Besedilo prvega in drugega odstavka ter
                  napovedni stavek četrtega odstavka 17. člena nadomesti z novim besedilom, ki se
                  glasi... <stage>(Prosil bi, da se to popravi s strani vlagateljev)</stage>. Gospod
                  Ivo Hvalica, prosil bi vas, če lahko preberete in popravite, zlasti začetni
                  stavek. Ali je avtentično besedilo to, kot je vloženo, ali je treba kako drugače
                  napisati, ker imam popravljeno v roki?</p>
            </sp>
            <sp xml:id="SDZ1-Redna-23-1994-07-22.sp46">
               <speaker>IVO HVALICA:</speaker>
               <p>Priznam, ampak veste pa, za kaj gre. Torej, preprosto gre za to, da v predlogu
                  zakona piše, da obrtno dovoljenje preneha veljati z odjavo iz obrtnega registra.
                  Pravim pa, da naj bi pisalo samo: z odjavo, ker izbris iz registra nastane šele
                  kasneje. Za mene, če nekdo odjavi obrt, odjavi v tistem trenutku, ko jo je
                  odjavil, ko jo je podpisal, ne pa, ko se izvrši potem prepis. Hvala.</p>
            </sp>
            <sp xml:id="SDZ1-Redna-23-1994-07-22.sp47">
               <speaker>PODPREDSEDNIK DR. LEV KREFT:</speaker>
               <p>Da, gospod Maks Lavrinc, izvolite.</p>
            </sp>
            <sp xml:id="SDZ1-Redna-23-1994-07-22.sp48">
               <speaker>MAKSIMILJAN LAVRINC:</speaker>
               <p>Hvala lepa za besedo. Takega amandmaja ni modro podpreti zaradi tega, ker neka
                  pravna varnost za tiste, ki se na ta register obračajo, mora biti. Torej, pomeni
                  to, da mora nehati le takrat, ko se izbriše, ne pa, ko si je nekdo zaželel, da se
                  izbriše.</p>
            </sp>
            <sp xml:id="SDZ1-Redna-23-1994-07-22.sp49">
               <speaker>PODPREDSEDNIK DR. LEV KREFT:</speaker>
               <p>Nisem še prebral amandmaja, tako da preden dam besedo nadaljnjim razpravljavcem in
                  ker gre za dodatni amandma, ga bom prebral tako kot je bil vložen. Besedilo 1. in
                  2. točke ter prvega odstavka 4. točke se nadomesti z novim besedilom, ki se
                  glasi:</p>
               <p>1. Obrtno dovoljenje preneha veljati z odjavo ali z odvzemom.</p>
               <p>2. Fizična ali pravna oseba se je dolžna v roku osem dni po prenehanju opravljanja
                  dejavnosti odjaviti in vrniti obrtno dovoljenje.</p>
               <p>3. O odjavi in izbrisu iz obrtnega registra izda Obrtna zbornica Slovenije
                  ugotovitveno odločbo.</p>
               <p>4. Obrtna zbornica Slovenije lahko odvzame obrtno dovoljenje in opravi izbris iz
                  obrtnega registra tudi v naslednjih primerih..." To je besedilo amandmaja, kot ste
                  ga, mislim, dobili tudi razmnoženega.</p>
               <p>Želi še kdo razpravljati o tem amandmaju? Niste dobili na klop tega amandmaja, ker
                  je bil pravkar vložen.</p>
               <p>Ali želite, da ga preberem še enkrat?</p>
               <p>Torej prosim, da pogledate v 17. člen zakona in prisluhnete amandmaju, ki je bil
                  pravkar vložen: besedilo prve in druge točke ter prvega odstavka četrte točke 17.
                  člena se nadomesti z novim besedilom, ki se glasi:</p>
               <p>"1. obrtno dovoljenje preneha veljati z odjavo ali z odvzemom;</p>
               <p>2. fizična ali pravna oseba se je dolžna v roku osem dni po prenehanju opravljanja
                  dejavnosti odjaviti in vrniti obrtno dovoljenje. O odjavi in izbrisu iz obrtnega
                  registra izda Obrtna zbornica Slovenije ugotovitveno odločbo.</p>
               <p>4. Obrtna zbornica Slovenije lahko odvzame obrtno dovoljenje in opravi izpis iz
                  obrtnega registra tudi v naslednjih primerih:"</p>
               <p>To je besedilo. Želi kdo besedo?</p>
               <p>Ker nihče ne želi več besede, dajem ta amandma na glasovanje. Ugotovimo
                  sklepčnost! <stage>(28 prisotnih.)</stage></p>
               <p>Tako hud pa tudi ni ta amandma</p>
               <p>Ponovno vas prosim, ugotovimo sklepčnost. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da tega amandmaja nismo sprejeli.</p>
               <p>Ker smo s tem izčrpali glasovanje o amandmajih k 17. členu, dajem na glasovanje
                  17. člen v celoti. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta člen sprejeli.</p>
               <p>Glede na to, da ni nobenih novih amandmajev k 18. in 34. členu, dajem najprej na
                  glasovanje 18. člen v celoti. Ugotovimo sklepčnost! <stage>(49 prisotnih.)</stage>
                  Izvolite, gospod Franc Zagožen.</p>
            </sp>
            <sp xml:id="SDZ1-Redna-23-1994-07-22.sp50">
               <speaker>DR. FRANC ZAGOŽEN:</speaker>
               <p>Iz razlogov, ki sem jih prej navajal, bom glasoval proti temu členu, ker mislim,
                  da ga je treba spremeniti. Posledice odločitve so lahko, kot sem prej omenjal, v
                  nekaterih primerih celo odvzem premoženja. Mislim, da bi to moralo biti posebej
                  določeno, izjemni primeri, ko lahko pride do česa takega, ne pa kar pavšalno. V
                  bistvu gre za nacionalizacijo kot posledico, če to tako sprejmemo. Hvala.</p>
            </sp>
            <sp xml:id="SDZ1-Redna-23-1994-07-22.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo o 18. členu? Ugotavljam, da ne in ga dajem na
                  glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo 18. člen v celoti sprejeli.</p>
               <p>Na glasovanje dajem še 34. člen v celoti, h kateremu tudi ni več nobenega
                  amandmaja. Želi pred tem še kdo besedo o 34. členu? Ugotavljam, da ne. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta člen sprejeli.</p>
               <p>Amandma skupine poslancev s prvopodpisanim gospodom Francem Černeličem k 28. členu
                  je bil umaknjen. Je to točno? To se pravi, da o tem členu ne bomo razpravljali in
                  glasovali.</p>
               <p>K 39. členu je bil vložen v pregledu amandma skupine poslancev s prvopodpisanim
                  gospodom Francem Zagožnom, ki se glasi: v prvem odstavku se doda tretja alinea, ki
                  se glasi: "iz proračunskih sredstev za pospeševanje obrti". Gospod Ivo Hvalica pa
                  je..... Umik? Amandma torej, ki ga sicer nimate v pregledu in ga niste dobili na
                  klop, je umaknjen.</p>
               <p>V razpravo dajem amandma, ki ga imate v pregledu in 39. člen v celoti. Želi kdo
                  besedo? Ugotavljam, da ne in dajem amandma na glasovanje. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Na glasovanje dajem 39. člen v celoti. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo člen sprejeli.</p>
               <p>K 43. členu je vložen amandma: črta se tretji odstavek. Predlagatelj je skupina
                  poslancev, s prvopodpisanim gospodom Francem Zagožnom. Želi kdo besedo? Prosim,
                  izvolite.</p>
            </sp>
            <sp xml:id="SDZ1-Redna-23-1994-07-22.sp52">
               <speaker>STAŠA BALOH-PLAHUTNIK:</speaker>
               <p>Želela bi samo v pojasnilo, da je bil sklep prvega branja tega zbora, da se preuči
                  možnost tovrstnega odvzema blaga. Ta sankcija, ki je vključena v besedilo zakona,
                  izhaja iz zakona o prekrških in na podlagi sklepa tega Državnega zbora je tudi
                  prvotno besedilo tako vključeno v predlog zakona. Zato tega amandmaja predlagatelj
                  ne podpira. Hvala.</p>
            </sp>
            <sp xml:id="SDZ1-Redna-23-1994-07-22.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod dr. Franc Zagožen, izvolite.</p>
            </sp>
            <sp xml:id="SDZ1-Redna-23-1994-07-22.sp54">
               <speaker>DR. FRANC ZAGOŽEN:</speaker>
               <p>Spoštovani zbor! Tretji odstavek 43. člena je nekoliko nenavaden. Prvi in drugi
                  govorita o denarnih kaznih za pravne osebe milijon SIT, za fizične osebe 600.000
                  SIT, v kolikor opravljajo obrtno dejavnost v nasprotju z 9. členom, ki govori o
                  tem, kakšni so pogoji za pridobitev obrtnega dovoljenja. Tretji odstavek se
                  dobesedno glasi tako: "Skupaj z denarno kaznijo se za prekršek iz prvega in
                  drugega odstavka tega člena izreče tudi varstveni ukrep odvzema blaga in delovnih
                  priprav, ki so bile uporabljene pri prekršku." Torej, niti ne samo možnost, ampak
                  obvezen odvzem. Tega, mislim, da nima noben obrtni zakon na svetu. Kolikor vem,
                  imajo zakoni specificirano, kdaj je tak varstveni ukrep potreben. Če bi šlo za
                  naprave, ki omogočajo ponarejanje in podobne stvari, recimo, ponarejanje denarja,
                  vrednostnih papirjev ali kaj podobnega. Najbrž ni mogoče v zakon zapisati, da je
                  obvezen varstveni ukrep zaplemba premoženja nekomu, ki je naredil samo prekršek,
                  ker to je samo prekršek. Presodite o tem, ne razumem predlagatelja, da predlaga
                  tak člen. Hvala. Glasoval bom za amandma.</p>
            </sp>
            <sp xml:id="SDZ1-Redna-23-1994-07-22.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem amandma na glasovanje.
                  Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Dajem na glasovanje 43. člen v celoti. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo člen sprejeli.</p>
               <p>K 45. členu je vložen amandma, ki se glasi: besedilo drugega odstavka 45. člena se
                  dopolni, tako da se glasi: "Fizične osebe iz prve alinee prvega odstavka tega
                  člena nadaljujejo s 1.1.1995 delo, kot samostojni podjetniki posamezniki, če se
                  niso odločili za drugo pravno organizacijsko obliko." Predlagatelj je skupina
                  poslancev s prvim podpisanim gospodom Miranom Potrčem, matično delovno telo
                  amandma podpira. Želi kdo besedo?</p>
               <p>Ugotavljam, da ne in dajem ta amandma na glasovanje. Ugotovimo sklepčnost!
                     <stage>(42 prisotnih.)</stage></p>
               <p>Ponovno vas prosim, ugotovimo sklepčnost za glasovanje o amandmaju k 45. členu.
                  Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje 45. člen v celoti. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta člen sprejeli.</p>
               <p>K 46. členu sta vložena dva amandmaja. Prvi: v 46. členu se besedi "po sprejemu"
                  nadomestita z besedama "od uveljavitve". Predlagatelj je Odbor za
                  gospodarstvo.</p>
               <p>Drugi: doda se nov 46.a člen, ki se glasi: "Fizične in pravne osebe iz prejšnjega
                  člena morajo izpolniti pogoje iz prve alinee prvega odstavka oziroma prve alinee
                  drugega odstavka 9. člena najkasneje v roku 3 let po sprejemu tega zakona."
                  Predlagatelj je Sašo Lap, matično delovno telo amandmaja ne podpira. Želi kdo
                  besedo o tem členu in obeh amandmajih? Prosim, izvolite.</p>
            </sp>
            <sp xml:id="SDZ1-Redna-23-1994-07-22.sp56">
               <speaker>STAŽA BALOH-PLAHUTNIK:</speaker>
               <p>Hvala. Predlagatelj podpira prvi amandma, ki v bistvu predstavlja uskladitev
                  oziroma nekoliko spremenjeno dikcijo, ne podpira pa drugega amandmaja, ki ga vlaga
                  gospod Sašo Lap. Ocenjujemo, da predlaganega amandmaja ni mogoče podpreti, ker
                  vsebina amandmaja posega v že pridobljene pravice. Menimo, da ni mogoče od nosilca
                  obrtne dejavnosti, ki že nekaj let opravlja določeno dejavnost v skladu z
                  veljavnim obrtnim dovoljenjem zahtevati, da si za nadaljnje opravljanje dejavnosti
                  po tem novem zakonu pridobi mojstrski naziv, skratka vse ostale oblike, ustrezno
                  poklicno šolo in vse ostalo. Uveljavitev te zahteve bi prav gotovo negativno
                  vplivala na nosilce obrtne dejavnosti, ki to dejavnost že opravljajo daljši čas in
                  ravno zato smo tudi v prehodnih določbah želeli ta prehod iz obstoječega stanja v
                  novo stanje nekako premostiti v roku treh let, ko se lahko vse, kar je potrebno za
                  izvedbo tega zakona, tudi primerno pripravi in izvrši. Hvala.</p>
            </sp>
            <sp xml:id="SDZ1-Redna-23-1994-07-22.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem na glasovanje amandma
                  pod točko 1. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem amandma pod točko 2. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da tega amandmaja nismo sprejeli.</p>
               <p>Na glasovanje dajem še 46. člen v celoti. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo člen sprejeli.</p>
               <p>V obravnavo dajem naslov zakona. Želi kdo besedo o naslovu zakona? Se opravičujem.
                  Najprej moram dati v obravnavo preostale člene zakona, h katerim ni bil vložen
                  noben amandma.</p>
               <p>Želi kdo besedo? Ugotavljam, da ne in dajem na glasovanje vse ostale člene zakona.
                  Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo vse ostale člene zakona sprejeli.</p>
               <p>V obravnavo dajem naslov zakona. Želi kdo besedo? Ugotavljam, da ne in dajem
                  naslov zakona na glasovanje. Ugotovimo sklepčnost! <stage>(49
                  prisotnih.)</stage></p>
               <p>Kdo je za? <stage>(49 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo naslov zakona sprejeli.</p>
               <p>V obravnavo dajem predlog dodatnega sklepa gospoda Franca Černeliča, ki se glasi:
                  "Vlada naj seznam obrtnih dejavnosti iz liste A ponovno pregleda in z odlokom
                  prestavi v listo B vse tiste dejavnosti, pri katerih mojstrska spretnost ni glavni
                  pogoj za kvalitetno delo, temveč pridobljeno znanje z višjo stopnjo
                  izobrazbe."</p>
               <p>Želi kdo besedo o tem predlogu sklepa? Ugotavljam, da ne in ga dajem na
                  glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sklep sprejeli.</p>
               <p>Dajem na glasovanje še predlog proceduralnega sklepa, da za tretjo obravnavo
                  besedilo zakona pripravi Vlada in sicer tako, da ga bomo lahko v tretji obravnavi
                  obravnavali v naslednjem tednu. Se pravi, še na tej seji. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo sklep sprejeli.</p>
               <p>S tem do tretje obravnave prekinjam to točko dnevnega reda.</p>
               <p>Prehajamo k <title>32. TOČKI DNEVNEGA REDA - DRUGA OBRAVNAVA PREDLOGA ZAKONA O
                     IZGRADNJI UNIVERZITETNE KNJIŽNICE V LJUBLJANI</title>.</p>
               <p>Predlog zakona je v obravnavo zboru predložila Vlada Republike Slovenije.</p>
               <p>Želi predstavnik Vlade besedo? Besedo ima gospod Rado Bohinc, minister za znanost,
                  tehnologijo in razvoj.</p>
            </sp>
            <sp xml:id="SDZ1-Redna-23-1994-07-22.sp58">
               <speaker>DR. RADO BOHINC:</speaker>
               <p>Spoštovani predsedujoči, gospodje poslanci in poslanke!</p>
               <p>Želel bi se opredeliti do vrste amandmajev, ki so bili vloženi na zakon v prvi
                  obravnavi in vas hkrati obvestiti, da smo večino zahtev, predlogov, sugestij iz
                  razprave v prvi obravnavi upoštevali v tekstu, ki je pred vami.</p>
               <p>Osrednjega pomena je seveda številka, zato bi začel s kratkim komentarjem na to.
                  Spomnite se, da je bila v prvem tekstu predračunska vrednost investicije že na  8
                  milijard, 70 milijonov tolarjev po cenah iz leta 1992 oziroma, če to številko
                  revaloriziramo, bi znašala iz prvega teksta 9 milijard 400 milijonov tolarjev.
                  Številka, ki jo imate v drugi obravnavi zakonskega teksta, je znižana in sicer je
                  številka  6 milijard 932 milijonov tolarjev, k tej številki je potrebno prišteti
                  tudi ocenjeno vrednost vložka Ljubljane v opremljenih zemljiščih na 933 milijonov
                  ali približno 12 procentov celotne predračunske vrednosti. To bi znašalo potem, po
                  ocenah iz aprila 1994, celotno predračunsko vrednost investicije, vključno z
                  deležem Ljubljane,  7 milijard 865 milijonov tolarjev. Zakonska predračunska
                  vrednost, tisto, kar s tem zakonom določamo, kar naj bi se financiralo v
                  naslednjih letih iz državnega proračuna, kar je predlog, pa je, kot vidite 6
                  milijard 932 milijonov tolarjev. S tem je pokrita vrednost investicije po fazah,
                  kot so predvidene.</p>
               <p>To o številkah sem posebej dodal zaradi amandmaja, ki smo ga prejeli od skupine
                  poslancev na čelu z gospodom Mogetom, ki ga bom komentiral ob koncu. Pred tem pa
                  naslednje. Predlagatelj se strinja z amandmaji, ki jih imate v poročilu k predlogu
                  zakona od matičnega kreditno-monetarnega oziroma finančnega odbora in sicer k 1.
                  členu, da se vključi besedilo "s Slovansko knjižnico". Predlagatelj se strinja
                  tudi s tem, da se k 5. členu iz tega poročila doda nov člen, ki ureja vprašanja
                  solastninskih deležev države in Ljubljane v višini vloženih sredstev. Predlagatelj
                  se strinja tudi z redakcijskimi popravki, ki jih predlaga Sekretariat za
                  zakonodajo in pravne zadeve Državnega zbora. Predlagatelj ne nasprotuje amandmaju
                  skupine poslancev na čelu z gospo Vido Čadonič-Špelič, kjer je govor o tem, da se
                  v četrti alinei drugega odstavka 1. člena izpusti besedica "Slovenija". Menimo
                  namreč, da ta dopolnitev, izpustitev te besedice, ne spreminja pomena iz te alinee
                  in štejemo, da je mogoče brez škode za zakonski koncept takšno spremembo opraviti.
                  Predlagatelj se tudi strinja z amandmaji skupine poslancev s prvim podpisanim
                  Janezom Podobnikom in sicer takole. Kar zadeva amandmaja k 1. členu, kjer se
                  predlaga, da se črtajo besede "Univerze v Ljubljani", s tem se strinjamo. Prav
                  tako se strinjamo z amandmajem k 1. členu, kjer se predlaga, da se besedici
                  "ljubljanske univerze" nadomestita z besedo "univerz", s čemer je razširjen pomen
                  na vse slovenske univerze in mislimo, da je to pravilno.</p>
               <p>Kar pa zadeva tretji amandma te skupine oziroma amandma k 4. členu, je naše
                  stališče naslednje. Ne nasprotujemo tako, kot piše v prvem delu, da se za besedo
                  "izgradnja" vstavi beseda "osrednjega". Menimo, da to lahko izboljša tekst oziroma
                  ne spreminja osnovnega smisla. Pač pa ne bi mogli sprejeti predloga, ki je v
                  drugem delu tega amandmaja, da se prenova obstoječih stavb, podzemnih povezav,
                  skratka, ta del prenese iz sedanje tretje v peto alineo tega člena. S tem se
                  bistveno dinamično spremeni izgradnja, povzroči se, da se v peto leto šele
                  locirajo tiste sestavine gradnje, ki so funkcionalno nujne, da se opravijo prej,
                  tako da ne bi mogli sprejeti tega dela amandmaja k 3. členu. Ne nasprotujemo pa
                  tistemu, da se vključi beseda "osrednjega".</p>
               <p>Posebej bi rad nasprotoval amandmaju k 2. členu, ki ga je podpisala skupina
                  desetih poslancev s prvim podpisanim gospodom Rudijem Mogetom, ki pravi, da naj se
                  sredstva iz proračuna Republike Slovenije, ki so potrebna za izgradnjo, se pravi
                  predračunske vrednosti investicije, določijo v višini 5 milijard 624 milijonov
                  tolarjev, kar pravzaprav znatno zmanjša predračunsko vrednost investicije oziroma
                  do povsem nesprejemljive številke. Konkretno gre za zmanjšanje za več kot
                  milijardo 300 milijonov, z argumentom, ki je v tej obrazložitvi, ki je nekoliko
                  historičen. Namreč, predlagatelji tega amandmaja se sklicujejo na neki samoupravni
                  sporazum o osnovah planov vzgoje in izobraževanja SR Slovenije iz leta 1977, ki je
                  bil temelj za takratno finančno konstrukcijo ob izgradnji mariborske
                  knjižnice.</p>
               <p>To je seveda lahko ena od ilustracij, kako se je gradilo v preteklosti oziroma
                  kakšne so bile finančne konstrukcije tedaj. Predlagam pa, da ne bi te ilustracije
                  vzeli kot podlago za kakršno koli izgradnjo kakršnega koli objekta na področju
                  znanosti ali na področju knjižničarstva.</p>
               <p>Povem naj morda, da temu modelu 75 - 25, o katerem je govor, v obrazložitvi nismo
                  sledili. Tudi, recimo, v zadnji največji investicijski izgradnji v Sloveniji na
                  področju znanosti, v mislih imam dom podiplomcev v Mariboru, ki smo ga odprli
                  letos, kjer je šlo za popolnoma drugačno, zelo naključno seveda finančno razmerje
                  med deležem države in Maribora. Konkretno, Ministrstvo za znanost in tehnologijo
                  je financiralo investicijo v dom podiplomcev v deležu 94% oziroma je bil delež
                  Maribora z neopremljenim zemljiščem 6%.</p>
               <p>Skratka, v tej zadnji, največji investicijski izgradnji nismo sledili modelu iz
                  leta 1977, na katerega se predlagatelji sklicujejo, kar je seveda eden od
                  argumentov za izpodbijanje tega predloga. Morda ni ključen, ker bi se lahko
                  izbrala tudi drugačna obrazložitev. Mislim pa, da je večji, pomembnejši argument
                  ta, da nova številka, zmanjšana od zakonsko in strokovno utemeljene za tako velik
                  znesek, s 6 milijard 900 milijonov na 5 milijard 600 milijonov, kot je predlagano,
                  pomeni pravzaprav nov koncept, novo finančno konstrukcijo, nov projekt in nov
                  začetek razprave.</p>
               <p>Sugeriral bi predlagateljem, da ponovno razmislijo o tem, ker to pomeni
                  pravzaprav, da ne sprejemajo koncepta, čeprav so v prvi razpravi vse poslanske
                  skupine oziroma velika večina poslancev je podprla prav ta koncept v približno
                  takem obsegu. Toliko. Hvala lepa.</p>
            </sp>
            <sp xml:id="SDZ1-Redna-23-1994-07-22.sp59">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za finance in kreditno-monetarno
                  politiko kot matično delovno telo. Želi poročevalec odbora besedo?
                     <stage>(Ne.)</stage> Želi besedo predstavnik Sekretariata za zakonodajo in
                  pravne zadeve? <stage>(Ne.)</stage></p>
               <p>Prehajamo na obravnavo in odločanje o posameznih členih predloga zakona. Prejeli
                  ste pregled amandmajev. V tem pregledu ni amandmaja skupine poslancev s
                  prvopodpisanim gospodom Rudijem Mogetom, o katerem je bila že beseda. Vsi ostali
                  pa so v tem pregledu vsebovani. Prehajamo torej k obravnavi 1. člena, h kateremu
                  je vloženih pet amandmajev.</p>
               <p>Prvi: V prvem odstavku se za besedami "Plečnikovi stavbi", dodajo besede
                  "Slovansko knjižnico". Predlagatelj je Odbor za finance in kreditno-monetarno
                  politiko.</p>
               <p>Drugi: v drugi alinei prvega odstavka 1. člena se črtajo besede "Univerze v
                  Ljubljani". Predlagatelj je skupina poslancev, prvi podpisani gospod Janez
                  Podobnik.</p>
               <p>Tretji: v prvem odstavku četrte alinee se izpusti besedica "Slovenije".
                  Predlagatelj je skupina poslancev, prva podpisana gospa dr. Vida
                  Čadonič-Špelič.</p>
               <p>Četrti: v peti alinei prvega odstavka 1. člena se besedi "Ljubljanske univerze"
                  nadomesti z besedo "univerz". Predlagatelj je poslanska skupina, prvi podpisani
                  gospod Janez Podobnik.</p>
               <p>Peti: v zadnji vrsti drugega odstavka 1. člena se beseda "jih" nadomesti z besedo
                  "jo". Predlagatelj je Odbor za finance in kreditno-monetarno politiko. Želi kdo
                  besedo o teh amandmajih in o 1. členu? Besedo ima gospod Protner, izvolite.</p>
            </sp>
            <sp xml:id="SDZ1-Redna-23-1994-07-22.sp60">
               <speaker>MAG. JOŽE PROTNER:</speaker>
               <p>Spoštovani gospod predsedujoči, spoštovane kolegice in kolegi! K 1. členu imam in
                  želim razpravljati o dveh amandmajih in o treh stvareh. Prva stvar je ugotovitev
                  Sekretariata za zakonodajo in pravne zadeve, da je predlagatelj dodal odstavek, po
                  moji oceni je zelo bistven, o katerem pa seveda v razpravi ob prvi obravnavi
                  zakona ni bil govor. Torej, ravnal je v nasprotju s tem, kar mu nalaga poslovnik
                  Državnega zbora. Namreč, s tem, ko je določil, da se Univerzitetna knjižnica
                  Ljubljanska obravnava kot osrednja znanstvena knjižnica. Razmišljal sem, ali bi
                  dodal svoj amandma k temu, pa sem sklenil, da ne bom, iz preprostega razloga zato,
                  ker bi na ta način pristal na to, da je predlagatelj napravil nekaj, za kar nima
                  osnove v poslovniku. Torej pomeni, da lahko ugotovimo na osnovi tega, kar je
                  sekretariat zapisal, da ta določba ne obstaja, ker radikalnejše bi bilo, da
                  zavrnemo predlog zakona v drugi obravnavi. S tem se ne strinjam, ker sem za to, da
                  zakon sprejmemo. To je prvo.</p>
               <p>Drugo. V tem smislu seveda, v smislu tega, kar sem govoril pod ena, zavračam
                  amandma skupine poslancev, lahko rečem Slovenske ljudske stranke, ker so oni
                  podpisniki, da se v drugi alinei 1. člena črta "Univerza v Ljubljani" in da ostaja
                  "univerz". Ker če to tako napravimo, potem je vprašanje, kako tolmačimo avtonomijo
                  univerze. Ali jo tolmačimo samo kot institucijo ali pa pri tem mislimo tudi
                  avtonomijo vsake od slovenskih univerz.</p>
               <p>In tretje. Seveda normalno, da kot sopodpisnik podpiram amandma k 1. členu, ki ga
                  je predložila in najprej podpisala gospa Vida Čadonič-Špelič. Seveda, že zaradi
                  tega, ker je pri tem, ko določamo nosilko knjižničnega informacijskega sistema
                  potrebno upoštevati, da taki sistemi v Sloveniji delujejo, in da jih
                  administrativno prepisovati na mestu, kjer slabše delujejo, kot pa na primer v
                  Mariboru, trenutno in smo prepričani, tudi v bodoče, ni potrebno. Skratka, pri tem
                  členu se oglašam predvsem za to in s temi svojimi tremi pripombami, da poskušamo
                  videti in vedeti, ali si prav in enako predstavljamo avtonomijo obeh slovenskih
                  univerz. Hvala.</p>
            </sp>
            <sp xml:id="SDZ1-Redna-23-1994-07-22.sp61">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju.</p>
               <p>Na glasovanje dajem najprej amandma Odbora za finance in kreditno-monetarno
                  politiko k 1. členu, ki ga imate v pregledniku pod točko 1. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem amandma, ki ga imate v pregledniku pod točko 2. Vložila ga je
                  skupina poslancev s prvim podpisanim gospodom Janezom Podobnikom. Ugotovimo
                  sklepčnost! <stage>(52 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je ta amandma sprejet.</p>
               <p>Dajem na glasovanje amandma skupine poslancev v prvopodpisano dr. Vido
                  Čadonič-Špelič, ki ga imate v pregledniku pod točko 3. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem amandma poslanske skupine s prvim podpisanim gospodom Janezom
                  Podobnikom pod točko 4. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da smo tudi ta amandma sprejeli.</p>
               <p>Na glasovanje dajem amandma pod točko 5, ki ga je vložil Odbor za finance in
                  kreditno-monetarno politiko. Ugotovimo sklepčnost! <stage>(52
                  prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da smo tudi ta amandma sprejeli.</p>
               <p>Sedaj dajem na glasovanje 1. člen v celoti. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo 1. člen sprejeli.</p>
               <p>K 2. členu je bil vložen amandma, ki ga v pregledu nimate. Glasi se: besedilo
                  prvega odstavka 2. člena se črta in se nadomesti z novim besedilom, ki se glasi:
                  "Sredstva iz proračuna Republike Slovenije, potrebna za izgradnjo Univerzitetne
                  knjižnice v Ljubljani znašajo 5 milijard 624 milijonov 129 tisoč 250 tolarjev."
                  Ostalo besedilo ostane nespremenjeno. Amandma so vložili poslanci s prvopodpisanim
                  gospodom Rudijem Mogetom.</p>
               <p>Želi kdo besedo o tem amandmaju in o členu? Besedo ima gospod Rudi Moge.</p>
            </sp>
            <sp xml:id="SDZ1-Redna-23-1994-07-22.sp62">
               <speaker>RUDI MOGE:</speaker>
               <p>Hvala lepa za besedo. Spoštovane poslanke in poslanci! Malo nas je sedaj v
                  dvorani. Odločamo pa o vsoti 7 milijard 498 milijonov tolarjev. Skoraj o 8
                  milijardah tolarjev težki investiciji. Če se odločamo o taki investiciji, potem
                  morajo biti tudi pogoji za izvedbo take investicije precizirani in določeni.</p>
               <p>Gospod minister je na začetku povedal, da je naša obrazložitev tega amandmaja
                  historična. Z njim se popolnoma strinjam, da je historična. Nekoč smo take
                  objekte, ki bi jih morala postaviti država, zidali s tem, da smo zbirali
                  samoprispevke. Po drugi strani je država pritisnila različne občine, na različne
                  načine, da so občine iz svojih proračunov za državne objekte prispevale določena
                  sredstva. Za zgraditev neke šole je občina morala prispevati nekje okoli 20%,
                  nekje 30%. Za izgradnjo te knjižnice v Mariboru pa so ostali morali zbrati 25%
                  sredstev.</p>
               <p>Čas se je zelo spremenil in sedaj pri tem, ko gremo v nove investicije po vsej
                  Sloveniji, bi morali imeti tudi enake pogoje za sofinanciranje lokalnih skupnosti,
                  kot v Ljubljani, tako v ostali Sloveniji. To pomeni in sprašujem ministra pred
                  odločitvijo, če še lahko, ali je kakšen predpis, ki lokalni skupnosti nalaga, da
                  če država gradi državno institucijo na njenem ozemlju, kaj mora lokalna skupnost
                  zagotoviti in kaj je potem reč države? Ali je to res, da mora lokalna skupnost
                  dati samo lokalno opremljeno zemljišče, vse drugo pa država? Ali mora tudi lokalna
                  skupnost prispevati kakršen koli drug delež?</p>
               <p>Gre sedaj za te znanstvenoraziskovalne institucije, gre za bolnice, gre za šole.
                  Verjetno smo vsi poslanci in poslanke zainteresirani, da bi lahko v okoljih, iz
                  katerih izhajamo, povedali, če bomo gradili danes šolo, ali bolnico, potem je od
                  lokalne skupnosti, od občine dogovorjeno, da določene reči priskrbi, vse drugo bo
                  pa dala država.</p>
               <p>Ker gre za investicijo, vredno 7 milijard 498 milijonov, morajo biti te reči
                  razčiščene. Ljubljana je po moje dala zemljišče. Zame, to ni moja odločitev, je
                  vprašljivo, ali ne bi bila nova lokacija bolj funkcionalna, kar se tiče
                  garažiranja in ostalega? Ali ne bi bila nova lokacija boljša in sedaj sprašujem,
                  ali je Skupščina mesta Ljubljane potrdila na svojih zasedanjih to lokacijo, da jo
                  namensko daje za izgradnjo Univerzitetne knjižnice v Ljubljani? Ali je to samo
                  mnenje Izvršnega sveta mesta Ljubljane? Kar je zagotovo premalo, da je ta lokacija
                  tista, na kateri se bo gradilo.</p>
               <p>Glede na to lokacijo in glede na to, koliko je vredno to zemljišče in stavbe, se
                  potem tudi spreminja celotni znesek za gradnjo. Zdi se mi zaradi tega, ker bo ta
                  odnos med sofinanciranjem mesta Ljubljane in med sofinanciranjem države urejala
                  pogodba, ki bo sklenjena med Ministrstvom za znanost, tehnologijo in razvoj in med
                  mestom Ljubljana. Ta pogodba bo to urejala. Ker ta pogodba ni sklenjena, bo potem
                  moral biti končni znesek, ki ga opredeljuje 2. člen, naravnan na tisto vsoto, ki
                  jo bo ta pogodba določala.</p>
               <p>Zaradi tega predlagatelji mislimo, ker je to drugo branje, če ta znesek tukaj
                  zacementiramo, v tretjem branju ne moremo spremeniti tega zneska. Zato bo verjetno
                  moral biti ta znesek v tretjem branju v tisti višini, ki jo bo opredeljevala ta
                  pogodba med mestom Ljubljana - potrditi jo bo morala Skupščina mesta Ljubljane -
                  in med Vlado, ki jo bo zastopalo to ministrstvo. Zaradi tega bi vas prosil, da v
                  imenu predlagatelja ta amandma podprete, ker je to šele drugo branje. Do tega
                  zneska smo prišli predlagatelji na ta način, da smo vzeli global te investicije in
                  smo odbili 25%. Če se bo izkazalo, glede na pogodbo, ki bo sklenjena, da je
                  potreben tudi drugi znesek, lahko potem to v tretji obravnavi še vedno popravimo.
                  Če to ni tako, potem smo ta znesek tukaj že zacementirali.</p>
               <p>Zdi se mi, če bomo sprejeli ta amandma, da je potem tudi dobro, da sprejmemo sklep
                  na koncu, da imamo do tretje obravnave, ko bomo to obravnavali, pred seboj
                  sklenjeno pogodbo, kajti, če je pogodba sklenjena, potem vemo, za kakšne zneske
                  gre. Če pa pogodba do tretje obravnave ne bo sklenjena, potem se pa lahko zgodi
                  to, da nova skupščina, ki bo izvoljena, ne bo priznala tega deleža tukaj kot
                  deleža mesta Ljubljane in lahko pride do raznih sporov.</p>
               <p>Torej, da je ta investicija zneska 4 milijarde 498 milijonov zagotovljena, se mi
                  zdi, da je potreben in zadosten pogoj, da pred tretjo obravnavo sklenejo ustrezni
                  partnerji pogodbo, ki sem jo tukaj omenjal.</p>
               <p>Torej, še enkrat vas lepo prosim, ker je to druga obravnava; iz vzrokov, ki sem
                  jih prej navedel, da me podprete in da v tretji obravnavi res damo tukaj tak
                  znesek, da bomo Slovenci imeli na pravni podlagi in na pošteni podlagi res
                  knjižnico, ki nam je več kot nujno potrebna.</p>
            </sp>
            <sp xml:id="SDZ1-Redna-23-1994-07-22.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Besedo ima gospod minister, dr. Rado Bohinc.
                  Izvolite.</p>
            </sp>
            <sp xml:id="SDZ1-Redna-23-1994-07-22.sp64">
               <speaker>DR. RADO BOHINC:</speaker>
               <p>Hvala lepa za besedo. Rad bi odgovoril gospodu Mogetu na njegova konkretno
                  zastavljena vprašanja.</p>
               <p>Prvič. Ali obstaja predpis o tem, kako naj se financirajo investicije med državo
                  in občino, v kakšnih razmerjih. Takšen predpis ne obstaja - prej sem ilustriral s
                  primerom, da smo največjo investicijsko izgradnjo na področju znanosti v Mariboru
                  zgradili s sredstvi v razmerju 94% proti 6%. Odvisno pač od tega, kakšne so
                  zmožnosti, finančne, prostorske ali kakršne koli že občine in seveda kakšen je
                  interes za sofinanciranje, vstopanje v finančno konstrukcijo.</p>
               <p>Torej, argument, da bi obstajal kakršen koli predpis za razmerje med 75 - 25, ne
                  obstaja.</p>
               <p>Kar zadeva znesek sam; tako, kot se znesek lahko spreminja v drugem branju, se
                  lahko spreminja tudi v tretjem branju, če bi prišlo do kakršnih koli novih
                  dejstev. Prosil bi pa, ker mislim, da smo v osnovi koncept sprejeli in tudi
                  finančno konstrukcijo in sam projekt, da ne spreminjamo brez argumentov oziroma s
                  formalnimi argumenti, ki bistveno ne posegajo v celoten projekt zneska. Znesek je
                  strokovno elaboriran, je pripravljen tako, kot velevajo projekti oziroma
                  dokumentacija. Spreminjati znesek zaradi razlogov izven projekta, zaradi razlogov,
                  ker bi pač nekomu bolj ustrezalo drugačno razmerje v financiranju, je seveda
                  problematično in tega preprosto ne moremo sprejeti, ker bi bilo neodgovorno iti v
                  investicijo, ki ne bi bila pokrita oziroma, pri kateri bi že na samem začetku
                  znižali predračunsko vrednost brez kakršnihkoli podlag.</p>
               <p>Kar zadeva razmerje z mestom Ljubljana oziroma vlogo mesta Ljubljana pri vsej
                  stvari, imam tukaj tri sklepe izvršnega sveta Skupščine mesta Ljubljane, lahko jih
                  citiram, bom jih povzel. Prvi sklep je, da izvršni svet podpira izgradnjo
                  knjižnice na tej lokaciji. Citirana je številka lokacije, kar pomeni, izvršni svet
                  stoji za prav to lokacijo in v drugem in tretjem sklepu je govor o tem, kakšen bo
                  finančni delež mesta.</p>
               <p>Prej sem že pojasnil, da je po naši oceni finančni delež mesta, to pa je priprava
                  zemljišč in stroški, povezani s tem, ocenjena na 933 milijonov. Ocena mesta
                  Ljubljane je višja, je, da bo njihov prispevek 1 milijarda 300 milijonov. Vendar,
                  za razpravo o zakonu, za razpravo o številki, ki bo vključena v zakon, je
                  irelevantno, kolikšna bo vrednost mesta. To bi rad posebej pojasnil, ker ne glede
                  na to, kakšna bo vrednost mesta in kakšen bo njihov vložek, razpravljamo in
                  sklepamo danes o številki, ki jo bo prispevala država iz državnega proračuna.
                  Vključevanje kakršnekoli številke, ki bi bila od tega višja in bi vključevala tudi
                  prispevke drugih, je izven predpisov o državnem financiranju oziroma o
                  proračunskem financiranju. Zakon je pač potreben zaradi tega, ker se z njim
                  določajo finančne obremenitve, ki izhajajo iz proračuna in nič drugače. Ker pa je
                  za lastninski aspekt problema potrebno dokončno le ugotoviti, v kakšnem deležu je
                  lastnik država in lokalna skupnost oziroma mesto, je dodan, mi se strinjamo,
                  amandma k 5. členu, ki bo v razmerju z ovrednotenimi deleži, s postopkom
                  vrednotenja, kakor je predviden preko izvedencev, torej v razmerju z vrednotenimi
                  deleži države in mesta bo tudi znano lastništvo. Torej, če bo delež Ljubljane
                  ocenjen tako, kot je sedaj, na 933 milijonov, kar je 12%, potem bo lastninski
                  delež pač 12%, če bo delež Ljubljane višji ali če bo njegova vrednost ocenjena na
                  več, potem bo lastninski delež toliko višji.</p>
               <p>Ponovno bi zaprosil, da se ne znižuje številke z argumenti te vrste, ker se posega
                  v osnovni projekt brez poprejšnjih sprememb tega projekta, kar je v bistvu
                  nestrokovno. Poleg tega bi se dodatno opredelil do proceduralnega sklepa, ki ga
                  predlaga gospod Moge, namreč, da bi se odložilo razpravljanje in sklepanje v
                  tretji obravnavi na čas, ko bo Skupščina mesta Ljubljane sprejela svojo pogodbeno
                  obveznost. Naj v tej zvezi povem to, da smo že pred časom predložili Skupščini
                  mesta Ljubljane sporazum o sofinanciranju iz razlogov, ki so izven kontrole in
                  oblasti tako Ministrstva za znanost kot tudi tega Državnega zbora. Razlog je pa v
                  tem, da se skupščina preprosto ne sestane. Torej iz teh razlogov ne bi bilo dobro
                  prelagati odločitev o investiciji na kasnejši, nedoločen čas. Skratka, predlagam,
                  da se opredelite negativno proti sklepu, da se odloži sklepanje ob tretji
                  obravnavi na končno odločitev Skupščine mesta prav zaradi tega, ker menimo, da
                  bomo v kratkem z izvršnim svetom podpisali pogodbo na zneske, o katerih sem
                  govoril in to pogodbo bo pač potrebno v okviru njihovih parlamentarnih možnosti,
                  da tedaj, ko bo skupščina sklicana, tudi potrdi. Hvala lepa.</p>
            </sp>
            <sp xml:id="SDZ1-Redna-23-1994-07-22.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Rudi Moge. Izvolite.</p>
            </sp>
            <sp xml:id="SDZ1-Redna-23-1994-07-22.sp66">
               <speaker>RUDI MOGE:</speaker>
               <p>Hvala lepa za besedo. Spoštovane poslanke in poslanci! Mislim, da to, kar nam je
                  gospod minister povedal, ne drži ne v prvi točki ne v drugi točki. Namreč, reč o
                  tem, kolikšen del bo republika prispevala za izgradnjo Univerzitetne knjižnice v
                  Ljubljani je odvisna od pogodbe med mestom Ljubljano in med ministrstvom. Te
                  pogodbe še ni. Druga stvar, kar bi gospod minister moral in mogel vedeti, je pa
                  to, da samo sklepi izvršnega sveta niso zakoniti in ti sklepi o lokaciji in sklepi
                  o višini prispevka bi morali imeti kritje v skupščini. Skupščina mesta Ljubljane
                  bi morala biti tista, ki bi te ustrezne sklepe sprejela, ne pa, da kar izvršni
                  svet, brez skupščine, sprejema sklepe v višini čez milijardo tolarjev denarja.
                  Zaradi tega vas še enkrat prosim, torej ne nasprotujemo gradnji Univerzitetne
                  knjižnice v Ljubljani, pač pa hočemo, da se enako ravna po vsej Sloveniji in da so
                  te relacije med mestom Ljubljana in med Ministrstvom za znanost in tehnologijo
                  jasne in zakonite. Zato predlagatelji še vedno vztrajamo in prosimo, da ta amandma
                  v drugem branju podprete.</p>
            </sp>
            <sp xml:id="SDZ1-Redna-23-1994-07-22.sp67">
               <speaker>PODPREDSEDNIK DR. LEV KREFT:</speaker>
               <p>Prosim, Jožef Kopše, izvolite.</p>
            </sp>
            <sp xml:id="SDZ1-Redna-23-1994-07-22.sp68">
               <speaker>JOŽEF KOPŠE:</speaker>
               <p>Vse je povedal Rudi Moge, pa vendar bi na nekaj opozoril, kar je minister izrekel,
                  da naj ne bi amandmirali tega člena. Če ne amandmiramo tega člena, za kar ima Rudi
                  Moge in podpisani svoj amandma, potem smo onemogočeni in vse to se bo potem lahko
                  izvršilo. Mi imamo pa še vedno možnost v tretjem branju prilagoditi to vsoto, tako
                  kot je že povedal Rudi Moge in s tem tudi minister ni pravilno razložil. Mi nujno
                  moramo tak amandma sprejeti, da je člen v drugem branju spremenjen, in da ga lahko
                  amandmiramo kvečjemu v tretjem branju, če se situacija spremeni.</p>
            </sp>
            <sp xml:id="SDZ1-Redna-23-1994-07-22.sp69">
               <speaker>PODPREDSEDNIK  DR. LEV KREFT:</speaker>
               <p>Hvala lepa. Želi še kdo besedo? Prosim, gospod Miroslav Geržina, izvolite.</p>
            </sp>
            <sp xml:id="SDZ1-Redna-23-1994-07-22.sp70">
               <speaker>MIROSLAV GERŽINA:</speaker>
               <p>Hvala lepa, gospod predsedujoči! Spoštovani! Danes je bilo rečeno, da je to
                  potreben objekt in da je potrebna ustanova. Strinjam se s tem. Ampak potrebno je,
                  spomnim se s prve obravnave, še marsikaj v tej državi. Potrebne so ceste,
                  bolnišnice itd.</p>
               <p>Gre za ta amandma, ali je upravičen ali ni upravičen. Če se spomnite, kaj vse smo
                  govorili v prvi obravnavi. Ali gradimo bolj spomenik ali gradimo poleg
                  funkcionalne knjižnice oziroma objekta, tudi znanstvenega če rečemo, tudi
                  spomenik. In govorili smo o tem, ali bi etapno gradili, na kakšen način bi
                  zmanjšali stroške te gradnje, sicer potrebne. Ampak vprašanje je, če so potrebni v
                  taki višini, kot je predvidena in mislim, da je bilo takrat jasno podano, da se da
                  tudi drugače in tudi z etapno gradnjo, to se pravi tiste najosnovnejše knjižnice,
                  poleg tega pa dodatne, funkcionalne in nefunkcionalne, okrasne tudi, oziroma
                  polfunkcionalne objekte dograjevati v daljšem času in da se da ta investicija, ki
                  je precej visoka za našo državo, v daljšem obdobju zgraditi. Že v prvi obravnavi
                  je bilo pač polemizirano, da bo to tako kot v starih časih, da se je gradilo leta
                  in leta, 10, 30 in toliko let. Mislim, da se spomenik lahko več časa gradi, ko
                  bomo bogatejši in bomo imeli več denarja, da se pa tisto osnovno dejansko sedaj
                  izgradi in mislim, da je treba del tega denarja porabiti še za druge, bolj nujne
                  probleme, o katerih smo že govorili in še bomo govorili na tej seji. Iz tega
                  razloga,</p>
               <p>tudi zaradi tega razloga, mogoče pa tudi zaradi nepripravljenosti predlagatelja,
                  da bi odgovoril, v koliki meri je pripravljeno samo mesto tudi kot tak spomenik
                  sofinancirati. Dejstvo je, da je 12%, mogoče bi bilo lahko več procentov, o tem se
                  je moč dogovoriti. Mislim pa res, da se izvršni svet ne more, ampak mora Skupščina
                  mesta Ljubljane govoriti o tem. Ne zato, da bi se delal norca iz nje, ker vem, da
                  se ne sestaja, ampak mislim, da bi bilo dobro, da se vsaj za ta primer lahko
                  sestane in nekaj o tem reče. In zato sem za ta amandma, tak kot je predlagan.
                  Hvala lepa.</p>
            </sp>
            <sp xml:id="SDZ1-Redna-23-1994-07-22.sp71">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Miro Mozetič.</p>
            </sp>
            <sp xml:id="SDZ1-Redna-23-1994-07-22.sp72">
               <speaker>MIROSLAV MOZETIČ:</speaker>
               <p>Hvala za besedo. Drage kolegice, dragi kolegi! Jaz se z argumenti niti mojega
                  poslanskega kolega iz naše skupine ne strinjam, še manj pa z mariborskimi
                  argumenti. Mislim, da Ljubljana ne dela tega spomenika. Morda lažje govorim jaz
                  kot nepravi Ljubljančan, ki nisem Ljubljančan niti po rodu, še niti nisem
                  naturaliziran. Do sedaj sem poslušal v prvem branju in tudi to, da gre za
                  Univerzitetno knjižnico, da gre za knjižnico Univerze, ne pa za ljubljansko
                  knjižnico. Sedaj pa bi kar naenkrat radi nekateri hoteli dokazati, da gre tukaj za
                  ljubljansko knjižnico in da naj Ljubljana daje. Ljubljana mislim, da je dolžna in
                  to je prav da stori, ker mora dati, ker je Univerza v Ljubljani, najmanj, kar da
                  prostor. Sedaj, če da še kaj poleg, mislim, da je samo koristno in lepo. Mislim
                  pa, da Ljubljana v prvi vrsti ni obvezna, da financira knjižnico Univerze in
                  zlasti sedaj govorimo o neki samostojnosti in neodvisnosti univerze. Gre za
                  Univerzo, če je v Ljubljani, lahko bi jo preselili v Ajdovščino, pa bi morda imeli
                  potem knjižnico v Ajdovščini. Zato bom glasoval proti temu amandmaju.</p>
            </sp>
            <sp xml:id="SDZ1-Redna-23-1994-07-22.sp73">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Geržina.</p>
            </sp>
            <sp xml:id="SDZ1-Redna-23-1994-07-22.sp74">
               <speaker>MIROSLAV GERŽINA:</speaker>
               <p>Hvala lepa, gospod predsedujoči! Oproščam se, ker moram polemizirati s svojim
                  kolegom iz stranke in iz poslanske skupine. Vendar se oproščam, če rečem, da me
                  gospod Mozetič ni pravilno razumel. Nisem zahteval od Ljubljane, da nekaj da.
                  Zaradi mene tudi lahko res dejansko da samo tisto, to je pač prisiljena, ker je
                  univerza v Ljubljani, za to knjižnico. Ampak, če si želi narediti lep spomenik, to
                  pa iz prve razprave, če se gospod Mozetič spomnite, smo govorili, da bo dejansko
                  čudovit objekt, tudi poleg funkcionalnega, tudi spomenik, in če si Ljubljana gradi
                  spomenik.</p>
               <p>Zdaj bom pa obrnil, če je država in tudi Ajdovščina in tisti ljudje, ki imajo ali
                  nimajo knjižnice, ostala mesta, dolžna graditi tak spomenik tudi poleg knjižnice,
                  potem pa dejansko res ni treba Ljubljani nič. Potem bi bil proti temu amandmaju.
                  Tako pa iz tega razloga sem za še enkrat.</p>
            </sp>
            <sp xml:id="SDZ1-Redna-23-1994-07-22.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Imate repliko gospod Moge? Gospod Rudi Moge ima potem prej besedo.
                  Izvolite.</p>
            </sp>
            <sp xml:id="SDZ1-Redna-23-1994-07-22.sp76">
               <speaker>RUDI MOGE:</speaker>
               <p>Hvala lepa za besedo. Namreč, gospod Mozetič je omenil mariborske argumente. To
                  niso mariborski argumenti. Mislim, da ste slišali, da sem govoril o vsem ozemlju
                  Republike Slovenije; o regionalnem pokritju, enakosti in enakem razvoju. In ne gre
                  za spomenik, to je govoril gospod Mozetič. Ampak, če ste me dobro razumeli, pardon
                  gospod Geržina, gospod Mozetič, če ste me dobro razumeli, sem govoril o zakoniti
                  poti, da bi te reči sprejeli.</p>
               <p>Verjamem vam, da vi niste rojen Ljubljančan, ampak imate v Ljubljani oblast, saj
                  ste član ljubljanske skupščine in iz vaših ust te reči tukaj govorijo, in to, kar
                  sem povedal je nezakonito, da izvršni svet o teh rečeh odloča sam, brez skupščine.
                  Zato se mi zdi, da nekdo, ki pač ni nekje doma, je pa v oblastnih strukturah, ki o
                  tem odločajo in se sklicuje na to, da kot Slovenec odloča, ne kot to, da v tem
                  argumentu nimate prav. Saj so nekateri bili tudi, pa raje te besede ne bom
                  izgovoril.</p>
               <p>Torej, še enkrat poudarjam. Nam, predlagateljem gre prvič za to, da se ti
                  kriteriji izostrijo; so enaki za vso Slovenijo. Obravnava je druga, v tretji se
                  lahko marsikaj popravi, in če bodo predlagatelji prišli z pravimi argumenti in s
                  podpisano pogodbo, ne bo nihče temu nasprotoval. Kaže pa, če pristanemo na to, kar
                  so prej povedali, da potem ta znesek zacementiramo, da tudi, če bi se kakor koli
                  pri pogodbi zataknilo ali pa pri čemer koli drugemu, da v tretji obravnavi nimamo
                  več možnosti vplivati na ta člen, ki določa znesek.</p>
            </sp>
            <sp xml:id="SDZ1-Redna-23-1994-07-22.sp77">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Miroslav Mozetič. Želite tudi vi repliko, gospod Rupel?</p>
            </sp>
            <sp xml:id="SDZ1-Redna-23-1994-07-22.sp78">
               <speaker>MIROSLAV MOZETIČ:</speaker>
               <p>Bom kratek. Bodisi mariborski ali ajdovski ali koprski argument. Malo me je tudi
                  pogrelo, ko sem včeraj poslušal od mojih prijateljev Primorcev v Tedniku, ko so
                  vsi govorili o Ljubljani. Če gre za knjižnico Univerze in če je ta Univerza v
                  Ljubljani, potem je samo lokacijsko v Ljubljani. Zato me te zadeve ne prepričajo.
                  Kdo se je odločil za spomenik, če je spomenik, ne vem, ampak saj se ni Ljubljana
                  odločala za ta spomenik. Kdor zida to knjižnico, če je to spomenik, ampak  mislim,
                  da ni. Če kakšen spomenik rabimo, gotovo rabimo tak spomenik, kot je knjižnica
                  Univerze.</p>
            </sp>
            <sp xml:id="SDZ1-Redna-23-1994-07-22.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Dimitrij Rupel. Imate repliko? To sem vas že
                  prej vprašal, nakar se je gospod Moge javil in je rekel, da ima on besedo, ne
                  vi.</p>
               <p>Besedo ima mag. Jože Protner. Res sem vas vprašal, če želite besedo. Gospod Moge
                  je vstal in rekel, ne jaz.</p>
            </sp>
            <sp xml:id="SDZ1-Redna-23-1994-07-22.sp80">
               <speaker>MAG. JOŽE PROTNER:</speaker>
               <p>Taktično bi bilo mogoče boljše, da bi prej pustil besedo dr. Ruplu. Vendar, ker
                  sem se res k razpravi javil pred dr. Ruplom, potem mislim, da ne bi na ta način
                  kazali že in demonstrirali zagovor, katera univerza ima prednost.</p>
               <p>Želel bi reči samo to, mi smo danes ob obravnavi o izgradnji Univerzitetne
                  knjižnice v Ljubljani prišli z amandmaji, potrdili nekatere stvari, ki sem ne
                  sodijo. Mi smo spremenili odnos dveh sestrskih slovenskih univerz v odnos mačehe
                  do pastorke. Mi smo sprejeli amandma SLS, kjer smo osrednjo Univerzitetno
                  knjižnico Univerze v Ljubljani spremenili v ustrezno Univerzitetno knjižnico
                  univerz. V obrazložitvi pa napisali, tam piše, torej obeh univerz. Pomeni, da
                  vzpostavljamo odnos med obema avtonomnima univerzama, kar ni predmet tega zakona.
                  To je pomembno in mislim za pripravo za tretjo obravnavo bo treba o tem temeljito
                  premisliti.</p>
               <p>Osebno izgradnjo Univerzitetne knjižnice Univerze v Ljubljani podpiram. Seveda, v
                  tistem hipu, če bi bil sedaj v položaju predsednika Izvršnega sveta v Ljubljani in
                  bi bili sprejeti taki amandmaji, kot so, bi si temeljito premislil, če bi še kaj
                  dal zraven, ker je popolnoma jasno, da gradimo osrednjo državno institucijo.</p>
               <p>To se pravi, lepo prosim, mislite na to, ker pri tem, ko podpiram amandma, ki ga
                  je dal Moge, jaz sem ga sopodpisal, pri katerem nam omogoča, da v tretji obravnavi
                  vendarle zelo smiselno dorečemo nekatere stvari. Če danes tega člena ne
                  amandmiramo, se pravi smo zabetonirali situacijo, se pravi, samo pustimo možnost,
                  da se stvari razčistijo, ker sicer, moram reči, da, res da to govorim osebno, s
                  prezirom take rešitve seveda zavračam. Hvala.</p>
            </sp>
            <sp xml:id="SDZ1-Redna-23-1994-07-22.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Dimitrij Rupel.</p>
            </sp>
            <sp xml:id="SDZ1-Redna-23-1994-07-22.sp82">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi in še posebej
                  spoštovana kolega Moge in Protner!</p>
               <p>Meni je žal, da moram nastopiti tu v rahli disonanci s tem, kar govorita moja
                  spoštovana kolega in v disonanci z amandmajem oziroma papirjema, od katerih je
                  eden amandma, drugi pa sklep glede izgradnje Univerzitetne knjižnice v Ljubljani.
                  Meni je žal zaradi tega, ker seveda imam rad mariborsko univerzo enako kot
                  ljubljansko, čeprav imam o drugi nekoliko boljše mnenje, kot o prvi, to moram že
                  priznati. Vidim pa seveda v teh dveh papirjih pravzaprav neke vrste mariborski
                  udar proti ljubljanski univerzi, kar imam seveda za nekoliko nenavadno obliko
                  konkurence. Vedno sem verjel, da je mogoče kljub razliki med univerzama govoriti v
                  Sloveniji o delitvi dela med tema univerzama in sem vedno predpostavljal, da
                  knjižnica, naj se imenuje tako ali drugače, da je ta knjižnica pač, bom rekel,
                  centralni arhiv za našo kulturo in za našo državo, in da je pač glede na svojo
                  tradicijo, na zgodovino in tako naprej, najpomembnejši knjižnični objekt v državi.
                  Mislim, da zmanjševanje sredstev, ki se je zgodilo oziroma, ki bi se utegnilo
                  zgodilo s tem amandmajem za ljubljansko univerzitetno knjižnico, da je to nekaj,
                  kar v bistvu kaže na nerazumevanje, bom rekel, te igre ali pa, če hočete tega
                  sodelovanja med univerzama in zelo odklanjam takšno pojmovanje univerze.</p>
               <p>Kar zadeva ljubljansko Vlado in ljubljansko skupščino, tukaj smo si seveda vsi
                  edini. Verjetno ga ni v tem parlamentu, ki se ne bi zavedal težav, ki jih ima
                  ljubljanska skupščina, ki jih ima ljubljanski izvršni svet. Upam, da kljub temu,
                  da marsikaj kaže tudi v nasprotno smer, lahko trdimo, da je ljubljanska Vlada
                  minljiva, in da bomo lepega dne vendarle prišli do demokracije tudi v Ljubljani in
                  bi seveda financiranje in izgradnjo tako pomembnega, bom rekel, kulturnega,
                  znanstvenega in vsakršnega objekta kot je Univerzitetna knjižnica, ne vezal na to
                  minljivo Vlado in na konkretne osebe, ki danes vladajo v Ljubljani.</p>
               <p>Tako da bi jaz, seveda je to malo prepozno in mogoče malo nenavadno, predlagal
                  svojima kolegoma, da umakneta ta amandma, ki ne glede na, mogoče njune dobre
                  namene, pomenita neke vrste medregionalni prepir, iz katerega bo imel dobiček
                  nekdo tretji. Mislim, da nam je vsem skupaj do tega, da pridemo do čim bolje
                  opremljene centralne ali pa, če hočete Univerzitetne knjižnice v Ljubljani. Da se
                  ta gradnja, ki se že dolgo časa odlaga, vendarle začne, in da pač ne postavljamo
                  ovir, zato, da bi - in ne postavljamo ne vem kakšnih, da tako rečem predsodkov
                  tukaj v našo razpravo. Navsezadnje se s tem odlaša pridobitev tako zelo pomembnega
                  objekta, ki sem ga že prej označil kot državnega, kot kulturnega, kot znanstvenega
                  in tako naprej. Torej, svojima kolegoma bi seveda predlagal, predvsem pa kolegi
                  Mogetu, da umakne te amandmaje, če je to le mogoče. Sicer pa seveda, bom poskušal
                  druge kolege nagovoriti k temu, da glasujejo proti tema amandmajema, in da, seveda
                  ravnamo v korist slovenske države, ne pa v korist tega ali onega centra v
                  Sloveniji. Hvala lepa.</p>
            </sp>
            <sp xml:id="SDZ1-Redna-23-1994-07-22.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod mag. Jože Protner. Gre za repliko. Imate repliko,
                  gospod Kocijančič.</p>
            </sp>
            <sp xml:id="SDZ1-Redna-23-1994-07-22.sp84">
               <speaker>MAG. JOŽE PROTNER:</speaker>
               <p>Pohitel sem zato, ker je na izrecni poziv dr. Rupla Rudiju Mogetu, da ne bi Rudi
                  Moge to pred menoj napravil. Pravočasno rečem, da ne umikam jaz kot sopodpisnik
                  tega amandmaja.</p>
               <p>Iz preprostega razloga. Mislim, da je bilo dovolj povedanega, da v tretji
                  obravnavi pridemo do kvalitetnega predloga. V kolikor danes tega ne izglasujemo,
                  ostane 2. člen nespremenjen. Sploh ne prisegam, da je ta številka, ki je zapisana
                  v tem amandmaju, prava. Prepričan sem, da bo prava, ko bomo tehtali neke
                  stvari.</p>
               <p>Sedaj pa kratka replika, zaradi česar sem tukaj. Podpiram dr. Rupla, pri delitvi
                  dela. To absolutno. Ne pa na osnovi diktata Državnega zbora. To pa ni potem
                  sestrski odnos obeh univerz. To moramo zagovarjati in vedeti. Mi smo v današnjem
                  zakonu sprejeli nekatere stvari, ki dajo slutiti, sem prepričan, da smo take
                  odločitve sprejeli, da smo takšen odnos sestrskih univerz podrli.</p>
               <p>Mogoče še kratka stvar na to, kar je bilo rečeno. Izgradnja doma za podiplomce v
                  Mariboru. Pri tem bi morali vedeti obseg investicije. Lahko začnemo razpravljati
                  tako. Dom podiplomcev v Mariboru, Univerzitetna knjižnica v Ljubljani. Koroški
                  mostiček v Mariboru in seveda obvoznica 15x več vredna v Ljubljani. Kapelca na
                  Dolenjskem in katedrala v Ljubljani. Hvala.</p>
            </sp>
            <sp xml:id="SDZ1-Redna-23-1994-07-22.sp85">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Rudi Moge. Potem pa še gospa Jadranka Šturm-Kocjan.
                  Repliko ima še gospod Dimitrij Rupel.</p>
            </sp>
            <sp xml:id="SDZ1-Redna-23-1994-07-22.sp86">
               <speaker>RUDI MOGE:</speaker>
               <p>Hvala za besedo. Spoštovane poslanke in poslanci! Poglejte, žal mi je, da je moj
                  kolega Ljubljančan, tudi član mestne skupščine, proti temu amandmaju. Ali se
                  spominjate, ko smo skozi ta parlament spravljali šolski tolar? Vrednost vseh
                  investicij na demografsko ogroženih, na narodnostno mešanih območjih, potem vse
                  srednje šole, vse višje in visoke šole, vsi domovi in še vsi športni objekti, je
                  bila 18 milijard tolarjev. Kako je bilo tukaj polno, kako smo se dobivali, kakšne
                  bitke so bile za 18 milijard tolarjev? Tukaj gre za 8 milijard tolarjev. To ni
                  mačji kašelj, da bi lahko kar tako te stvari brez amandmajske oblike in brez
                  možnosti vpliva v tretji obravnavi, glede na napake in nevarnosti, ki se tukaj
                  potrjujejo, da bi to kar tako izpustili skozi z argumenti, ki nas, po mojem
                  mnenju, za vsoto 6 milijard in še nekaj, ne prepričajo.</p>
               <p>Nihče izmed nas ni proti temu, da se gradi to v Ljubljani. Mi bomo zakon podprli.
                  Pustite ta manevrski prostor do tretje obravnave, da se tudi stvari, ki smo jih v
                  obravnavi povedali, razčistijo. V tretji obravnavi bomo lahko z mirno vestjo tak
                  zakon izglasovali, za katerega nas ne bo sram ne pred samim seboj, ne pred našimi
                  volivci.</p>
               <p>Zato vas še enkrat prosim, podprite ta amandma, ki ga predlaga skupina
                  poslancev.</p>
            </sp>
            <sp xml:id="SDZ1-Redna-23-1994-07-22.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Jadranka Šturm-Kocjan, izvolite.</p>
            </sp>
            <sp xml:id="SDZ1-Redna-23-1994-07-22.sp88">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Spoštovane poslanke, dragi poslanci!</p>
               <p>Ker prihajam s področja, kjer še ni univerze, pa iskreno upam, da v najkrajšem
                  času bo in da bomo tudi mi prej ali slej imeli podobne zahteve po knjižnicah, se
                  pridružujem tej razpravi in podpiram oba amandmaja.</p>
               <p>Bi pa posegla tudi v razmišljanja o tem, kaj je nacionalno pomembno in kaj ni, pa
                  v zvezi s tem sprašujem. Poglejte v Republiki Sloveniji imamo, kot primer, eno
                  samo luko, ki je Luka Koper in je v občini Koper, pa bi vprašala, ker je
                  nacionalnega pomena, ali je samo država financirala to luko ali tudi občani in
                  občanke tam, kjer ta luka stoji. Iz te razprave lahko podobno zaključim, da je v
                  tem primeru predlog, ki ga je dal Rudi Moge, po mojem mnenju, čisto legitimen.
                  Vprašanja se mi zdijo smiselna in tudi prav, in podpiram to, da se ta amandma
                  sedaj sprejme in potem do tretje obravnave stvari tako naredi, da bodo za vse
                  najbolj ugodne. Hvala lepa.</p>
            </sp>
            <sp xml:id="SDZ1-Redna-23-1994-07-22.sp89">
               <speaker>PODPREDSEDNIK DR. LEV KREFT:</speaker>
               <p>Repliko ima gospod dr. Dimitrij Rupel. Za njim bo dobil besedo gospod doktor Rado
                  Bohinc. Imate vi tudi repliko? In potem še gospod Janez Podobnik.</p>
            </sp>
            <sp xml:id="SDZ1-Redna-23-1994-07-22.sp90">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Prej, ko sem se
                  ustavil pri klopeh svojih spoštovanih kolegov, je padla beseda o tem, kje je
                  glavno mesto Slovenije in katero je prvo mesto Slovenije in katero je drugo mesto
                  Slovenije in tako naprej. To verjetno seveda za usodo univerze ni bistvenega
                  pomena.</p>
               <p>Jaz bi se seveda s tistimi, ki uporabljajo argument, da mora biti pač večja
                  knjižnica zaradi tega, ker je glavno mesto - ta argument bi dal v oklepaj.</p>
               <p>Je pa res v Ljubljani in upam, da se bosta oba moja kolega strinjala s tem, prva
                  univerza v Sloveniji. Prva univerza, ne samo po času svojega nastanka, ampak tudi
                  po svoji kvaliteti, po svoji velikosti, po svojih potencialih in tako naprej.</p>
               <p>In ta prva univerza v Ljubljani je izrazito podhranjena, če smem temu tako reči.
                  Verjamem, da vendarle morda moja spoštovana kolega kdaj zaideta v sedanjo
                  Univerzitetno knjižnico ali tako imenovani NUK. Upam, da se jima to kdaj zgodi in
                  bosta videla, kakšen naval je na tistih nekaj sedežev v tisti čitalnici in bosta
                  ugotovila, kakšen velik naval je na izposojo knjig v tej knjižnici.</p>
               <p>Vse je treba narediti, vse, ponavljam, vse je treba narediti za to, da Ljubljanska
                  univerza čimprej pride do neke spodobne knjižnice. Ta knjižnica je bila narejena,
                  spomnite se kdaj, v času ko, prvič, ni bila Slovenija država, ko je bila ta
                  univerza petkrat manjša, ko ni bilo nobene možnosti, da bi gradili večjo itd. Še
                  enkrat, se opravičujem, še enkrat bom rekel, ne vem kakšen argument naj uporabim,
                  svetujem, da se o tej zadevi še malo pogovorimo in še enkrat ponavljam prošnjo, da
                  bi ta amandma umaknili.</p>
               <p>Poglejte, z enim amandmajem hoče naš spoštovani kolega odvzeti Narodno
                  univerzitetni knjižnici v Ljubljani milijardo in pol tolarjev, če sem to dobro
                  prebral. Ne verjamem, da je mogoče z enim amandmajem na dan obravnave odvzeti
                  milijardo in pol. Moram reči, odločno nasprotujem temu, da z enim amandmajem
                  vzamemo Narodno univerzitetni knjižnici v Ljubljani toliko denarja. Hvala
                  lepa.</p>
            </sp>
            <sp xml:id="SDZ1-Redna-23-1994-07-22.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Rado Bohinc. Z replikami so se prijavili še
                  gospodje Janez Podobnik, gospa Jadranka Šturm-Kocjan, Rudi Moge, dr. Jože Pučnik
                  in Jožef Kopše.</p>
            </sp>
            <sp xml:id="SDZ1-Redna-23-1994-07-22.sp92">
               <speaker>DR. RADO BOHINC:</speaker>
               <p>Hvala lepa. Pravzaprav bi želel reči natančno to, kar je sedaj nazadnje rekel
                  gospod Rupel. Namreč s potezo peresa vzeti milijardo tristo, ne da bi se dala
                  kakršnakoli obrazložitev. Kar zadeva projekt sam, je nekoliko nepremišljeno.
                  Argumenti, ki se pa dajejo za zmanjšanje milijarde tristo, pa preprosto ne držijo.
                  Moram reči, da ni tukaj nič nezakonitega. To bi izrecno rad repliciral. Sklepi
                  Izvršnega sveta Ljubljane niso nezakoniti. Res pa je, da za njimi še ni potrditve
                  Skupščine mesta Ljubljane. Prosil bi vas, da ne raztegujemo problema, za katerega
                  vsi dobro vemo in ga povezujemo, namreč Skupščine mesta Ljubljane s tem problemom.
                  Namreč, če bomo vezali vse naše odločitve, ki so razvojno pomembne, na vprašanje,
                  kakšne so stvari v Ljubljani, potem lahko zaustavimo čas. Skratka, rad bi
                  polemiziral s trditvijo, da gre tukaj za karkoli nezakonitega. Tu gre za popolnoma
                  zakonito odločitev, ki še ni dokončna zaradi tega, ker ni sprejeta odločitev
                  skupščine. In drugič, tu ni nič odprtega, kar zadeva znesek. Znesek je izračunan
                  na podlagi projektne dokumentacije in ga preprosto ni mogoče znižati, ne da bi se
                  spremenila projektna dokumentacija, ne da bi se spremenil koncept, ne da bi se
                  odvzemali določeni funkcionalni nameni itd. Z drugimi besedami, z milijardo tristo
                  znižanim denarjem knjižnice ni mogoče zgraditi takšne, kakršna je sedaj predvidena
                  po projektni dokumentaciji, ki jo je odobrila prva razprava v tem Državnem
                  zboru.</p>
               <p>Še tole. Uporablja se beseda spomenik, to kvalifikacijo bi zavrnil tudi s tole
                  argumentacijo. Zelo smo upoštevali razpravo iz prve obravnave, še posebej razpravo
                  gospoda Žareta Preglja, ki je govoril o etapnosti, o možnih premikih posameznih
                  servisnih funkcij, ki so vključene v projekt in od tod moj podatek v uvodu, da če
                  jemljemo cene iz leta 1994 aprila, se je prvotna proračunska vrednost iz 9,4
                  milijarde znižala na 7,8 milijarde. V tej številki je vključen tudi prispevek 900
                  in toliko milijonov Ljubljane. Skratka, mi smo opravili racionalizacijo in
                  številko, ki je tukaj sedaj predložena, so izračunali eksperti. Ima svojo osnovo v
                  projektni dokumentaciji. Kakršnakoli druga številka je, oprostite, hiša številka,
                  za katero stroka ne stoji, za katero tudi mi ne moremo prevzeti nobene
                  odgovornosti, da bi tak koncept, ki ste ga dobili, lahko zgradili na način, ki je
                  tukaj predviden. Hvala lepa.</p>
               <p>Samo pojasnilo, da ne bi morda odločitev temeljila na tem, da je kakršna koli
                  nezakonitost tukaj, ali da je strokovno kar koli odprto. <stage>(Ni.)</stage></p>
            </sp>
            <sp xml:id="SDZ1-Redna-23-1994-07-22.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Preden nadaljujemo z replikami, želi gospod Dimitrij Rupel podati
                  predlog proceduralne narave.</p>
            </sp>
            <sp xml:id="SDZ1-Redna-23-1994-07-22.sp94">
               <speaker>DR. DIMITRIJ RUPEL:</speaker>
               <p>Spoštovani predsedujoči, spoštovane kolegice in kolegi!</p>
               <p>Prosim za 15 minut odmora, da se v poslanski skupini LDS dogovorimo o nadaljnjem
                  življenju teh papirjev, ki so bili tukaj predlagani. Hvala.</p>
            </sp>
            <sp xml:id="SDZ1-Redna-23-1994-07-22.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ni novih proceduralnih predlogov, ampak tisti, ki je bil dan. Prosil
                  bi, da ostanete v dvorani, sicer bom moral sejo končati. Če gremo sedaj na odmor,
                  bomo dali eno uro odmora, tako kot se ob petkih dela. Odmor bomo imeli do druge
                  ure in potem nadaljevali do štirih ali do treh, kakor boste pri volji.</p>
               <p>Potem zaključujem današnjo sejo Državnega zbora. Sejo bomo nadaljevali v
                  ponedeljek ob 10. uri. Hvala lepa.</p>
            </sp>
            <sp xml:id="SDZ1-Redna-23-1994-07-22.sp96">
               <speaker>JANEZ KOPAČ:</speaker>
               <p>Se opravičujem. Sklicujem sejo Odbora za finance, ki bo v sobi 209 čez pol ure.
                  Hvala lepa.</p>
            </sp>
            <stage type="time">(SEJA JE BILA PREKINJENA 22. JULIJA 1994 OB 13.00 URI IN</stage>
         </div>
      </body>
   </text>
</TEI>