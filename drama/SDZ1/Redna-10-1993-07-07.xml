<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-10-1993-07-07">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8E2E20801508EF88C1257832004838EB</idno>
               <idno type="URI">8E2E20801508EF88C1257832004838EB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-10-1993-07-07.DZ" n="10">
               <name>Redna</name>
               <date when="1993-07-07"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-10-1993-07-07.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 7. JULIJA 1993 OB 10.04 URI.)</stage>
            <sp xml:id="SDZ1-Redna-10-1993-07-07.sp1">
               <speaker>PODPREDSEDNIK MIROSLAV MOZETIČ:</speaker>
               <p>Poslanke, kolegi poslanci, gospe in gospodje! Pričenjam 7. nadaljevanje 10. seje
                  Državnega zbora Republike Slovenije. Na sejo sem vabil predstavnike Vlade
                  Republike Slovenije in jih lepo pozdravljam. Za današnjo sejo zbora so se vodjem
                  poslanskih skupin opravičili poslanke in poslanci: Dr. Dušan Bavdek, Zoran Thaler,
                  Irena Oman, Igor Omerza, dr. Dimitrij Rupel, dr. Mateja Kožuh-Novak, Polonca
                  Dobrajc za dopoldanski del seje, Miloš Pavlica za dopoldanski del seje, Maria
                  Pozsonec za dopoldanski del seje, dr. Janez Zupanec, mag. Herman Rigelnik, Jurij
                  Malovrh za popoldanski del seje, Benjamin Henigman za dopoldanski del seje in
                  Roberto Battelli.</p>
               <p>Prosim, da ugotovimo prisotnost v dvorani. <stage>(47 poslancev.)</stage>
                  Ugotavljam, da je navzočih 47 poslank in poslancev in lahko pričnemo z delom.</p>
               <p>Na današnjem nadaljevanju seje bomo najprej opravili včeraj prekinjeno razpravo o
                  predlogu zakona o zagotovitvi namenskih sredstev za gradnjo avtocestnega omrežja
                  Republike Slovenije in nato nadaljevali z obravnavo preostalih točk po dnevnem
                  redu. Posebej opozarjam, da bomo za 16. točko dnevnega reda, ko se začnejo
                  ratifikacije, začeli tudi sproti odločati.</p>
               <p>Še obvestilo. Zaradi službene odsotnosti nekaterih članov Odbora za mednarodne
                  odnose je bila danes seja odbora ob 9. uri nesklepčna. Navzoči člani odbora so o
                  resoluciji in amandmajih razpravljali neformalno, v obliki delovnega razgovora.
                  Seja je ponovno sklicana ob 11. uri v sobi 217.</p>
               <p>Prehajamo na <title>NADALJEVANJE RAZPRAVE O PREDLOGU ZAKONA O ZAGOTOVITVI
                     NAMENSKIH SREDSTEV ZA GRADNJO AVTOCESTNEGA OMREŽJA REPUBLIKE
                  SLOVENIJE</title>.</p>
               <p>Ugotavljam, da so zastopane vse poslanske skupine. Imamo prijave k razpravi,
                  besedo dobi Žarko Pregelj. Ga ni v dvorani? Besedo dobi Ludvik Toplak. <stage>(Ga
                     ni.)</stage> Besedo dobi Janez Kocijančič. <stage>(Ga ni.)</stage> Besedo dobi
                  Izidor Rejc.</p>
            </sp>
            <sp xml:id="SDZ1-Redna-10-1993-07-07.sp2">
               <speaker>IZIDOR REJC:</speaker>
               <p>Spoštovani predsednik, kolegice in kolegi! Gotovo, da pozdravljam zakon oz.
                  predlog zakona o zagotovitvi sredstev za izgradnjo avtocest. Res pa je, da si
                  predstavljam to zadevo kompletno in tisti del včerajšnje razprave - to je bil pa
                  gospod Zmago Jelinčič - ko je kritiziral Ministrstvo za promet in zveze, seveda
                  ministra, mislim, da to ni bilo prav in pošteno. Točno vemo, da je pripravljen
                   celovit program reševanja problema oz. izgradnje avtocest, ki smo ga čakali
                  desetletja in da se, razen morda tam v 70. letih, ni nič bistvenega zgodilo. To se
                  pravi, pred nami je čas, v katerem bi in bi morali na prihodnji julijski seji tudi
                  obravnavati celovit pristop in strategijo izgradnje cest, ker vemo, da smo za to
                  varianto vsi. Vendar moramo pa tudi vedeti, da so nekatere stvari storjene in
                  zgrajene, ki pa jim sedaj že dajemo prilastek mimohoda. Se pravi, zadnjič je bilo
                  pisano v Delu, kako je met v prazno Karavanški predor. Mislim, da bo Karavanški
                  predor toliko časa met v prazno, dokler ne bo povezan z drugim delom in drugimi
                  cestami, ki so, in bodimo zadovoljni, da ga imamo in mislim, da je to eno od
                  pomembnih oken v svet. Ta prilastek, ki ga imamo že skozi vso povojno zgodovino
                  vsaj na področju avtocest, mislim, da je prav ta cagavost Slovencev in da bi se je
                  morali naposled znebiti.</p>
               <p>Pozdravljam predlog zakona, vendar menim, da naj se skladno z razpravo, ki je že
                  bila in ki še bo, pridruži tudi tistemu delu, ki ga je pripravilo Ministrstvo za
                  promet in zveze in ki je že bil obravnavan na Vladi. Skratka, da se na julijski,
                  se pravi, drugi seji pred dopustom, zadeva celovito obravnava.</p>
               <p>Nisem bil nič presenečen, ko sem ugotovil-ali pa ko sem slišal - da se je Vlada
                  nekako ogrela za to, da se ta zakon spravi skozi parlament, iz preprostega
                  razloga, ker tu vidim, da se Vlada zaveda, da je to nepričakovano nov vnos
                  sredstev v proračun. Teh 10 tolarjev pomeni po drugi strani 16% povišanje
                  prometnega davka, ker v prihodnje naj bi to bilo tisto, se pravi, za 16 % se na ta
                  goriva poveča prometni davek. To gre v integralni proračun, vendar se bojim, da bo
                  prav naša počasnost in nepripravljenost za gradnjo in morda denar, ki ga še ne bo
                  - seveda večjega - tisto, da se bo sem stekal denar, proračun ga bo uporabljal in
                  razumljivo, obračal. Mislim, da je problem v tem, da tu kontroliramo, kaj se bo s
                  tem dogajalo, ker se bo denar, ko bo zakon sprejet, pretakal.</p>
               <p>Hkrati vem, da je to udarec po plitvem žepu tistih, ki se morajo voziti, ker
                  dostikrat nimajo zvez do svojih služb. V goratih predelih najbrž ne vozijo povsod
                  avtobusi ali ne vozijo v tolikih izmenah, da bi se lahko ljudje vozili - in
                  podobno. Skratka, tu bodo zopet "tepeni" tisti, ki so oddaljeni, ki so bolj na
                  obrobju.</p>
               <p>Hkrati pa je treba povedati tudi to, da naj bi to veljalo za vsa goriva, ne samo
                  za super bencin, ampak tudi za neosvinčeni, pa tudi za nafto in za kerozin.
                  Skratka, to zadevo je treba dopolniti. Moj problem je v vprašanju, kako sredstva,
                  ki se bodo stekala v ta integralni proračun - za katerega sem in sem zanj vedno
                  bil - kontrolirati. Če ne bo primernega programa in primernega zaporedja ter da
                  tega ne bomo videli, bomo morali vsaj vedeti, kje je ta denar, kje se zadržuje in
                  da bo seveda na voljo takrat, ko bo potrebno določeno traso začeti delati in ko se
                  bo pridružil tudi drug denar - npr. krediti ali od te novo ustanov- ljene posebne
                  družbe.</p>
               <p>Skratka, v generalnem to pozdravljam, vendar sem - kot pravim - postavil pod
                  vprašaj predvsem to, da mora veljati predvsem to, da je to integralni proračun, da
                  je kontroliran s strani parlamenta in da, razumljivo, to velja za vsa goriva, ne
                  samo za to, ki je omenjeno. Toliko. Hvala.</p>
            </sp>
            <sp xml:id="SDZ1-Redna-10-1993-07-07.sp3">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Janez Kocijančič. <stage>(Op.: verjetno ga ni.)</stage>
                  Ludvik Toplak, besedo imate.</p>
            </sp>
            <sp xml:id="SDZ1-Redna-10-1993-07-07.sp4">
               <speaker>DR. LUDVIK TOPLAK:</speaker>
               <p>Hvala lepa. Spoštovane poslanke in poslanci! Včeraj je poslanec Kreft povedal
                  zanimivo misel, ko je rekel, da so največje afere v demokratičnih družbah povezane
                  z gradnjo avtocest. V tem je tudi razlog, da smo v Slovenski ljudski stranki
                  predlagali nekoliko drugačen koncept gradnje avtocest, kot je bil pri nas v
                  navadi. Vesel sem, da je Vlada s svojimi najnovejšimi izhodišči, s strategijo,
                  sicer v veliki meri upoštevala naša programska izhodišča, vendar prav sedaj
                  instrumentarij javne kontrole nad trošenjem sredstev v tem vladnem programu ni v
                  zadostni meri vgrajen. Zato moramo v naprej opozoriti, da se ne zgodi to, na kar
                  je gospod Kreft včeraj opozoril - na to največjo nevarnost sicer demokratičnih
                  družb pri gradnji avtocest.</p>
               <p>Zakon o avtocesti, kakor smo ga lansko leto vložili in ga je velika večina
                  poslancev vseh strank podprla glede avtoceste Koper - Lendava, je potrdil nekaj
                  načelnih izhodišč, za katera mislim, da morajo biti tudi načelna izhodišča za
                  naprej. To je, prvič, da gre za samostojen projekt. Drugič, da gre za gospodarski
                  projekt. Tretje, da gre za projekt, ki ni v konkurenci z drugimi, zlasti
                  sever-jug, ne po prometno-logistični ne po finančni strani.  </p>
               <p>Četrto, da se financira iz različnih virov, zlasti tudi iz mednarodnih virov, če
                  je potrebno, se pravi, na podlagi koncesij. In petič, pod javno, parlamentarno
                  kontrolo.</p>
               <p>To so izhodišča, ki smo jih lansko leto, ko smo zakon o avtocesti sprejeli, tudi
                  vgradili v kontekst. V skladu s tem smo delali dalje; Vlada je na tej podlagi
                  pripravila nekaj konkretnih projektov, zlasti zakon o koncesiji, ki "stoji", in v
                  zadnjem času je tu tudi nova strategija gradnje avtocest v Sloveniji.</p>
               <p>Vendar moramo pri tem ugotoviti, da gre za nekaj pomanjkljivosti, za katere bo
                  potrebno zahtevati, da jih Vlada nemudoma da na dnevni red in zlasti predloži
                  parlamentu. Potreben je zakon o posebnih postopkih za določitev lokacije,
                  razlastitve in odškodnine. To je model, po katerem se gradijo danes avtoceste ali
                  drugi večji nacionalni projekti v Evropi po posebnem zakonu. Na strokovnih
                  posvetih, ki smo jih lansko leto organizirali v ta namen, kjer so sodelovali
                  strokovnjaki različnih strok - tako gradbeniki, pravniki, ekologisti, ekonomisti
                  in drugi - je bilo nesporno ugotovljeno, da je tak zakon potreben, kot ga imajo
                  npr. v Nemčiji. Ta zakon ima Vlada - po mojih informacijah - pripravljen, ga drži
                  brez razlogov v predalu - vsaj jaz tako menim - in mislim, da bi moral biti
                  predložen skupaj s strategijo, o kateri govorimo. V tem primeru bi bila rešena
                  številna vprašanja, predvsem pa bi odpadli pomisleki, na kar so nekateri - mislim,
                  da Kreft - včeraj opozarjali, češ da ležijo pri Ministrstvu za okolje projekti v
                  predalih. Mi moramo za projekt nacionalnega pomena, kot je vsaj avtocesta vzhod -
                  zahod, določiti poseben postopek za razlastitev, za določitev lokacije in za
                  odškodnino. Odškodnino bi bilo možno zelo hitro izvesti v naravi zlasti iz Sklada
                  kmetijskih zemljišč in gozdov v naravi. V tem primeru bi se izognili številnim,
                  sicer potencialnim odprtim vprašanjem.</p>
               <p>Dalje, nesporno je, v primeru sprejema zakona, o katerem sem prepričan, ki ga je
                  skupina predlagateljev predložila in o katerem razpravljamo, da bo potrebno - kar
                  je včeraj tudi gospod Kopač opozarjal - spremeniti proračun. Zato bi celovito
                  predlagal, da se dodatni sklep, kakor ga je predlagal gospod Pučnik, dopolni s
                  tem, da rečemo, da se v 60 dneh vgradi  zakon o posebnem postopku določitve
                  lokacije razlastitve in odškodnine. Ta zakon bi morali že imeti na mizi, morali bi
                  ga sprejeti, ker brez tega zakona zavlačujemo številna vprašanja in politiziramo
                  tam, kjer to ni potrebno. Sam naj opozorim, kar mi je pokazala včerajšnja
                  razprava, da gre le za različne pristope in različne ovire pri resnosti pristopa k
                  celovitemu projektu. Prvega bi imenovali - jaz bi ga imenoval - nekateri
                  podjetniški interesi ali podjetniški lobiji, ki so bili izraziti v minulih
                  desetletjih, katerih interes je bil graditi avtocesto po 9 kilometrov na leto ali
                  7 kilometrov na leto, kolikor so dopuščale naše kapacitete.</p>
               <p>Danes so očitni strankarski interesi, strankarski lobiji, ko poskušajo nekatere
                  stranke projekt  prezentirati kot svoj strankarski projekt. Mislim, da sta tu
                  očitno dva. Osebno menim, da moramo oba preskočiti. Tako tiste v prejšnji vladi,
                  ki so imeli vpliv, kot tiste, ki imajo vpliv v tej vladi. Avtocesta ni strankarska
                  zadeva. Avtocesta je projekt nacionalnega značaja. Zato ga bo potrebno tako tudi
                  graditi. Naša velika škoda nas vseh, in škoda nacionalnega interesa je, če bomo
                  drug drugemu podtikali palice med noge, ali podstavljali noge, ali bananine olupke
                  podtikali, kot se je to pokazalo.</p>
               <p>Mislim, da je predlog - in to sem tudi zadnjič povedal - v tem primeru predlog
                  Pučnika in skupine predlagateljev glede tega zakona zelo korekten, treba ga je
                  podpreti in čim prej iti z njim. Zato, da Slovenija postane gospodar na avtocesti
                  vsaj nad 51% celotnega projekta. In teh nad 51% celotnega projekta je izhodišče za
                  dopolnilno financiranje iz morebitnih tujih mednarodnih fondov in za dopolnilno
                  iskanje morebitne koncesije. Ampak mi moramo biti večinski gospodar. Glede na to,
                  da je to isti predlog, ki ga danes predlagajo o tako imenovanem proračunskem
                  tolarju, kot sem ga predlagal ob proračunu, je zanimivo, da današnji predlagatelji
                  niso glasovali za moj predlog. Tako kot nekim drugim predlogom neki drugi
                  strankarski lobi oporeka zato, da pač ostane njegov projekt. Mislim, da je čas, da
                  pristopimo k temu resno skupaj, ker gre za nacionalni projekt, pa da ga kot takega
                  tudi predstavimo.</p>
               <p>Še nekaj, mimo česar ne smemo iti. Predvsem se soočamo z ekonomsko teorijo, s tako
                  imenovano slovensko varianto tako imenovane monetaristične ekonomske teorije.
                  Poudarjam, slovensko varianto, s katero je pred nedavnim v sobotni prilogi Dela
                  razpravljal profesor Viljem Merhar. Gre za slovensko varianto tako imenovane
                  monetaristične teorije, ki je pri nas prevladujoča. To je samo slovenska inačica
                  Markovi}eve teorije, katere bistvo je, kot poznamo, da bo vsako povečanje denarne
                  mase povzročilo povpraševanje na trgu in s tem bo generiralo inflacijo. Ta teorija
                  je samomorilska ali kot so ekonomisti - ko smo prav o teh zadevah razpravljali,
                  vključno z zakonom o obrestni meri - na Ekonomski fakulteti rekli: genocidno
                  oziroma suicidno. Gre za nekaj, da so se mnogi, vidimo, leto dni upirali, in še
                  mnogi se bodo naprej upirali poskusu, da iščemo dodatne vire, ko bomo zagotovili
                  domači, vsaj 51% delež, ker se bojijo, da bo to povzročilo povečano povpraševanje,
                  povečano denarno maso. Resnica je pa druga, da drugi ekonomski model poudarja, in
                  v tem je bistvo, da povečana denarna masa zaradi povečanja produkta za javna dela,
                  kot temu rečemo, ne generira inflacije. Zato je ta strah brezpredmeten. Mislim pa,
                  da gre za globlje in resnejše stvari. Gre za genocidni ali suicidni poskus
                  vsenacionalne ekonomije, jo pognati v bankrot zato, da bi jo v bankrotu lahko
                  pokupili za 7,5% njene realne vrednosti, kakor je v globalnem projektu.</p>
               <p>Projekt avtoceste, s katerim se srečujemo, je nacionalni gospodarski projekt. Ne
                  gre samo za cesto v logističnem pogledu, gre tudi za zelo pomemben faktor tako
                  imenovanih javnih del danes, ko so nam le-ta najbolj potrebna, in gre tudi za
                  spremembo ekonomske politike iz samomorilske v povsem novo, kot temu rečemo, nov
                  ekonomski ciklus. O tem smo govorili pred dobrim letom dni, letom in tremi meseci;
                  žal, ti naši mlini, zlasti vladni, zelo počasi meljejo. Predlagal bi, da se
                  predlog dodatnega sklepa, kot ga je predlagal gospod Pučnik, dopolni s tem, da
                  rečemo: "In predlog zakona o posebnih postopkih za določitev lokacije, razlastitev
                  in odškodnino." Hvala lepa.</p>
            </sp>
            <sp xml:id="SDZ1-Redna-10-1993-07-07.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Poljšak Marijan.</p>
            </sp>
            <sp xml:id="SDZ1-Redna-10-1993-07-07.sp6">
               <speaker>MARIJAN POLJŠAK:</speaker>
               <p>Podpiram vloženi zakon, ki bo dal bencinski tolar za gradnjo avtocest, s katerim
                  bomo na leto zbrali, če ocenimo, približno 10 milijard tolarjev. Sem tudi za to,
                  da se sredstva zberejo z rebalansom obstoječega državnega proračuna, tako da se
                  zmanjšajo nekatere neupravičene postavke. O tem smo že velikokrat govorili in je
                  bilo veliko diskusij in veliko predlogov. Tako se da tudi zbrati 10 milijard
                  tolarjev na leto. Pri naslednji točki bomo debatirali o sredstvih o obveznostih do
                  SPIZ-a; pokazal bom, da se da tudi tam vzeti 7 milijard, še 3 milijarde zraven pa
                  je 10. 10 in 10 je 20. Zadnja slovenska vlada, ki je imela resnično voljo graditi
                  avtoceste, je bila Kavčičeva vlada. Drnovškova vlada zanesljivo nima volje graditi
                  avtoceste, sicer bi jih že začela. S tem v zvezi nima volje odpirati nova delovna
                  mesta, kajti gradnja pomeni nova delovna mesta. Res imajo stranke vladne koalicije
                  liberalne poglede in se požvižgajo na potrebe ljudi, naroda in države. Važno jim
                  je le zavajanje volivcev, da zanje volijo. Če jih bomo že prisilili v premike z
                  bencinskim tolarjem za avtoceste, jih prisilimo še v premike s proračunskim
                  financiranjem za avtoceste, 10 milijard in 10 milijard je 20. Potem se bo lahko
                  zgodilo, da bomo dobili še 10 milijard iz tretjih virov, recimo: iz kreditov, iz
                  obveznic; skupaj 30 milijard tolarjev na leto je že dovolj sredstev, da se v
                  desetih letih zgradijo vse potrebne avtoceste na slovenskem in se obnovijo vse
                  regionalne ceste.</p>
               <p>Ne strinjam se s trditvijo in z mnenjem, da bo bencinski tolar povzročil
                  inflacijo. Poglejmo primer kruha v zadnjem času. Pošteno in normalno se je
                  dvignila cena pšenice. Predelovalci so izkoristili priložnost in dvignili ceno
                  kruha. To ni nujno, da se tako zgodi in Vlada ima možnost tudi ukrepati. Razen, če
                  stoji na stališčih interesov predelovalcev, stališčih interesov prekupčevalcev in
                  raznih drugih špekulantov. Nevarnost inflacije je zaradi lastnosti ljudi iz
                  prejšnjega režima in lastnosti strank iz prejšnjega režima.</p>
               <p>Podpiram predlog, ki ga je dal, mislim, da gospod Verzolak, o ustanovitvi delniške
                  družbe za izgradnjo slovenskih avtocest, in dodajam še predlog, ki se mi zdi, da
                  je bil tudi že nakazan o tem, da je treba, če bomo v to šli, upajmo, da bodo šli,
                  ker najbrž bomo to izglasovali, najbrž da se bodo premiki zgodili, jih bomo
                  pospešili in naredili. Se pravi, da se bo ta stvar zgodila, potem predlagam, da se
                  ustanovi parlamentarna komisija za nadzor nad financiranjem avtocest; da se
                  prepreči malverzacija in korupcija. Saj vemo, kako so bile stvari v preteklosti in
                  veliko se je o tem govorilo tukaj. Hvala.</p>
            </sp>
            <sp xml:id="SDZ1-Redna-10-1993-07-07.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Janez Kocijančič.</p>
            </sp>
            <sp xml:id="SDZ1-Redna-10-1993-07-07.sp8">
               <speaker>MAG. JANEZ KOCIJANČIČ:</speaker>
               <p>Spoštovani gospod podpredsednik, spoštovane kolegice in kolegi! Za tem govorniškim
                  odrom kar tekmujemo, kdo bo, razen redkih izjem, bolj podprl graditev avtocest in
                  predlagani zakon. Pazljivo sem pogledal okoli sebe in sem ugotovil, da sem v tem
                  parlamentu edini član takratne Kavčičeve vlade, ki so jo pribili na cestni križ,
                  in to nezgrajeni. To je bila velika škoda z daljnosežnimi družbenimi in
                  političnimi posledicami, vendar se škod za nazaj ne da odpravljati. Škode lahko
                  odpravljamo za naprej. Upam, da smo v tem parlamentu sposobni strniti sile in se
                  združiti okoli nekaterih kreativnih projektov, ki lahko slovenskemu narodu dajo
                  vizijo in konkretno prakso izhoda iz krize oziroma če dovolite, upam, da smo se
                  sposobni ukvarjati z resnejšimi in zahtevnejšimi vprašanji, ko so, recimo,
                  vračanja odlikovanj.</p>
               <p>Ceste imajo za Slovenijo zelo veliki pomen. Prvič, mislim, da bi sistem avtocest
                  Slovenijo lahko notranje integriral. Mi smo majhen, koherenten narod, ki, žal,
                  zaradi prometnih povezav ni dovolj integriran in zato številne gospodarske in
                  druge vezi ne funkcionirajo. Če človek gleda časopisje ali posluša razburkane
                  odmeve v javnosti, niti ne vidi, da je promet v strukturi slovenskega nacionalnega
                  dohodka pomembnejši od kmetijstva - numerično seveda. Menim, da bi bila graditev
                  avtocest  veliki korak naprej, zlasti, ker bi bila ta integracija slovenskega
                  naroda hkrati integracija v smislu odpiranja. Menim, da majhen narod lahko preživi
                  samo, če je odprt, če je vsestransko povezan, zato bi se varoval kakršnihkoli
                  prehitrih izjav, s kom se je dobro in s kom se ni dobro povezovati. Prepričan pa
                  sem, da bi to bil lahko eden od prvih konkretnih gospodarskih posegov, ki bi
                  ustvarjal pogoje za gospodarski preobrat, za filozofijo rasti, ne pa za filozofijo
                  stabilizacije za vsako ceno, ki jo slovenski narod v glavnem plačuje s svojo bedo
                  in brezposelnostjo. V tem smislu, kolegice in kolegi, podpiram predlog zakona in
                  predloge, ki jih je v imenu predlagateljev dal dr. Pučnik.</p>
            </sp>
            <sp xml:id="SDZ1-Redna-10-1993-07-07.sp9">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Leo Šešerko.</p>
            </sp>
            <sp xml:id="SDZ1-Redna-10-1993-07-07.sp10">
               <speaker>DR. LEO ŠEŠERKO:</speaker>
               <p>Pri gradnji avtocest je, tako kot v Vladi pravilno ugotavljajo, treba upoštevati
                  še nekaj vzporednih problematik. Prva so železnice. Vlada se ne more izogniti
                  temu, da hkrati rešuje ta problem zato, ker ga ima čisto preprosto na mizi.
                  Železnice imamo v Sloveniji praktično iz časa avstroogarske, pozneje ni bilo
                  zgrajeno nič bistveno novega, kvečjemu precej opuščeno in Slovenija postaja na
                  področju železnic črna luknja v Evropi. Vidite, da se gradijo, tako rekoč
                  obkrožajo Slovenijo projekti za gradnjo hitrih železnic in prav je, da Vlada, ki
                  se ne more izogniti temu, da celovito reši ta problem, ob reševanju problematike
                  avtocest upošteva in tudi parlament upošteva izgradnjo železnice.</p>
               <p>Obstaja namreč resna nevarnost, da bo Slovenija postala koridor za tovorni
                  tranzitni promet, in sicer glede na to, da sta severno od nas Avstrija in Švica
                  zelo omejili tovorni tranzitni promet iz razumljivih razlogov, zato ker sta tako
                  kot Slovenija tranzitni deželi, ki sta zelo prizadeti zaradi mednarodnega
                  tovornega tranzita.</p>
               <p>Kot veste, je Švica z referendumom sprejela sklepa, da bo izgradila dva tunela, ki
                  sežeta skoraj skozi celo ozemlje Švice, železniška tunela, na katera bo
                  preusmerjena večina tovornega prometa, medtem ko je Avstrija zelo omejila obseg
                  tovornega prometa iz dveh razlogov, ali treh, če hočete. Avtoceste so zelo velika
                  obremenitev okolja, najprej zraka s CO2, SO2, s težkimi kovinami, so zelo hud
                  problem hrupa in hud problem zastrupitve tal v direktni bližini avtocest.</p>
               <p>Zato je nujno, da ob sprejemanju tega zakona, in jaz mislim, da so tu bili
                  povedani nekateri predlogi, ki so bili dosti racionalni, ki opozarjajo na to, da
                  je treba rešiti ta problem celovito in ob rešitvi gradnje avtocest hkrati rešiti
                  problem vzporednega prometa, ki se na drastičen način kaže zaradi svoje
                  enostranskosti na danes zgrajenih avtocestah. Tisti, ki se peljete po avtocesti,
                  lahko opazite, da imate levi pas avtoceste relativno še intakten, v redu, medtem
                  ko zapeljete na desnega, pa tako kar čez hribčke zapeljete oziroma imate dva
                  koloseka, ki sta zelo nevarna, zato ker se v njih med dežjem nabira voda, kar
                  potem povzroča "akvaplaning" in prometne nesreče. Ti koloseki nastajajo zaradi
                  preobremenitve teh cest, ali če hočete, zaradi premajhnih investicij v te ceste.
                  Preobremenitve so pa zaradi pretovorjenih tovornjakov. Ti tovornjaki - pri nas
                  praktično ni več nobenih kontrol za obtežitve - in vsakdo lahko vozi s popolnoma
                  preobteženim tovornjakom, lahko dela škodo na javnem premoženju, kakor se mu pač
                  ljubi, tu imamo popolni liberalizem. Če ste kdaj potovali po ameriških avtocestah,
                  veste, da več kot 100 kilometrov ni nobenega območja, kjer ne bi bila vsaj ena
                  postaja, na kateri se obvezno tehtajo vsi tovornjaki in na tak način na ameriških
                  avtocestah ne vidite tega, kar je v Evropi običajno, to so ti -  v zadnjem času
                  tudi na nemških avtocestah -  zelo nevarni koloseki, ki so vzrok za celo vrsto
                  zelo težki nesreč.</p>
               <p>Sploh je treba reči, da je smisel tega zakona, ki je tukaj predložen in njegova
                  utemeljitev, tudi v zelo velikem številu zelo hudih nesreč pri nas, ker so bile v
                  preteklosti narejene zelo hude napake. Recimo ena, ki se jasno kaže danes, je
                   enopasovna avtocesta, ali polavtocesta od Hoč do Celja. Cesta je zelo huda napaka
                  iz prometnih razlogov, hitrosti so velike, prihaja zato do zelo hudih nesreč in to
                  govori tudi za to, da je treba pri nadaljnji gradnji skrbeti, da ne bo zaradi
                  nekih pretiranih racionalizacij, ki niso bile uspešne, ker tam je šlo samo za
                  približno 15% zmanjšano investicijo, ki je povzročila, da bo zdaj, ko bodo gradili
                  dodatni pas ali drugi pas, treba investirati veliko več kot pri prvotni gradnji,
                  in kar je povzročilo mnoge smrtne žrtve.</p>
               <p>Važno je, da Slovenija ne postane tranzitni koridor za tuji promet, ki se na jugu
                  izogiba vojni na Balkanu, na severu pa ne more skozi dežele, ki mednarodni tranzit
                  regulirajo in zato je prav, da Slovenija skupaj s Švico in Avstrijo naredi enotno
                  strategijo reguliranja mednarodnega tranzita. Sama si tega ne more privoščiti iz
                  različnih razlogov, niti ne more tega realizirati, skupaj z omenjenima deželama pa
                  bo ta problem relativno lahko rešen. Tudi v pogovorih z Evropsko skupnostjo je
                  prav, da Slovenija nastopa pri reguliranju tranzita s tema dvema deželama, ki sta
                  na nek način v podobni poziciji, obe sta na tem, da v perspektivi postaneta
                  članici Evropske skupnosti in hkrati imata interese na področju varstva
                  okolja.</p>
               <p>Kar zadeva integralni proračun. Naše stališče je, da je nujno, da je ta projekt
                  vključen v integralni proračun.</p>
               <p>Včeraj je bil pogovor - oziroma zadnja dva dneva - s predstavniki Mednarodnega
                  monetarnega sklada, ki smo jih opozorili tudi na ta zakonski predlog. Njihovo
                  stališče, po podatkih, ki smo jim jih dali, je bilo, da je edino smiselno
                  vključiti v integralni proračun ta projekt, ker v nasprotnem primeru je na daljši
                  rok mogoče pričakovati, da bo prišlo do neracionalne potrošnje.</p>
               <p>Kar zadeva stimuliranje inflacije s takim projektom, so predstavniki Mednarodnega
                  monetarnega fonda opozorili na to, da po preprosti logiki do inflacije prihaja
                  takrat, kadar se poveča količina denarja, ki je v obtoku glede na količino blaga
                  in produktov, ki so v obtoku.</p>
               <p>Pri tem projektu ni mogoče preprosto adirati in reči, še 7 milijard ali pa 10
                  milijard zraven, ampak je treba natančno preveriti - to bo Vlada lahko naredila -
                  kakšne implikacije bo dodatna količina ali pa zmanjšanje nekih drugih postavk, kar
                  je bolj realno, pomenila za inflacijo v Sloveniji.</p>
               <p>Nevarnost inflacije je namreč tako pomembna ali pa tako ogrožajoča za Slovenijo,
                  inflacija nam razžre kompletno gospodarstvo do zadnjega konca njegovega tkiva.
                  Tudi avtoceste, še zlasti, če so zgrajene za mednarodni tovorni tranzit predvsem,
                  niso vredne tega, da pustimo, da nam razžre inflacija naše gospodarstvo.</p>
               <p>V temu osnovnemu predlogu imam še predlog dodatnega sklepa, v katerem je na nek
                  način povzeto to, o čemer sem govoril in ki se glasi: "Ob sprejetju zakona o
                  gradnji avtocest je Vlada dolžna preusmeriti ustrezen delež tovornega tranzitnega
                  prometa z avtocest na železnice in zagotoviti vzporedno gradnjo kolesarskih stez
                  na medregionalnem nivoju." Kot veste, je vložen predlog za izgradnjo mreže 2000 km
                  kolesarskih stez v Sloveniji. Prometno problematiko je zato, da ne bo neracionalne
                  gradnje na področju avtocest, treba uravnotežiti in to je s tem predlogom, ki ga
                  dajemo, ravno predvideno.</p>
            </sp>
            <sp xml:id="SDZ1-Redna-10-1993-07-07.sp11">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Branko Janc.</p>
            </sp>
            <sp xml:id="SDZ1-Redna-10-1993-07-07.sp12">
               <speaker>BRANKO JANC:</speaker>
               <p>Hvala lepa. Spoštovani kolegi! Včerajšnja in današnja razprava o predloženem
                  zakonu je šla v dve smeri, in sicer to, kar je osnovni namen predloženega zakona.
                  To sta načina</p>
               <p>financiranja in viri financiranja izgradnje avtocest. In drug del, ki pa mislim,
                  da prejuducira ves koncept debate o avtocestni mreži v Sloveniji, je pa to, da
                  predhodno obravnavamo in hočemo skozi ta parlament spraviti tudi dokončno
                  odločitev o prioritetah izgradnje avtocest. Res je, da je bil pri sprejetju
                  proračuna sprejet dodaten sklep glede izgradnje avtoceste Lendava-Koper, vendar
                  moram postaviti zadevo s predloženim zakonom in z gradivom, ki ga je pripravilo
                  Ministrstvo za promet in zveze glede gradnje avtocest v Sloveniji, popolnoma v
                  drug kontekst.</p>
               <p>Stvar dobiva povsem drugo dimenzijo in predlog dodatnega sklepa, ki ga je včeraj
                  predlagal gospod Peršak, mislim, da absolutno ne sme biti sprejet. Namreč
                  predhodno, pred obravnavo strategije avtocest bomo sprejeli sklep ki bo postavil v
                  absolutno prioriteto že relacijo Lendava - Koper.</p>
               <p>Želim opozoriti, da ima Slovenija tudi svoj sever in svoj jug, ima Dolenjsko in
                  Gorenjsko in z zadolževanjem Slovenije, z dodatnimi davčnimi obveznostmi, kot je
                  bencinski tolar, kot so krediti, s katerimi naj bi financirali izgradnje avtocest,
                  bomo zadolžili seveda celo Slovenijo. Na drugi strani pa ne bomo enakopravno
                  obravnavali vseh delov te Slovenije. V kolikor bo seveda ta Državni zbor sprejel
                  sklep oziroma predlog sklepa gospoda Peršaka, v tem primeru moram povedati, da bo
                  dejansko ob glavo in kastriral Slovenijo. Hvala lepa.</p>
            </sp>
            <sp xml:id="SDZ1-Redna-10-1993-07-07.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika. Gospod Peršak.</p>
            </sp>
            <sp xml:id="SDZ1-Redna-10-1993-07-07.sp14">
               <speaker>ANTON PERŠAK:</speaker>
               <p>Žal, moram replicirati gospodu Jancu. Državni zbor ne bo šele sprejel sklepa, da
                  je prva prioriteta v gradnji slovenske prometne infrastrukture, kar zadeva ceste,
                  smer avtoceste na smeri Koper oziroma Nova Gorica, Lendava oziroma Šentilj. Ta
                  sklep je Državni zbor že sprejel. In moj dodatek k sklepu, ki naj bi ga sprejeli,
                  je samo opozorilo, da je bil ta sklep že sprejet in da naj Slovenija spoštuje
                  sklepe, sprejete v Državnem zboru in tudi Vlada naj jih spoštuje.</p>
               <p>Seveda dobro razumem to debato. Debata je po eni strani seveda tudi politična. Pa
                  ne bi sedaj razpravljal o političnih dimenzijah te debate. Razpravljal bi pa o
                  tem, da realno gledano je situacija, cestna situacija na smeri vzhod - zahod
                  oziroma italijanska meja - madžarska meja v primerjavi z relacijo avstrijska meja
                  - hrvaška meja, kar zadeva ta drugi del slovenskega cestnega križa, neprimerljiva,
                  kar se tiče kvalitete. Strinjam se s tem, da ne bo pomote, da takrat, ko bomo
                  zagotovili in izgradili to avtocesto, o kateri govorimo sedaj, da takoj
                  nadaljujemo izgradnjo tudi na tej drugi relaciji. Samo ne delati iz političnih
                  razlogov tega, da bomo cesto, ki je neprimerno boljša, kot recimo od ceste
                  Ljubljana - Vransko in kaj podobnega, rekli, ta lahko še vedno počaka. Dajmo
                  najprej narediti avtocesto od Višnje Gore pa do Brežic, kajti cesti nista
                  primerljivi. To gospod Janc, boste, upam, priznali. Hvala.</p>
            </sp>
            <sp xml:id="SDZ1-Redna-10-1993-07-07.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Anderlič, replika.</p>
            </sp>
            <sp xml:id="SDZ1-Redna-10-1993-07-07.sp16">
               <speaker>TONE ANDERLIČ:</speaker>
               <p>Spoštovani! Čudi me Peršakova nepreciznost, ki običajno teži k temu, da
                  interpretira sprejete odločitve tako, kot se le da. Včasih pozabi kakšno zadevo,
                  ampak tudi v tem primeru je nekorektno interpretiral sklep, ki je bil sprejet ob
                  letošnjem sprejemanju proračuna in memoranduma, ki se je nanašal na točno določene
                  stvari in ne gre ta sklep enačiti s sklepom, da je v Sloveniji edina prioriteta in
                  seveda to, kar je Ministrstvo za promet in zveze naredilo na osnovi tega sklepa,
                  da je zapisalo v tistem gradivu, ki je pripravljeno, da sedaj niso predvidene
                  druge gradnje.</p>
               <p>Sem za prioriteto Lendava - madžarska meja. Hkrati pa je treba povedati, da
                  priprave za izgradnjo, program za izgradnjo avtocest seveda ni tak, da drugih
                  smeri v teh programih dolgoročnega razvoja avtocest ni. Na osnovi tega sklepa, ki
                  je nekorektno povzet tudi s strani Ministrstva za promet in zveze, v tem gradivu,
                  v obrazložitvi, kot sem rekel, piše, da sedaj to ni predvideno.</p>
               <p>Vi veste, da lokacijska dokumentacija in razne druge stvari itd., potekajo dolgo
                  dolgo časa. In seveda sprejeti sklep brez neke ponovne temeljite razprave o tem,
                  da pa se gradi samo Lendava - Primorska, mislim, da ni korekten: In še enkrat
                  ponavljam: sem za to, da gre za usklajeno izgradnjo avtocest v neki dinamiki, ki
                  pač bo, s prioriteto Primorska - Lendava.</p>
               <p>In seveda - gospod Peršak - brez Dolenjcev ni Slovencev, ne. Tako da je ta južni
                  del komaj prišel iz podrejenosti v neko enakopravno obravnavanost. In s tega
                  vidika podpiram to, kar je rekel gospod Janc. Jasna prioriteta - z enakopravno
                  obravnavo tudi drugih smeri. Hvala.</p>
            </sp>
            <sp xml:id="SDZ1-Redna-10-1993-07-07.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika, gospod Peršak. Čeprav to sedaj ni bila čista replika, je šlo
                  že v razpravo; upam, da bo ta bolj čista replika. Prosim, gospod Peršak.</p>
            </sp>
            <sp xml:id="SDZ1-Redna-10-1993-07-07.sp18">
               <speaker>ANTON PERŠAK:</speaker>
               <p>Gre samo za repliko na očitek o nekorektnosti. Oprostite - sklep, ki je bil
                  sprejet 22. aprila, govori, da so na področju gradnje cestne infrastrukture v
                  Sloveniji trenutno tri prioritete. Prva prioriteta: avtocesta Koper oz. Nova
                  Gorica - Lendava - Šentilj. Druga prioriteta: cestne povezave slovenskih vasi ob
                  novonastali državni meji s Slovenijo <stage>(malo po svoje parafraziram)</stage>.
                  In tretja prioriteta: vzdrževanje. To, da se govori o treh prioritetah, ne
                  izključuje drugih načrtov, itd., govori pa o vrstnem redu, gospod Anderlič. In s
                  tega vidika mislim, da je moja interpretacija korektna. Če vi mislite, da je v tem
                  sklepu povedano samo to, da je govorjenje o prioritetah neka platonična zadeva, da
                  so pa stvari enakopravne - to ni res. Ta Državni zbor je pač sprejel tak sklep; to
                  pa ne izključuje gradnje tudi na drugih stvareh. Ampak najprej je pač tukaj
                  sprejel Državni zbor sklep. Hvala.</p>
            </sp>
            <sp xml:id="SDZ1-Redna-10-1993-07-07.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Žaro Pregelj. Pred tem replika - gospod Janc.</p>
            </sp>
            <sp xml:id="SDZ1-Redna-10-1993-07-07.sp20">
               <speaker>BRANKO JANC:</speaker>
               <p>Če prav razumem sklep, ki je bil sprejet 22. aprila pri sprejemu proračuna, se ta
                  sklep nanaša na proračunska sredstva. Tu pa gre za druge vire. Namreč, gre za
                  dodatne obdavčitve, gre za dodaten zakon, gre za vire financiranja iz mednarodnih
                  kreditov. To je ena stvar.</p>
               <p>Druga stvar je naslednja. Ne oporekam prioriteti izgradnje avtocest; absolutno
                  mislim, da je Ljubljana-Celje prva prioriteta, kar se tiče avtocest. Vendar vam
                  hočem povedati, da smo mi pred 6. decembrom kot škrjančki vsi po Sloveniji peli o
                  slovenskem cestnem križu. Ne vem, če je ta cestni križ postal hrbtenica in zaradi
                  tega vas moram spomniti za nekaj več kot pol leta nazaj, da dejansko govorimo o
                  slovenskem cestnem križu in absolutno ne morem pristati na to, da se odmika
                  avtocesta Karavanke - Obrežje za 20 in več let naprej. Ta sklep pa to pomeni!
                  Hvala lepa.</p>
            </sp>
            <sp xml:id="SDZ1-Redna-10-1993-07-07.sp21">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Žaro Pregelj.</p>
            </sp>
            <sp xml:id="SDZ1-Redna-10-1993-07-07.sp22">
               <speaker>ŽARKO PREGELJ:</speaker>
               <p>Spoštovani! Občutek imam, da smo danes oziroma že včeraj pri razpravi o tem
                  zakonu, ki v bistvu ureja financiranje gradnje predvsem avtocest, lahko pa tudi
                  hitrih cest, nekoliko zašli. Zašli smo na področje prioritete, na področje
                  strategije gradnje cest. Ta tema bo na sporedu na julijski seji. Jasno je, da je v
                  tem zakonu - mislim, da v 2. členu - napisano predvsem, za katere odseke naj bi ta
                  dodatno zbrani denar porabili. Seveda se to lahko tudi še amandmajsko uredi, da se
                  razširi ali kakorkoli drugače. Osnovni smisel tako zbranega denarja izhaja iz
                  strategije, da naj bi se ta odseka, ki sta omenjena - se pravi Lendava - Slovenska
                  Bistrica in Divača - Koper - financirala iz lastnih sredstev. Kajti v svoji
                  zasnovi naj ta dva odseka ne bila avtocesta, ampak sodobna, hitra, štiripasovna
                  cesta brez cestnine. Zaradi tega sta, jasno,   primerna za financiranje iz tega
                  bencinskega tolarja, medtem ko naj bi druge avtocestne odseke gradili s pomočjo
                  tudi tujih posojil oz., naj bi jih dajali v koncesijsko izgradnjo. Osnovna dilema,
                  kateri odsek ima prednost, bo verjetno na naslednji seji morala biti razrešena,
                  sicer, če bomo zapletli zadevo na tej strateški ravni, se jeseni ne bodo začele
                  priprave, to so tiste priprave, ko se sedaj pripravljajo dokumentacije za
                  zemljišča ipd., ki bi omogočile začetek gradnje prihodnjo pomlad. Tega se je
                  potrebno zavedati. Tukaj bo naša odgovornost poslancev Državnega zbora zelo
                  velika. Če želimo resno rešiti prometni problem te države, potem ga bo potrebno
                  rešiti zelo hitro, strpno in konstruktivno. Odbor za infrastrukturo ima to
                  tematiko že v obravnavi, jo obdeluje in po vseh svojih močeh si bomo prizadevali,
                  da bo naše stališče in naše mnenje na julijski seji že pripravljeno.</p>
               <p>Omenil bi še nekaj dilem, ki so se danes pojavile, kateri odsek naj bi imel
                  prioriteto. Menim, da bo potrebno postaviti nekaj načelnih izhodišč, ki bodo jasno
                  opredeljevala, kateri odseki so tisti, ki zavirajo tekoč promet v naši državi.
                  Prav gotovo so to ozka grla, ki povezujejo največje urbane centre, in nobena
                  znanost ni ugotoviti, da je to odsek od Ljubljane do Celjske kotline preko Trojan.
                  Brez nadaljnjega je to najožje grlo in ga bo potrebno najprej razširiti. Prav tako
                  so problematični odseki od Slovenske Bistrice proti Lendavi, tam bo potrebno najti
                  čimbolj racionalno rešitev, da se prometne razmere izboljšajo. Poglavje zase so pa
                  jasno primorski odseki. Glavna os Ljubljana - Trst je skoraj končana, ozka grla so
                  pa npr. v Sežani, kjer gre ves tovorni promet skozi center mesta. Poglavje zase pa
                  je jasno vipavska cesta in tudi cesta Divača - Koper kot povezava s pristaniščem.
                  Vsi, ki ste se zadnji teden vozili na morje, ste verjetno to občutili, kaj pomeni
                  v konicah taka cesta. Jasno je, da v prometni poletni sezoni tudi šestpasovnica
                  verjetno ne bi bila čisto prazna, ampak bi bila krepko polna. To dokazuje tudi
                  promet v sosednjih državah, kjer se v času dopustov še tako velike avtoceste
                  napolnijo. Takrat je seveda potrebno ukrepati z ustreznim režimom. Verjetno bo
                  treba v okviru strategije ne samo predvidevati nove ceste, ampak tudi drugačen
                  prometni režim. Kdaj gredo lahko tovornjaki, kako naj gredo, ali se jih takrat da,
                  če se le da, čim več na vlake ipd. Vsekakor bo v tem obdobju, ko bomo gradili te
                  nove avtocestne odseke, potrebno zelo veliko naporov, da se bo z ustreznim
                  režimom, tudi - ni vseeno, kdaj luka spusti tovornjake na cesto, posebno, ker se
                  na tej cesti pač vsak dan vozim, to dobro občutim. Tudi ni vseeno, kdaj pride
                  tanker, recimo in se potem naenkrat na cesti pojavi na, kaj jaz vem, na nekaj 10
                  km 10 cistern. Kaj to pomeni,</p>
               <p>veste vsi, kajti to so vozila, ki vozijo najbolj počasi.</p>
               <p>Ne želim več zavlačevati današnje razprave, vsekakor je  zbiranje sredstev v
                  obliki dodatnega davka na prodane naftne derivate zelo pomembna oblika in je
                  nikakor ne smemo postavljati v nekakšno dilemo, ali bo to dvignilo inflacijo ali
                  ne. Vemo, da če bodo ta sredstva res porabljena za gradnjo cest, ne bodo dvignila
                  inflacije, kajti bodo pospešila produktivnost tudi na drugih področjih. Jasno pa,
                  da v kolikor bi ta sredstva izhlapela, kot je bilo večkrat v preteklosti v navadi,
                  potem nam pa nihče več ne more pomagati. Vsekakor bo pomembna tudi naša
                  parlamentarna kontrola nad porabo teh sredstev in verjetno je prav, da se v
                  bodočih zakonih, lahko pa tudi že v tem, dodatno predvidi nadzor. Kako pomembno je
                  imeti vsaj del lastnih sredstev, bi še nekako ilustriral s tem podatkom. Vemo, da
                  evropske banke, ki nam bodo dajale posojila, dajo tudi svoje pogoje in prav ti
                  pogoji, ki jih nam dajo evropske banke, včasih tudi ultimativno, nam omogočajo
                  oziroma nam ne omogočajo izgradnje tistih odsekov, ki so mogoče najbolj potrebni.
                  Tako npr. se postavlja izgradnje vzhodne ljubljanske obvoznice kot prioriteta,
                  čeprav v resnici ni.</p>
               <p>Zaradi tega, v kolikor bi imeli svoja lastna sredstva, lahko to nekako reguliramo
                  in rešimo tudi ta problem, kot je problem dolenjke. Vemo vsi, da je ta cesta sicer
                  propustna, da je široka, da omogoča velike hitrosti, toda ni pregledna in ker ni
                  pregledna, je smrtno nevarna cesta. Prehitevanja v takem ovinku se večkrat končajo
                  tragično.</p>
               <p>Zaradi tega bo potrebno tudi na tem odseku, predvsem na še nezgrajenem delu od
                  Višnje Gore do Novega mesta, še kaj narediti pred koncem tisočletja. Odsek od
                  Novega mesta do Brežic je sorazmerno veliko bolj pregleden in ga je potrebno pač
                  redno vzdrževati. Tam je asfaltna podlaga dokaj slaba, medtem ko v tem delu do
                  Novega mesta in na podlagi principa, da naj bi avtocestno omrežje povezovalo
                  predvsem glavne urbane centre Republike Slovenije, bo pač treba tudi ta odsek
                  enakopravno obravnavati z drugimi.</p>
               <p>Tukaj obstoječa zakonodaja, to je zakon o avtocesti - Gorica s priključki Sežana -
                  Koper - Lendava - omogoča tudi to izgradnjo, kajti dikcija tega odstavka, ki
                  določa smer, omogoča tudi to povezavo sever - jug, da se pač v okviru teh sredstev
                  gradi. Jasno pa je, da bo potrebno, kot so že mnogi pred menoj poudarili, najprej
                  rešiti res najožja grla in najožje grlo v državi je nedvomno ta odsek čez Trojane,
                  kajti tudi največja urbana centra povezuje prav cesta. Nato pridejo na vrsto
                  ostali centri, kot so Novo mesto, Gorica, Koper in tako naprej in te bo treba
                  enakopravno obravnavati s tem, da se je treba zavedati, da glavni tranzit,
                  trenutno prosim, poteka le zahod - vzhod, ne sever - jug in zato bo določena
                  prioriteta le morala biti tudi na tej daljši poti čez našo državo, ki je tudi
                  veliko manj urejena kot krajša sever - jug. Hvala lepa.</p>
            </sp>
            <sp xml:id="SDZ1-Redna-10-1993-07-07.sp23">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa! Želi še kdo besedo? Prosim gospod Toplak, Geržina in gospod Pucko.</p>
            </sp>
            <sp xml:id="SDZ1-Redna-10-1993-07-07.sp24">
               <speaker>DR. LUDVIK TOPLAK:</speaker>
               <p>Hvala lepa, Se opravičujem, imam še kratek amandma na zakon. Predlagam, da se v
                  drugi odstavek 2. člena  za besedo "odkupa" doda besedi "ter zložbe". Važnejše kot
                  odkup je zložba ali, kot se reče, komasacija. Pri nas poznamo bolj izraz
                  komasacija. Gre namreč za to, da se v gospodarskem interesu in da bi se izognili
                  gospodarski škodi, tam, kjer cesta preseka, recimo, kmetijo, omogoči nadomestno
                  zemljišče na drugi strani ceste. Da ne bi sedaj obširneje obrazlagal, poznamo
                  primer, skratka, da se doda besedi "ter zložbe".</p>
            </sp>
            <sp xml:id="SDZ1-Redna-10-1993-07-07.sp25">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Geržina ima besedo.</p>
            </sp>
            <sp xml:id="SDZ1-Redna-10-1993-07-07.sp26">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovani! Podpiram zakon za dodatno
                  financiranje izgradnje avtocest in predvsem, kot je bilo danes že omenjeno,
                   avtocestne hrbtenice skozi Slovenijo. Mislim, da je to dodatna obremenitev za
                  prebivalstvo Slovenije in bi rad z nekaj besedami poskušal sebi in drugim
                  obrazložiti, zakaj je to potrebno in je potrebno. Danes zjutraj, ko sem prihajal
                  na delo, sem za dvema tovornjakoma po zvitih rebrnicah, tako imenovanih, tričetrt
                  ure vozil samo zaradi tega, ker se ni dalo prehiteti in to ni samo ta odsek. Tako
                  kot je gospod Žaro Pregelj govoril, takih odsekov je veliko, tovornjakov je
                  veliko. Tisti, ki pravi, da pri nas ni dosti prometa, zato, da bi posodobili
                  ceste, naj se kar vozijo, ker še ne vedo, kako je. Nekateri odseki so tako ozki,
                  da če je en tovornjak, ne moreš za njim voziti oziroma ne moreš prehiteti, je
                  kolona in je obremenitev taka, kot bi bilo 20.000 vozil na dan po tej cesti. S tem
                  ko bomo pridobili ta denar, ki bo vložen v avtoceste in ki bo osnova za
                  oblikovanje slovenske družbe za izgradnjo avtoceste, mislim, da moramo reči tudi
                  to, da del denarja, ki gre iz proračuna za avtoceste, prenesemo na prepotrebno
                  obnovo cestne infrastrukture na drugih območjih. S tem bomo delno reševali problem
                  kolesarskih stez, ki danes, v tako obširnem programu, kot je v zakonu predlagan,
                  praktično ni mogoč. Če bomo uredili avtoceste oziroma posodobili ceste dodatno,
                  potem se bodo kolesarji lahko vozili po starih cestah, ki jih bomo popravili,
                  sicer nam bodo propadle. Tudi kolesnice, o katerih je govoril gospod Šešerko, bodo
                  popravljene iz tega denarja. Avtocestni fond, veliki del, ki obstaja, je star več
                  kot 20 let in po 20 letih je treba obnavljati asfaltno avtocesto ali pa vsako
                  cesto, predvsem pa avtocesto, ki je bolj obremenjena. Ta družba bo upravljala že
                  obstoječi fond, gradila nove in iz tega bo tudi popravljala odseke, ki so potrebni
                  in potrebnih je precej tudi na sedanjih avtocestah.</p>
               <p>Mislim, da se ne smemo v začetku spreti, kateri odseki imajo prednost. Hrbtenico
                  je treba začeti takoj, in danes, če je mogoče. Ne reči: mi imamo prednost, mi
                  nimamo prednosti. Navsezadnje, če rečem: skozi Vipavsko dolino <stage>(zopet boste
                     rekli: vleče na svoje)</stage> toda, če se peljem proti Dolenjski, kot je bilo
                  prej omenjeno, tam je še tista slavna cesta Bratstva in enotnosti - tako
                  imenovana. Tam se lahko pelješ 70 km na uro, tudi če gredo tovornjaki, razen na
                  nekaterih klancih. Pri nas pa se pelješ 20 na uro, če gre še večje ali enako
                  število tovornjakov. Ne se prepirati, lotimo se takoj, tam, kjer je možno. Pravim,
                  da je možno že letos. In tudi v smeri te ustanovitve nove družbe, pravim, da je
                  trasa za posodobitev ceste od Vrtojbe do Sela danes možna, da so narejeni vsi
                  načrti, da so odkupljena zemljišča, da je pripravljen denar, ki gre lahko v smeri
                  zunanjega sofinanciranja teh cest in zakaj ne bi začeli to hrbtenico graditi že
                  1993; leta, zakaj bi čakali šele na leta 1994. Vsekakor sem za to in podpiram, da
                  se sofinancira, čeprav bo za nas obremenitev, ampak mislim, da to moramo narediti,
                  če hočemo in želimo zmanjšati smrti na teh naših cestah in tako naprej. Predvideno
                  je, kot ste videli v pripravi materialov za novo družbo, povečanje prometa
                  minimalno 3% na leto, to je dejstvo, prometa bo več. Tudi sam sem bil zeleno
                  usmerjen tudi proti določenim avtocestam in posodobitvam cest, ampak mislim, da
                  sedaj prihajajo trenutki, ko se bodo v kratkem tiste skrbi - mislim, da je danes
                  izrazil gospod Šešerko - zmanjšale. Namreč, poraba fosfatnih goriv in drugih, ki
                  onesnažujejo okolje se zmanjšuje. Prehaja se na kombiniran pogon. Prehaja se na
                  električni pogon, to bo dejstvo - mislim, da imajo v Združenih državah Amerike že
                  zakon, do leta 2000, precej restrektiven glede varovanja okolja, in mislim, da do
                  takrat, ko bo glavna hrbtenica - do leta 2000, upajmo -narejena, da bodo tudi te
                  obremenitve okolja manjše, tako da lahko tudi sam odkritosrčno podpiram to
                  posodobitev ceste s tem, kar je bilo rečeno te dni, kaj se podpira - nov zagon
                  industrije in tako naprej. Ne bi govoril.</p>
               <p>Še enkrat pravim, stane to zadevo podpiram in priporočam tudi drugim, da to
                  naredimo, čeprav je velika obremenitev. Hvala lepa.</p>
            </sp>
            <sp xml:id="SDZ1-Redna-10-1993-07-07.sp27">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pucko.</p>
            </sp>
            <sp xml:id="SDZ1-Redna-10-1993-07-07.sp28">
               <speaker>CIRIL PUCKO:</speaker>
               <p>Hvala lepa gospod predsedujoči. Poslanske in poslanci! Bom čisto kratek. Opozoril
                  bi na problem, ki ga vidim pri dosedanji, in bojim se tudi, da bi lahko bil
                  problem pri eventualnem začetku izgradnje avtocest. To je vprašanje</p>
               <p>monopolov v tem delu gradbeništva. Sam sem že v mesecu aprilu predlagal, da Vlada
                  pripravi protimonopolno zakonodajo, vendar, koliko mi je znano, o tem ni nobenih
                  zametkov. Krščanski demokrati smo za takojšnjo, vendar tudi najcenejšo varianto
                  izgradnjo avtocestnega omrežja v Republiki Sloveniji, da bi s to začeli šele
                  takrat, ko bi bile razmere v tem delu jasne in čiste. Zato bi predlagal tudi
                  dodaten sklep in sicer, da Državni zbor zadolži naš odbor za nadzor nad
                  proračunsko porabo, da da poseben poudarek racionalni porabi sredstev pri
                  izgradnji avtocest, tako iz naslova tega zakona, ko bo sprejet, kot iz naslova
                  samega proračuna. Na koncu seveda, prioriteta za mene ni sporna, vse drugo je pa
                  seveda vprašanje strategije izgradnje avtocestnega oziroma cestnega omrežja v
                  Republiki Sloveniji, kajti sem verjetno eden tistih, ki razen življenja in dela v
                  parlamentu največ časa prebijem na vožnji. Mimogrede, v teh 6 mesecev sem napravil
                  nekaj več kot 15.000 km na relaciji Ljubljana - Prekmurje. Hvala.</p>
            </sp>
            <sp xml:id="SDZ1-Redna-10-1993-07-07.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jagodnik.</p>
            </sp>
            <sp xml:id="SDZ1-Redna-10-1993-07-07.sp30">
               <speaker>JOŽE JAGODNIK:</speaker>
               <p>Hvala lepa za besedo! Želel sem, da bi bil zadnji razpravljalec, pa ni očitno ni
                  uspelo. O cestah in o cestni problematiki imamo toliko strokovnjakov, pa tako
                  slabe ceste, da mi to tudi ne gre v račun. Podpiram na vsak način pristop, kako do
                  avtocest, še zlasti, ker so predlagatelji vgradili to možnost, da se z
                  Ministrstvom za ceste, ki je pripravilo nekaj ambicioznih načrtov, morda najbolj
                  ambiciozne načrte v zadnjih desetletjih, da se torej srečajo in da pridemo do
                  končnega rezultata. Rad pa bi, ne morda povsem direktno na ta zakon, predlagal
                  dodatna sklepa, ki pa sta aktualna in dovolite, da ju vam ponudim v odločanje.</p>
               <p>V obrazložitev. Samo v zadnjem vikendu je na cestah v Sloveniji umrlo 13 ljudi,
                  večina teh prav na potezi, o kateri danes govorimo, med Mariborom in Ljubljano.
                  Tedenski krvni davek na slovenskih cestah se giblje okoli 20 ljudi, 600 življenj
                  tako ugasne na teh naših cestah, to so dejstva, ki seveda zahtevajo takojšnje
                  ukrepanje. Zato prosim oziroma zahtevam, da Vlada do julijskega zasedanja pripravi
                  poročilo o stanju varnosti v cestnem prometu. Ob tem zahtevamo tudi poročilo o
                  usklajenosti med Ministrstvom za notranje zadeve in Ministrstvom za promet in
                  zveze pri izvajanju predpisov s cestno-prometnega področja. Tudi jaz sem med
                  tistimi, kot je predgovornik omenil, gospod Pucko namreč, ki sem neverjetno
                  število kilometrov preživel v teh dneh oziroma v teh mesecih na cesti med
                  Mariborom in Ljubljano. Marsikaj bi lahko dodajal, pa ne bom. Predvsem o kontroli
                  prometa itn.</p>
               <p>In drugič, Državni zbor naj Vlado zadolži, da poroča, kakšne bodo dodatne poteze
                  vseh odgovornih in zainteresiranih, da bi bil krvni davek na slovenskih cestah čim
                  manjši. Vse zainteresirane in odgovorne, vse tiste, ki skrbijo za izvajanje</p>
               <p>varnostnih in cestnih predpisov, od Avto moto zveze, do raznih aktivnosti akcije -
                  10% itn.</p>
            </sp>
            <sp xml:id="SDZ1-Redna-10-1993-07-07.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Maks Sušek.</p>
            </sp>
            <sp xml:id="SDZ1-Redna-10-1993-07-07.sp32">
               <speaker>MAKS SUŠEK:</speaker>
               <p>Drage kolegice in kolegi! Razprava je pokazala, da je naš cilj jasen. Generalno
                  smo vsi za dosego tega cilja. Prišlo je tudi, lahko rečem, do konsenza vladnih
                  poti, tras s trasami vseh parlamentarnih skupin, lahko rečem. Zato se pridružujem
                  vsem tistim, ki govorijo, da je to nacionalni program in ga ni potrebno praktično
                  več politizirati. Zadovoljen sem, da bo prišlo do realizacije na osnovi temeljito
                  premišljenega pristopa in seveda podpiram predlog Vlade za predviden postopek in
                  način financiranja. Glede na kompleksne probleme cestnih povezav iz regionalnega
                  vidika, ker izhajam pač iz koroške regije, ki ima tudi specifični problem in si na
                  vsak način tudi želi čimboljših povezav.          </p>
               <p>Tudi z obalnega vidika podpiram takšen pristop, kajti zamišljam si, da bomo na
                  vsak način s takšno konstrukcijo, kot jo predvideva vladni program, zaradi večanja
                  sredstev na tem področju, prišli tudi mi prej na vrsto in bomo na tak način tudi
                  lažje dosegli svoje cilje. Kajti, dejansko gre na zelo kvaliteten način za
                  povečanje absolutne vrednosti financiranja na tem področju.</p>
               <p>Da pa bi bil umirjen in gotov v te cilje, podpiram praktično tudi amandma, ki ga
                  je vložil gospod Rudi Moge, na 2. člen tega predvidenega zakona, ki ima naslednjo
                  vsebino: "da se sredstva republiškega proračuna, pridobljena s povečanjem stopnje
                  davka od prometa določenih naftnih derivatov po odločbi 77. člena zakona o
                  prometnem davku <stage>(Uradni list RS št. 4/92)</stage> zagotovijo s povečanjem
                  drobnoprodajnih cen vseh goriv za pogon cestnih vozil v začetnem letu za 10 SIT na
                  liter, z medletno valorizacijo ob vsaki podražitvi oziroma s povečanjem določenih
                  drobnoprodajnih cen za 16% v naslednjih petih letih. Tako pridobljena sredstva se
                  namensko uporabljajo za financiranje programa razvoja avtocestnega omrežja."</p>
               <p>S tem amandmajem torej tudi mi, regionalisti na tem področju, ki pač ob teh
                  globalnih ciljih želimo vsaj srednjeročno tudi doseči svoje cilje, vidimo tudi
                  realizacijo naših ciljev. Hvala.</p>
            </sp>
            <sp xml:id="SDZ1-Redna-10-1993-07-07.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Štefan Matuš.</p>
            </sp>
            <sp xml:id="SDZ1-Redna-10-1993-07-07.sp34">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Če že govorimo o izgradnji avtocest v državi in o
                  tem, da smo pogosto uporabljali besedo "cestni križ", pa je nekako kar izumrla, je
                   potrebno k temu pristopiti celovito: ali obravnavati cestni križ kot celoto ali
                  pa samo nekatere dele.</p>
               <p>Opozoril bi, da je tudi del avtoceste Hrušica - Obrežje oziroma smer proti Zagrebu
                  enakega pomena kot Koper - Lendava. Ne preusmerjajmo prometa namensko, z
                  nedokončanimi deli teh odsekov, mimo naše države. Promet na tem delu oziroma
                  tranzit - tako tovorni, ki bistveno narašča <stage>(to naj opozorim)</stage>, in
                  tudi osebni tranzit, ki tudi narašča - nekako opravičuje tudi ta del izgradnje te
                  ceste. Avtoceste so projekt nacionalnega in gospodarskega, državnega pomena. Zato
                  naj bi predlagani zakon gledal na avtocestno omrežje kot na celoto in ne samo na
                  nekatere dele, kot se predpisuje v 2. členu, "ki še niso zgrajeni oziroma so
                  potrebni modernizacije".</p>
               <p>Mislim, da je pred menoj nekdo opozoril na "met v prazno" - karavanški predor. Še
                  enkrat bi opozoril, da se promet skozi karavanški predor povečuje in se postavlja
                  jasno vprašanje ceste Šentilj - Zagreb, oziroma phyrnske avtoceste, ki se vedno
                  bolj potencira v javnosti. Če bo ta del postal kot prioriteta v izgradnji in bo
                  dograjen, bomo res lahko čez čas rekli, da je karavanški predor "met v prazno".
                  Kar pa je - verjamem - mogoče v cilju sosednje države.</p>
               <p>Predlog zakona podpiram, skupaj z nekaterimi dodatnimi predlogi sklepov, vendar bi
                  opozoril na to, da sredstva, ki se bodo zbirala na področju celotne države, zato
                  je potrebno pomisliti. Še enkrat opozarjam na druge dele avtocest oziroma na
                  modernizacijo, ki v zakonu ni zajeta. Zato sem na podlagi tega predlagal oziroma
                  tudi vložil amandma, in sicer amandma k 2. členu, kjer naj se na koncu doda
                  besedilo: "ter Vrba - Brezje." To je odsek, ko bo odsek avtoceste karavanški
                  predor - Brezje dokončan, tako imenovana štiripasovnica, bo potem to postalo jasno
                  ozko grlo v smeri zahod - vzhod, oz. Hrušica - smer proti Zagrebu in v tem delu bo
                  v bodoče največje žarišče prometnih nesreč. Ko preidemo s štiripasovnice z veliko
                  hitrostjo, potem naenkrat preidemo na dvopasovnico, ki postane ovinkasta itd. Na
                  podlagi tega sem vložil - in ker sem že prej povedal, da bodo sredstva zbrana v
                  vsej državi oz. jih bo zbirala vsa država - bi opozoril na to oziroma predlagal,
                  da ta amandma tudi podprete. Hvala.</p>
            </sp>
            <sp xml:id="SDZ1-Redna-10-1993-07-07.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem
                  razpravo in prekinjam to točko dnevnega reda.</p>
               <p>Preden gremo na naslednjo točko, bi res predlagal, da si ogledamo dnevni red. Smo
                  pri 12. točki, vseh točk je 37 in prebral bom člen poslovnika, brez nekega
                  posebnega namena, vendar kljub vsemu.</p>
               <p>111. člen poslovnika govori: "Razprave delegatov v zboru in drugih udeležencev na
                  seji niso časovno omejene, razen če ni v tem poslovniku drugače določeno." V 2.
                  odstavku pravi pa tako: "Zbor lahko na predlog predsednika, na zahtevo delegatov
                  oz. pravilno zdaj poslancev odloči, da lahko govornik o istem vprašanju govori le
                  enkrat, lahko pa tudi določi trajanje govora." Ne želim zdaj predlagati, vendar bi
                  pa prosil, da bi le skušali govoriti na tak način, da se pove bistvo in tisto, kar
                  je vezano na točko, sicer tega dnevnega reda ne bomo še dolgo končali.</p>
               <p>Prehajamo na <title>12. TOČKO DNEVNEGA REDA - OBRAVNAVA OSNUTKA ZAKONA O
                     OBVEZNOSTI REPUBLIKE SLOVENIJE ZA URESNIČEVANJE PRAVIC IZ POKOJNINSKEGA IN
                     INVALIDSKEGA ZAVAROVANJA POD UGODNEJŠIMI POGOJI.</title>
               </p>
               <p>Zbor ob določanju dnevnega reda ni sprejel predloga predlagateljev, da se zakon
                  obravnava po hitrem postopku, zato ga bo zbor obravnaval le kot osnutek. Predlog
                  zakona sta v obravnavo Državnemu zboru predložila poslanca poslanske skupine
                  demokratov Demokratske stranke Tone Peršak in Danica Simšič. Objavljen je v
                  Poročevalcu št. 12/93. Želi besedo predstavnik predlagateljev? Gospa Simšič,
                  izvolite.</p>
            </sp>
            <sp xml:id="SDZ1-Redna-10-1993-07-07.sp36">
               <speaker>DANICA SIMŠIČ:</speaker>
               <p>Hvala lepa za besedo! Gospod predsedujoči, skušala se bom držati vašega napotila
                  in biti čim krajša in jasna. Spoštovane kolegice in kolegi! Besedilo zakona, ki ga
                  imate pred seboj, ureja dolžniško-upniški odnos med državo in Zavodom za
                  pokojninsko in invalidsko zavarovanje. Ureja torej način poračunavanja s
                  sistemskim zakonom določenih obveznosti države. Mislim, da je potrebno to dejstvo
                  še posebej poudariti zato, da ne bi prihajalo do nesporazumov, podobnih tistim, ki
                  so se pojavljali ob odločanju, ali naj zakon sprejemamo po hitrem postopku ali ne.
                  Ko so nekateri razumeli ali pa skušali vsiliti mišljenje, da zakon ureja višino
                  pokojnin ali pa morebiti posega celo v temelje sistema kriterijev za dodeljevanje
                  pokojnin. Naj torej še enkrat spomnim. Neporavnane obveznosti republike so se
                  kopičile vse od leta 1989 dalje in se še v tem trenutku. Po zadnjih podatkih, ki
                  jih imam na voljo, znašajo 8 milijard 648 milijonov tolarjev, po nekaterih
                  najnovejših izračunih pa menda že celo 9 milijard 986 milijonov tolarjev. Ta dolg
                  bo do konca letošnjega leta še večji za dodatne 4,5 milijarde, letošnji proračun
                  kot veste, Zavodu namesto potrebnih 12 milijard 200, namenja le 7 milijard 400, pa
                  čeprav je bilo Zavodu ob pripravi finančnega načrta dano pisno zagotovila
                  Ministrstva za finance, da bo Vlada v letošnjem letu redno poravnavala svoje
                  obveznosti. No, pa je očitno besedo redno vsak razumel po svoje. Zavod tako, da je
                  menil, da bo Vlada plačevala toliko, kot bo Zavod predvidel v finančnem načrtu na
                  temelju zakonov, ki naj bi jih Vlada spoštovala, Vlada pa tako, da bo plačevala
                  toliko, kot je zapisala v proračun.</p>
               <p>In če seštejemo ta dolg, bo torej ob koncu letošnjega leta država Zavodu za
                  pokojninsko in invalidsko zavarovanje dolgovala 13 milijard in nekaj milijonov
                  tolarjev.</p>
               <p>Preden bi prešla k podrobnejši razlagi, naj povem še, za katere obveznosti države
                  pri tem gre. Gre za nekaj manj kot 100.000 upokojencev od skupno 450.000, ki jim
                  sredstva oz. del sredstev za pokojnine zagotavlja država. Ne bi podrobno naštevala
                  vseh, nekaj bi jih pa vendarle omenila. To so udeleženci NOB, kmetje-borci, borci
                  narodnoosvobodilnega gibanja Španije in Grčije, upokojenci policije oziroma
                  delavci organov za notranje zadeve, upokojenci federacije, prejemniki vojaških
                  pokojnin, dodatka k pokojninam slovenskih državljanov, ki dobivajo pokojnino iz
                  drugih republik bivše SFRJ, izjemnih pokojnin, pokojnin žrtev Dachauskih procesov,
                  poslancev in nekaterih kategorij državnih funkcionarjev.</p>
               <p>Naj ob koncu še enkrat poudarim: zakon se ne spušča v vrednotenje ustreznosti
                  pravic, v to, ali so sporne ali ne, potrebne ali ne. Če kdo misli, da je potrebna
                  revizija sedanjih pravic - in po nekaterih razpravah v tem zboru je to popolnoma
                  jasno, pa tudi po stališčih finančnega ministra je to popolnoma jasno - potem naj
                  se te revizije loti, in predlaga tudi spremembo sistemskega zakona. Besedilo tega
                  zakonskega dokumenta, ki ga mi predlagamo, pa govori o tem, da mora država vrniti
                  svoj dolg tistemu, ki mu je zapovedala, da mora iz svojih sredstev plačati njene
                  obveznosti, zdaj pa tega denarja noče vrniti.</p>
               <p>Če dovolite, bi sedaj pogledali podrobneje zakon oziroma osnutek tega zakona, ki
                  ima enajst členov.</p>
               <p>Prvi člen opredeljuje, za katere obveznosti gre, kar sem na kratko že omenila,
                  katere kategorije upokojencev oziroma zavarovancev so to. V 2. členu je določeno,
                  da republika poleg svojih obveznosti zagotavlja tudi sorazmerni delež pokrivanja
                  stroškov, ki nastajajo z izplačevanjem teh pokojnin. In v 4. točki 2. člena dodaja
                  še znesek za rekreacijo upokojencev, katerih pokojnine v celoti bremenijo
                  republiko. 3. člen določa, koliko časa traja določena pravica in kdo je dolžan
                  ugotoviti, ali ta pravica še obstaja ali ne; da je to Zavod po uradni dolžnosti.
                  4. člen pa opredeljuje, do katerega dne v mesecu mora biti nakazan denar na račun
                  Zavoda za pokojninsko in invalidsko zavarovanje. In tukaj smo zapisali "en dan
                  pred pričetkom izplačila pokojnin za tekoči mesec". Zakaj en dan in zakaj ne na
                  tisti dan, ko se pokojnine izplačujejo - to je bila namreč razprava v matičnem
                  odboru? Preprosto iz zelo neprijetne izkušnje - verjetno se spomnite tistega
                  finančnega vdora SPIZ-a v sistem financ; ker takrat SPIZ ni imel denarja oziroma
                  ni mogel do svojega lastnega denarja, je prišlo do tega. Zato torej "en dan prej",
                  da Zavod ve, s kakšnim denarjem razpolaga oziroma ali pokojnine dejansko lahko
                  izplača ali ne. Ta člen določa tudi, da se akontacija izplačuje mesečno in da se
                  poračun akontacije opravlja trimesečno ter da se razlika med plačano akontacijo
                  potem poračunava v 30 dneh po predložitvi obračuna. 5. člen določa, da se dokončna
                  obveznost republike določi na temelju letnega obračuna in da se plača v 30 dneh po
                  sprejetju zaključnega računa. 6. člen govori o zamudnih obrestih; kajti ves
                  sedanji dolg se je samo nalagal in ni rastel v skladu z zamudnimi obrestmi. Zato
                  predlagamo, da bi se ob neplačanih vsotah v ustreznem smislu upoštevala tudi
                  določila, kot so za zamudne obresti. Tukaj moram reči, da sprejemamo tudi pripombo
                  matičnega odbora, da ne moremo predlagati, da se zaračunavajo tako kot, npr. od
                  ene od bank v Sloveniji, ampak tako kot določa zakon o zamudnih obrestih. 7. člen
                  opredeljuje, da nadzor nad izvajanjem tega zakona opravlja ministrstvo, pristojno
                  za delo, družino in socialne zadeve, in da minister izdela ustrezno metodologijo
                  ter da to metodologijo izdela v sodelovanju z Zavodom. 8. člen pa je tisti, ki se
                  pravzaprav dotika temeljnega vprašanja - torej vračanja dolga. Določa, da naj bi
                  republika začela vračati svoj dolg v drugem letu, se pravi leta 1994 - 1. julija.
                  Torej ne še letos, ampak 1. julija 1994. In potem natančneje določa, kako se, v
                  kakšnih višinah naj se ta sredstva vračajo za leto 1990, leto 1991 in 1992 - po
                  srednjem tečaju Banke Slovenije za obračunsko enoto equja na dan 31.12.1990, torej
                  ob koncu koledarskega in finančnega leta. 9. člen je tisti, ki ureja zadeve v
                  primeru spora, v primeru nestrinjanja oziroma nesposobnosti najti soglasje med
                  državo in Zavodom za invalidsko in pokojninsko zavarovanje in predlaga nekakšno
                  arbitražo. Menimo, da je ta člen in umesten in potreben, kajti Zavod za
                  pokojninsko in invalidsko zavarovanje je vendarle zavod, ki ne more kar na vrat na
                  nos iti v tožbo z državo, tako kot to so nekateri zahtevali v prejšnji razpravi,
                  ampak poskuša zadeve urejati čim bolj po normalni poti. Zato najprej arbitraža, in
                  če ta ne uspe, potem so potrebne ali dovoljene tudi drugačne poti in se jih da
                  izvajati.</p>
               <p>10. člen - se vam moram opravičiti, že pred mesecem dni ste dobili amandma, ki 10.
                  člen popolnoma spreminja. Tudi v utemeljitvi oziroma obrazložitvi tega dopolnila
                  je jasno zapisano, da je pri končni redakciji prišlo do napake in da ta člen ne
                  sodi v zakon, če pa bi že sodil v zakon, bi povzročil popolnoma nasprotni učinek,
                  kot ga želimo predlagatelji doseči. Pa ne samo to, dosegel bi tudi to, da bi bilo
                  bistveno treba dvigniti prispevno stopnjo za pokojninsko in invalidsko
                  zavarovanje, kar pa ni naš namen, pa najverjetneje vaš tudi ne. V tem spremenjenem
                  10. členu je zapisana obveznost, ki naj bi jo država do zavoda poravnavala v
                  letošnjem letu, in sicer tako, da bi svoje obveznosti poravnavala v skladu z
                  letnim finančnim načrtom Zavoda in da poračun akontacije za prvo in drugo
                  trimesečje, ker naj bi se poračuni opravljali na tri mesece, za leto 1993 opravi
                  najpozneje do 15.7.1993. V nadaljevanju s tem je nekoliko spremenjen tudi 11.
                  člen, ki se samo preprosto glasi, da ta zakon začne veljati naslednji dan po
                  objavi v Uradnem listu Republike Slovenije. Upam, da sem bila dovolj jasna. Hvala
                  lepa.</p>
            </sp>
            <sp xml:id="SDZ1-Redna-10-1993-07-07.sp37">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona je obravnaval Odbor za zdravstvo, delo, družino in
                  socialno politiko. Poročilo odbora ter mnenje Vlade in Sekretariata za zakonodajo
                  in pravne zadeve ste prejeli. Želi poročevalec odbora besedo? Prosim, gospod
                  Kociper.</p>
            </sp>
            <sp xml:id="SDZ1-Redna-10-1993-07-07.sp38">
               <speaker>ŠTEFAN KOCIPER:</speaker>
               <p>Hvala lepa. Spoštovani! Odbor Državnega zbora Republike Slovenije za zdravstvo,
                  delo, družino in socialno politiko je na 9. seji, dne 15. in 17. junija obravnaval
                  predlog zakona o obveznostih republike za uresničevanje pravic iz pokojninskega in
                  invalidskega zavarovanja pod ugodnejšimi pogoji predlagateljev gospe Danice Simšič
                  in gospoda Peršaka. Opozoril bi na dejstvo, da je odbor Državnega zbora podprl ta
                  zakon, seveda z dopolnili, ki jih je tudi sprejel, na pobudo Vlade. Vlada je
                  vložila številne amandmaje, nekaj teh amandmajev oziroma večino teh amandmajev je
                  odbor podprl in tako tudi Državnemu zboru predlagal, da skupaj s temi amandmaji
                  sprejme ta zakon. Opozoril bi še na to, da se je odbor zavzel, da bi  zakon
                  Državni zbor obravnaval po hitrem postopku, glede na dejstvo, da pa je Državni
                  zbor odločil drugače, da obravnavamo ta predlog zakona kot osnutek, je dovolj
                  časa, da se ti predlogi Vlade in drugi predlogi, ki so bili tudi v odboru
                  predstavljeni, pa jih odbor ni podprl, da v času do priprave predloga tudi
                  predlagatelji oziroma tako, kot bo Državni zbor sklenil, tudi uskladijo oziroma
                  upoštevajo današnjo razpravo. Hvala lepa.</p>
            </sp>
            <sp xml:id="SDZ1-Redna-10-1993-07-07.sp39">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Vlade? Prosim, predstavnik Ministrstva za
                  delo, družino in socialne zadeve, gospod Marko Štrous.</p>
            </sp>
            <sp xml:id="SDZ1-Redna-10-1993-07-07.sp40">
               <speaker>MARKO ŠTROUS:</speaker>
               <p>Spoštovani predsedujoči, spoštovani zbor! Vlada je pripravila približno takšen
                  osnutek zakona, kot je ta predlog, ki ga je predložila poslanska skupina. Prav ta
                  razlika med tem, ali se zakon obravnava kot osnutek ali kot predlog, je bistvena
                  zaradi tega, ker moram opozoriti, da gre pri tem zakonu za tehtno stvar. Tehtnost
                  te zadeve lahko podkrepimo samo z dejstvom, da znaša obveznost, na katero se ta
                  zakon nanaša, za letošnje leto 12 milijard 240, po oceni, ki mislim, da drži,
                  Zavoda za pokojninsko in invalidsko zavarovanje. In pa dejstvo, da se je takrat,
                  ko je bil v letošnjem letu govor o tem, kako naj proračun to plača, se je o tem
                  razvila razprava, ki se je končala s tem, da je v proračunu za letošnje leto, ob
                  tem znanem podatku, zagotovljeno samo 7 milijard 400 milijonov tolarjev. Moram
                  opozoriti še to, da se ta zakon ne nanaša samo na letošnjo obveznost in za
                  obveznosti, ki bodo nastale v naslednjih letih, ampak gre tudi za plačilo že
                  zapadlih obveznosti za prejšnja tri leta. In te obveze za prejšnja tri leta, ki
                  naj bi se, tako kot je v predlogu napisano, revalorizirale, glede na kurs equja,
                  bi znašale približno toliko kot letošnja obveznost. Se pravi, da sredstva, na
                  katera se ta zakon nanaša, presegajo vse skupaj 30 milijard že zatečenih
                  obveznosti. Po tem se bo to v naslednjih letih prav tako nadaljevalo. Glede na
                  tako težo - materialno težo zakona, zakon je res kratek, ampak materialna teža pa
                  je velika,  res ni smotrno, da bi to mimogrede odpravili kar tako, brez
                  kakršnihkoli finančnih obrazložitev. Navsezadnje, ta predlog zakona je zelo skopo
                  obrazložen. Marsikaj tu zraven ni povedano. Zaradi tega tudi Vlada, nasprotno kot
                  običajno, predlaga tokrat, da se postopek opravi vsaj v dveh fazah, zato da se
                  lahko jasno vidi, na kaj se nanaša in da se v razpravi ugotovi vse podlage za
                  takšen sklep.</p>
               <p>Če bi bil ta zakon obravnavan kot osnutek na današnji seji...</p>
            </sp>
            <sp xml:id="SDZ1-Redna-10-1993-07-07.sp41">
               <speaker>PODPREDSEDNIK MIROSLAV MOZETIČ:</speaker>
               <p>Če lahko povem, obravnavamo ga kot osnutek, tako da s tem ne bomo izgubljali
                  preveč časa.</p>
            </sp>
            <sp xml:id="SDZ1-Redna-10-1993-07-07.sp42">
               <speaker>MARKO ŠTROUS:</speaker>
               <p>Potem moram povedati še to, da Vlada v glavnem pravzaprav v celoti podpira tiste
                  amandmaje,ki jih je dal Odbor za delo, družino, samo da jih podpira kot pripombe k
                  osnutku zakona.</p>
               <p>Ob tem lahko še na koncu povem, da načelno Vlada ne nasprotuje plačilu obveznosti,
                  ki izhajajo iz posebnih zakonov, ki dajejo nekaterim skupinam določene posebne
                  pravice, celo narobe. Nekako se oblikuje drugačna politika do financiranja
                  pokojninskega in invalidskega zavarovanja tudi po priporočilih svetovne banke in
                  drugih mednarodnih organizacij, ki pravijo, da je treba pri finanije treba pri
                  financiranju pokojninskega in invalidskega</p>
               <p>zavarovanja nekoliko ublažiti pritisk na plače, se pravi, da naj se ne bi
                  pokojninsko in invalidsko zavarovanje financiralo izključno iz prispevkov
                  delodajalcev zavarovancev in da naj se čim več poveča delež proračuna. Hvala.</p>
            </sp>
            <sp xml:id="SDZ1-Redna-10-1993-07-07.sp43">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa.</p>
               <p>Ugotavljam, da so zastopane vse poslanske skupine. Pričenjam razpravo o osnutku
                  zakona. K razpravi so se že nekateri prijavili, prosim za pisne prijave. Besedo
                  želi Metka Karner-Lukač.</p>
            </sp>
            <sp xml:id="SDZ1-Redna-10-1993-07-07.sp44">
               <speaker>METKA KARNER-LUKAČ:</speaker>
               <p>Spoštovani predsedujoči, spoštovani zbor! Kar nekaj nejevolje sem povzročila s
                  tem, ko sem predlagala, naj bi zakona ne sprejemali po hitrem postopku, verjemite
                  mi, da to ni bilo brez razloga, deloma je na to že odgovoril gospod Štrous.
                  Namreč, zakona ima veliko finančno težo, ampak ne samo finančno težo, ima tudi
                  druge teže, ki jih bomo potem iz tega, kar vam mislim povedati, lahko videli.</p>
               <p>K analitičnem pristopu, kaj v bistvu pomeni sprejem predlog zakona, še zlasti po
                  hitrem postopku, me je spodbudilo mnenje, katerega ste vsi prejeli, to je mnenje
                  Sekretariata za zakonodajo in pravne zadeve, ki poslance prav naravnost opozarja,
                  da zakon ne bo urejal le poračunavanja nastalih obveznosti do ZPIZ, temveč bo
                  veljal tudi za poračunavanje obveznosti republike,ki bodo na podlagi določb zakona
                  o pokojninskem in invalidskem zavarovanju nastajale v bodoče. In prav ta drugi
                  del, ki je po predračunu oziroma izračunu ZPIZ-a za leto 1993 težak kar 12
                  milijard tolarjev, me je spodbudil, da sem pogledala, kaj vse obsega ta del. In
                  prav ta del obrazložitve bi nas moral zaskrbeti, kajti 12 milijonov tolarjev, to
                  niso več mačje solze za ta naš proračun. Pa še nekaj, ker to ne gre samo za leto
                  1993, gre še tudi za naslednja obdobja naprej.</p>
               <p>Če pogledamo ta predlog zakona, ki so ga predložili Demokrati, in sicer 1. člen,
                  poglejmo, da bi ga zavod prevzel obveznosti,ki so nastale z uresničevanjem pravic,
                  ki so jih upravičenci uveljavili pod ugodnejšimi pogoji na osnovni zakonov in
                  predpisov SFRJ in Republike Slovenije. Torej, vseh predpisov od leta 1946 naprej,
                  ki jih je 76.</p>
               <p>No, tako so predlagatelji, mislim, želeli le to, da bi se zatečeno stanje na
                  obsegu pravic podaljšalo naprej v prihodnja obdobja, ne da bi se kdorkoli vprašal,
                  zakaj pa so bile te pravice sploh podeljene oziroma pod kakšnimi pogoji so bile
                  pridobljene.</p>
               <p>Demokratična država mora vedno, kadar prevzame oziroma povzame nekatere pravice,
                  ki nudijo posebne ugodnosti manjšemu številu državljanov, še zlasti upoštevati
                  načelo pravičnosti in enakosti človeških pravic in državljanov pred zakonom.
                  Zaradi tega je potrebno razčistiti, ali bomo te zadeve še najprej plačevali glede
                  na materialno in pa tudi socialno stanje naše države. Situacija ni tako rožnata,
                  da bi mi to lahko vlekli v neskončno naprej.</p>
               <p>Še nekaj. Tudi ZPIZ ni v tako nujni situaciji, da bi bile zaradi tega, če tega
                  zakona nismo sprejeli po hitrem postopku, prizadete pravice upokojencev pod
                  splošnimi pogoji, sploh ne.</p>
               <p>Poglejte. ZPIZ državi teh obveznosti ni poravnaval že od leta 1989 naprej, pa vse
                  do leta 1993, ko iz proračuna mesečno priteče v ZPIZ-ovo blagajno 700 milijonov
                  tolarjev, za letošnje leto. In vendar je ZPIZ nemoteno te obveznosti izvrševal,
                  čeprav mu jih država ni poravnavala, izplačeval jih je pa tako, da je dvignil iz
                  tekočih prihodkov oziroma prilivov, tako da je dvignil prispevno stopnjo. Ni mogel
                  drugače, ker drugih virov nima. S tem je povzročil to, da je dodatno obremenil
                  ceno dela in kdo je to plačeval? Za poteze širokogrudne države so plačevali tisti,
                  ki so imeli še zaposlitev in njihovi delodajalci. In tukaj smo dodatno obremenili
                  ceno dela, kar naprej pa tarnamo nad, tem kako je previsoka, pa ne vemo, zakaj je
                  previsoka. Tudi tukaj so razlogi. In tudi zato sem predlagala, če se spomnite na
                  prejšnji seji, da se spremeni 274. člen zakona o pokojninskem in invalidskem
                  zavarovanju, ki govori o sestavi skupščine. Kajti ta sestava skupščine ni
                  ustrezna, ker bi morali predstavniki, ki fingirajo vlogo lastnikov, tudi na take
                  zadeve reagirati. Ni vseeno, iz katerih virov se pokrivajo te obveznosti. Zdaj jih
                  pokrivamo iz dela. Torej, delo je zato dražje. Država bi morala ta sredstva
                  zagotavljati popolnoma iz drugih virov. Verjetno preko davkov. Seveda pa je krog
                  plačnikov popolnoma drug. Nobene nevarnosti ni, da za letošnje leto ZPIZ ne bi
                  poslovanja zaključil pozitivno. Ne vem, od kod je zdaj ta številka, v kakšni
                  nevarnosti bodo upokojenci.  Namreč, če pogledamo njihovo prilivno in odlivno
                  stran, bomo videli, da imajo sicer zdajle res menda 400 milijonov minusa, vendar
                  je nastal samo zato, ker je bil izplačan regres. Če upoštevamo, da poračunov
                  penzij ne bo in da so prilivi dovolj visoki, bo ZPIZ do konca tega leta lepo
                  "zvozil" in bo nemoteno posloval.</p>
               <p>To, kar morda hoče predlagatelj prikazati, kako je zaskrbljen za usodo
                  upokojencev, ni res. Kajti upokojenci pod splošnimi pogoji ne bodo dobili niti
                  tolarja večje penzije. Dobili pa jo bodo nemoteno naprej privilegiranci. To je pa
                  drug</p>
               <p>problem, za katerega se ta zakon zavzema in ga želi brez razprave v parlamentu
                  ohraniti pri življenju še  naprej. Tukaj je problem.</p>
               <p>Če dovolite, bi se kar ustavili pri 1. členu, ki govori o tem, katere pravice bi
                  še nemoteno uživali naprej določeni privilegiranci, bi temu lahko rekla.
                     <stage>(Vmes opozori podpredsednik Miroslav Mozetič: Gospa, jaz mislim, da to
                     ni predmet zakona, ker govori o obveznosti države do ZPIZ-a ne pa o
                     pravicah.)</stage> Ja, saj zakon je v taki fazi, da jaz lahko tudi to
                  obravnavam, ker je to vsebinska tema.</p>
            </sp>
            <sp xml:id="SDZ1-Redna-10-1993-07-07.sp45">
               <speaker>PODPREDSEDNIK MIROSLAV MOZETIČ:</speaker>
               <p>Mislim, da se po poslovniku držimo tistega, kar imamo na dnevnem redu. Če tako
                  širimo, bomo lahko govorili o vsem, ker vse je vezano na pokojnine ali pa na neke
                  obveznosti države.</p>
            </sp>
            <sp xml:id="SDZ1-Redna-10-1993-07-07.sp46">
               <speaker>METKA KARNER-LUKAČ:</speaker>
               <p>Tudi to se tiče zakona, oprostite, in to 1. člena, kjer moramo jasno doreči,
                  katere so te pravice in kaj bo ta država še naprej plačevala ZPIZ-u oziroma kaj bo
                  poravnavala. Ne more podpisati bianco menice. Zaradi tega vas prosim, da mi daste
                  možnost, da do konca povem. <stage>(Podpredsednik Miroslav Mozetič:
                     Izvolite.)</stage> Nikakor ni sprejemljivo, da država na drugi strani poskuša
                  zmanjševati pravice, ki zadevajo socialne prejemke, kot so denarne pomoči in
                  nadomestila za čas brezposelnosti, zlasti tistim državljanom, ki so že tako
                  ogroženi, hkrati pa ohranja zelo ugodne pravice predvsem kategorijam, ki ste jih
                  že prej slišali in preden se sprejme ta zakon, ki bo urejal poravnavanje tekočih
                  obveznosti do ZPIZ-a, mora ta parlament razčistiti tudi naslednje. Ali je
                  poravnavanje dajatev in teh izjemnih ugodnosti še nadalje upravičeno in potrebno?
                  Razčistimo že te stvari, ali je to še upravičeno in še potrebno. Ali za to sploh
                  obstaja pravna osnova? Za kakšne izjemne zasluge so bile komu te pravice priznane
                  in ali je država in preko nje naši volivci sposobna, da to pravzaprav zmoremo
                  zagotavljati še naprej?</p>
               <p>Ta zakon oziroma te moje pripombe se nanašajo predvsem na 75.000 privilegirancev.
                  Bom tako rekla. To so tisti, ki uživajo prejemke iz izrednih penzij. Torej gre, da
                  jasno povemo, večinoma politične privilegirance bivšega režima, ki te pokojnine
                  uživajo za zasluge za zmago socialistične revolucije v večini. Takih pokojnin je
                  okrog 700. Nikdar nismo državljani zvedeli, kdo so ti zaslužniki, seznam še danes
                  pomeni pravo državno tajno. Najvišja taka pokojnina, oprostite, jaz vas moram
                  seznaniti s tem, takrat ko smo sprejemali interventni zakon o omejevanju plač in
                  penzij, je znašala okrog 190 tisoč tolarjev s tem, da en del te pokojnine tudi ni
                  predmet dohodnine. Na drugi strani pa vemo, da država z dohodnino obremenjuje še
                  vse tiste socialne kategorije, katerim bi morala dati kaj zraven.</p>
               <p>Druga stvar so španski in grški revolucionarji, do katerih naša država nima
                  nikakršnih političnih, še manj pa pravnih obveznosti in v slovenski državi lahko
                  uživajo le nacionalno penzijo, če slučajno nimajo drugih virov. Potem borci NOB;
                  zelo sem pazljiva do tega vprašanja, vsekakor je potrebno ločiti tiste prave borce
                  proti okupatorju. Mnoge med njimi zelo dobro poznam in jih visoko spoštujem in jim
                  privoščim mirno starost, verjemite mi. Samo poleg njih imaš še obilico sopotnikov,
                  ki so izkoristili, bi tako rekla, državo in postali njeni plačanci zato, da so
                  izključno varovali režim in delovali v svoje dobro, izključno v svoje dobro, ki
                  prav tako uživajo pravice borcev, nad katerimi so pa razočarani borci sami. Zadeva
                  zahteva pregled teh pravic že zaradi pravičnosti in enakosti človeka kakor tudi
                  gospodarskih in socialnih težav, kot sem rekla, ki jih ima država v neobvladljivem
                  obsegu. Res je to občutljivo vprašanje, ki ga moramo najbolj pozorno urediti.
                  Zlasti, kadar zadeva osebe, ki so poudarjeno bile izpostavljene direktni
                  nevarnosti. Z vidika pravičnosti in revizije pravic je potrebno izenačiti in
                  priznati status borca tudi tistim udeležencem NOB, ki so bili vanjo  vključeni,
                  često kot borci prvih vrst, pa so, recimo, dan pred koncem izstopili. Treba jim je
                  priznati zato, ker še vedno uživajo status borca in vse ugodnosti tisti, ki so se
                  pridružili oziroma stopili v NOB, še maja 1945. leta. Z vidika enakosti je treba
                  tudi tem borcem priznati status borca. Nikoli niso uživali teh pravic.</p>
               <p>Prav tako veljajo dvojna merila za žrtve vojnega nasilja. Pa da ne bom predolga,
                  veste. Na primer, nasilni mobiliziranci v nemško vojsko še vedno kot hlapci
                  Jerneji tukaj iščejo pravice in jih bodo do groba in še čez.</p>
               <p>Nadalje, uživalci vojaških akontacij, največ bi se pa prav na te naslonila. Pet
                  tisoč jih je, ki prejema v povprečju pokojnino 56 tisoč. To je več, kot je
                  povprečna slovenska pokojnina in kot slovenska plača. Pet tisoč je teh
                  upokojencev, ki prejemajo akontacijo iz bivše države. Vendar, v našo blagajno
                  ZPIZ-a niso nič prispevali. Strinjam se, da jim morajo biti zagotovljeni prejemki
                  v taki višini, ki jim omogočajo preživetje. Vendar so pa te pokojnine očitno
                  previsoke. Verjemite mi, da povzročajo revolt javnosti. Verjamem, da ste tudi vi
                  poslanci dobivali mnoga pisma. Menda ne hodijo samo na Ljudsko stranko. Tudi to
                  področje je treba urediti.</p>
               <p>O administrativnih upokojencih bivše države in pa sedanje države in upokojencih
                  organov za notranje zadeve ne bom razpravljala. Imate danes v dnevniku in si lahko
                  to preberete. Boste videli, da so šli v pokoj pod zelo ugodnimi pogoji. Seveda so
                  pa v cvetu mladosti, telesno in psihično dobro ohranjeni. Tako, da so številni med
                  njimi podjetniki ali pa se gredo sivo ekonomijo.</p>
               <p>Še veliko je takih privilegijev. Zato predlagam, da bi malo več pozornosti
                  posvetili tem področju. Ne govorim iz nekega revanšizma. Verjemite mi da ne,
                  zakaj, ker nimam niti razloga. Ampak glede tudi na gospodarsko in pa socialne
                  razmere v državi je to treba urediti.</p>
               <p>V tistem delu zakona, ki se nanaša na poravnavanje obveznosti za nazaj, bi pa
                  rekla takole. Seveda mora država ZPIZ-u to povrniti. Vendar morajo biti tukaj roki
                  razumni. Zato, ker ZPIZ teh sredstev ne potrebuje tako nujno. In mora biti
                  vračanje usklajeno s proračunskimi možnostmi države.</p>
               <p>Menim, da je res nujno sprejeti zakon, ki bo urejal nastale obveznosti ZPIZ-a,
                  predvsem v tistem delu, ki se nanaša na obveznosti za nazaj. V tistem delu zakona,
                  ki se pa nanaša na obveznosti za naprej, pa je potrebno natančno doreči, katere so
                  te obveznosti, iz katerih naslovov se pravice priznavajo? Kako dolgo jih država
                  namerava poravnavati? Pri tem pa se mora na novo opredeliti osnova za povračilo
                  večjih finančnih obveznosti.</p>
               <p>Da bi se zagotovila finančna disciplina države do izpolnjevanja obveznosti, torej
                  tekočih obveznosti, je potrebno bolj zaščititi ZPIZ, ki sedaj ni zaščiten. Kajti
                  izključna klavzula o zamudnih obrestih še ni dovolj veliko varovalo, da bo država
                  dejansko te obveznosti tudi poravnavala. V letošnjem letu jih sicer poravnava,
                  ampak glede na pretekle izkušnje bi lahko rekli, da to tudi v bodoče ne bo tako,
                  recimo. Zato bi predlagala, da zakon tudi določi, kdaj dolžnost izplačila ZPIZ-a
                  preneha, verjetno, v kolikor država ne bo poravnavala obveznosti tekoče. Ali pa,
                  recimo, ne bo plačala treh zaporednih akontacij. V teh primerih bi bilo smiselno,
                  da obveznosti ZPIZ-a do izplačila teh prejemkov prenehajo.</p>
               <p>Nadalje pa predlagam, da je smotrno na novo vzpostaviti pravice ob seveda
                  predhodni reviziji, s čimer bi prenehala veljati zakonodaja nekdanje SFRJ in
                  napravili bi to, da bi bilo to področje bolj transparentno, da bi dejansko vsak
                  državljan lahko videl, kaj vse vsebuje. Predlagam, da bi ta zbor sprejel dva
                  sklepa, in sicer prvi: Zaradi potreb po celovitem poznavanju in reševanju navedene
                  problematike, ki zadeva nadalje priznavanje pravic opravičencev pod ugodnejšimi
                  pogoji, predlagam, da zbor sprejme naslednja sklepa: "Državni zbor zadolži Vlado
                  Republike Slovenije, da za 12. sejo Državnega zbora pripravi popoln pregled vseh
                  ugodnosti za vse kategorije upravičencev do prejemkov pod ugodnejšimi pogoji.
                  Pregled naj opisuje število bonitet, število upravičencev, skupno maso dajatev za
                  kategorijo, najvišje zneske, kakor tudi zneskov, ki presegajo povprečno pokojnino
                  in povprečno plačo v Republiki Sloveniji."</p>
               <p>Drugi sklep: "Vlada Republike Slovenije pripravi predlog za izdajo sistemskega
                  zakona, v katerem povzame in na novo vzpostavi pravice iz invalidskega in
                  pokojninskega zavarovanja pod ugodnejšimi pogoji in jih uskladi z ustavno-pravnim
                  redom Republike Slovenije, in pri tem upošteva njene finančne možnosti ter splošne
                  gospodarske in socialne razmere."</p>
               <p>Predlagam, da bi zbor ta sklep sprejel. Hkrati bi še prosila, ker je tukaj
                  predstavnik Vlade, da bi nam morda obrazložil, kako so države, predvsem vzhodne
                  države, ta problem rešile, kajti vemo, da je Nemčija te pravice odpravila; menda
                  so to rešile tudi druge vzhodne države.</p>
            </sp>
            <sp xml:id="SDZ1-Redna-10-1993-07-07.sp47">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika. Prosim, da se vsi nadaljnji razpravljalci res držimo teme. Ne
                  govorimo o pravicah, ampak o obveznostih na podlagi zakonov, ki so določene
                  pravice dali. Zato tudi ne bom dovolil predstavniku Vlade, tudi če želi odgovoriti
                  na to vprašanje, lahko pa dajo pisni odgovor poslanki. Izvolite.</p>
            </sp>
            <sp xml:id="SDZ1-Redna-10-1993-07-07.sp48">
               <speaker>ANTON PERŠAK:</speaker>
               <p>Glede na izrečene trditve moram replicirati, ne glede na opozorilo predsedujočega,
                  predvsem pa zavrniti očitek, da s tem zakonom podpiramo kakršnekoli
                  priviligirance, ker mislim, da je to preprosto podtikanje predlagateljem tega
                  zakona; da je tudi zavajanje tistih, ki bi se, ko se boste odločali o tem, ali
                  boste glasovali za to, da se ta zakon kot osnutek sprejme, ali ne. Gospa Simšičeva
                  je že poudarila, ta zakon govori samo o dveh stvareh. Govori o tem, da je država
                  ZPIZ-u naročila, odredila, da mora določene stvari plačevati za njen račun, in ta
                  zakon nalaga tej državi oziroma Vladi, ki to državo na tem področju zastopa, da ta
                  račun poravna. Ali so roki dobro postavljeni ali ne, to je stvar debate. Preprosto
                  gre za to dejstvo. Ta zakon nič ne govori o privilegirancih, ne o tem, da je treba
                  privilegije ohraniti ali da jih je treba ukiniti. Rad bi rekel še to, da tisti, ki
                  misli, da ima nekdo preveč privilegij ali kakšnih pravic preveč, naj se malo
                  pomuja in predlaga kakšno spremembo zakona, ki zadeva te zadeve, ne pa da
                  pripisuje takšne ali drugačne namene temu zakonu, ki preprosto ureja med državo in
                  ZPIZ-om, in čisto nič drugega.</p>
            </sp>
            <sp xml:id="SDZ1-Redna-10-1993-07-07.sp49">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Poljšak Marijan.</p>
            </sp>
            <sp xml:id="SDZ1-Redna-10-1993-07-07.sp50">
               <speaker>MARIJAN POLJŠAK:</speaker>
               <p>Jaz bom ponavljal za gospo Karnerjevo in v bistvu podpiram njeno diskusijo; bom
                  malo ostrejši, ampak bom krajši.</p>
               <p>Vlada naj pripravi poročilo o obveznostih po kategorijah prizadetih: komu, koliko
                  in zakaj. V tem zakonu gre večinoma za dodatke tistim upokojencem, ki imajo
                  zasluge za Jugoslavijo in revolucijo. Te dodatke je treba ukiniti. Tako bi se
                  obveznosti, po tem zakonu, zmanjšale približno eno polovico. Menim, da je treba
                  zakonsko ugotoviti - gospod Peršak je rekel, da se je treba pomujati; če se bi on
                  pomujal za privilegirance, bi se lahko tudi proti, pa bo požel slavo, jaz mu bom
                  ploskal; če ne, se bomo drugi, manj izkušeni, za to potrudili. Zakonsko je treba
                  ugotoviti, da je bila Jugoslavija neka oblika srbske okupacije - to se vidi po
                  tem, kam je šel denar, za srbske tanke - in zakonsko je treba ugotoviti vse
                  materialne privilegije, ki temeljijo na borbi ali službi v Jugoslaviji. Prav tako
                  je treba zakonsko ugotoviti, da je bila socialistična revolucija in socialistično
                  samoupravljanje za večino, tudi zame, zabloda, za vodilne pa sredstvo prevare ali
                  celo krinka srbske okupacije. Kako to? Kaj je ostalo od socialistične revolucije v
                  Jugoslaviji in v Rusiji? Kaj je ostalo od socialistične revolucije pri nas? V
                  Jugoslaviji povsod srbske in prosrbske etnične manjšine; v Rusiji povsod ruske in
                  proruske .... manjšine...</p>
            </sp>
            <sp xml:id="SDZ1-Redna-10-1993-07-07.sp51">
               <speaker>PODPREDSEDNIK MIROSLAV MOZETIČ:</speaker>
               <p>V tem zakonu ni nič govora, prosim, da se držite razprave zakona, sicer vam vzamem
                  besedo. <stage>(Gospod Poljšak nekaj govori vmes.)</stage></p>
            </sp>
            <sp xml:id="SDZ1-Redna-10-1993-07-07.sp52">
               <speaker>MARIJAN POLJŠAK:</speaker>
               <p>Če želite, me lahko odstranite. Socialistična revolucija je bila le krinka
                  velikega evropskega in malega srbskega imperializma. Zato je treba ukiniti vse
                  materialne privilegije, ki temeljijo na zaslugah za revolucijo in socialistično
                  samoupravljanje.</p>
               <p>Poglejmo po kategorijah na kratko.</p>
               <p>1. skupina: borčevski dodatki, 42.600 upravičencev. Le- ta 1945 je bilo v
                  oboroženih enotah 38 tisoč borcev, gotovo jih je do tega časa polovico pomrlo.
                  Dodatek cca 30 tisoč na borca, to je dodatek, to ni osnovna penzija, saj gre za
                  cca 5 milijard tolarjev na leto. Sedaj je borcev bistveno več, kot jih je bilo,
                  čeprav so vmes pomrli. V pokoj so šli predčasno in imajo normalne penzije, tu se
                  gre samo za dodatke glede na delo, ki so ga opravljali. Samo manjšina borcev je v
                  materialnih težavah in bi bili do dodatka upravičeni. Ta izdatek bi lahko
                  zmanjšali za 30%, tu se gre za prihranek 3 cele od pet milijard.</p>
               <p>2. skupina: izjemni dodatki pokojnin za zasluge, za samoupravljanje in
                  Jugoslavijo, 22 tisoč dodatka; imajo  pokojnine in dobre pokojnine. To je treba
                  ukiniti, saj gre za prihranke, ker jih je malo, hvala bogu, da jih je malo, saj
                  gre za 0,25 milijarde na leto.</p>
               <p>3. skupina: Tudi v Dnevniku piše. Vrsta, bi rekel, nekdanjih uslužbencev tajništva
                  za notranje zadeve in tako naprej, saj se ve za katere se gre, vsi vemo, imajo
                  pokojnine - tu gre za dodatek - do katerih so prišli z beneficiranim stažem malo
                  prej. Celo nekateri jih ne marajo in imajo prav, da jih ne marajo, odpravljajo in
                  tako naprej, saj vemo, kakšne so te stvari in dodatek nima nobene prave
                  utemeljitve. Torej, ta dodatek je treba utemeljiti, saj gre za 0,75 milijarde,
                  tričetrt milijarde na leto.</p>
               <p>4. skupina so upokojenci, nimam pripomb, so reveži.</p>
               <p>5. skupina so administrativni upokojenci, funkcionarji iz Beograda, priviligirano
                  upokojeni s 25 leti dela. Vemo zopet, za koga gre. Ker je to majhno število, nima
                  smisla niti obravnavati. Njihove pokojnine naj se zmanjšajo na normalni nivo.</p>
               <p>7. in 8. skupina so kmetje, borci. Ti so prizadeti, ti nimajo drugih dohodkov, po
                  navadi so reveži dodatki so majhni in naj ostanejo.</p>
               <p>9. skupina, ta je zopet večja skupina in tista, v katero smo se že večkrat, in
                  tudi jaz sem se že večkrat zaletaval, marsikdo je pa to branil in še bo branil,
                  verjamem. To so pa oficirji JLA in njihove družine. Gre za 5 tisoč oficirjev, to
                  vemo. Povprečna penzija cca 60 tisoč, slovenski upokojenci pa imajo pol manj. To
                  podeljevanje denarja je neupravičeno. Kar je med njimi Slovencev, recimo, da so ti
                  služili tudi naši državi in da je po mojem mišljenju normalna kontinuiteta, naj se
                  jim zniža penzija na normalno penzijo, naj imajo 30 tisoč na mesec, dovolj za
                  tisto, kar so služili.</p>
               <p>Neslovencem, ki pa niso služili naši državi in našemu narodu, so služili drugim,
                  svoji državi, srbski, bom rekel srbski oficirji, pa naj imajo socialno podporo,
                  normalno socialno podporo pod pogojem, da so do tega upravičeni, ker ni vsak
                  upravičen. Kdor se je sovražno do nas obnašal, ni upravičen niti do socialne
                  podpore, naj gre tja dol oziroma naj ga Vlada pošlje. Ocenjujem, da gre za 60%
                  prihranka, gre za 2 milijardi in četrt na leto.</p>
               <p>10. in 11. skupina so akontacije uživalcev ....</p>
            </sp>
            <sp xml:id="SDZ1-Redna-10-1993-07-07.sp53">
               <speaker>PODPREDSEDNIK MIROSLAV MOZETIČ:</speaker>
               <p>Gospod poslanec, jaz vam dajem drugi opomin, ne držite se teme, ki je na dnevnem
                  redu,</p>
               <p>in bom prebral še člen.</p>
            </sp>
            <sp xml:id="SDZ1-Redna-10-1993-07-07.sp54">
               <speaker>MARIJAN POLJŠAK:</speaker>
               <p>Saj bom kmalu končal. Vsi prihranki skupaj - no pa naj vam bo. Vsi prihranki
                  skupaj, gre za 7 milijard. Prej smo debatirali, kako bomo gradili slovenske
                  avtoceste, to je sedem milijard in še tri, je deset, deset.... in bomo gradili
                  avtoceste, gradimo avtoceste.... Hvala.</p>
            </sp>
            <sp xml:id="SDZ1-Redna-10-1993-07-07.sp55">
               <speaker>PODPREDSEDNIK MIROSLAV MOZETIČ:</speaker>
               <p>Prosim, če greste v klop. Preden dajem besedo, repliko, bom prebral še en člen.
                  Ampak resnično, jaz se bom od sedaj naprej držal tega in bom jemal besedo.</p>
               <p>110. člen poslovnika: Govornik sme govoriti le o vprašanju, ki je na dnevnem redu.
                  Če se govornik ne drži dnevnega reda, ga predsednik opomni. Če se govornik tudi po
                  drugem opominu ne drži dnevnega reda, mu predsednik lahko vzame besedo. Zopet
                  odvzem besede lahko poslanec ugovarja. O ugovoru odloči zbor.</p>
               <p>Tako, resnično se držimo teme pogovora. To je sicer star poslovnik, nov mislim, da
                  ima približno enako, ampak to je pač problem.</p>
               <p>Repliko ima gospa Simšič.</p>
            </sp>
            <sp xml:id="SDZ1-Redna-10-1993-07-07.sp56">
               <speaker>DANICA SIMŠIČ:</speaker>
               <p>Hvala lepa za besedo. Moram reči, da ne pristajam, ne želim in ne bom pristala na
                  tak način razprave. Gospod Poljšak, vaše "naj vam bo" ob tem, ko ste odhajali izza
                  govornice, je milo rečeno, nekorekten odnos. Vi in gospa Lukačeva popolnoma
                  spreminjata razpravo. Že sama sem na začetku opozorila, kaj je vsebina tega zakona
                  - ureditev dolžniškoupniškega odnosa. Država nekomu nekaj dolguje in mu mora to
                  vrniti. To ureja ta zakon! Ne ureja višine, kar dejansko tukaj podtikate. In če
                  govorimo o višini, naj mi bo dovoljeno, da tudi jaz spregovorim mimo točke
                  dnevnega reda. Naj povem, da je najnižja pokojnina za polno delovno dobo 22.000
                  tolarjev - za polno delovno dobo! Da je najvišja pokojnina 109.000 tolarjev;
                  190.000 tolarjev, gospa Lukačeva, pa je najvišja pokojninska osnova, od katere se
                  izračunavajo pokojnine. Pokojnine pa se izračunavajo - to lahko tudi Štrous
                  natančno pove - od 190.000 se vzame 80 % osnove in od teh 80 % osnove je odnos med
                  plačo in pokojnino 85%. Toliko! Poleg tega pa je borčevska pokojnina pred 9.9.1943
                  in 20 let polne delovne dobe 36.000 tolarjev. To je ena stvar.</p>
               <p>Rekli ste tudi, da so vsi ti, ki imajo ne vem kakšne pokojnine po vašem
                  prepričanju, oproščeni plačila določenega dela dohodnine. To ni res, to ni
                  resnica! Resnica je popolnoma drugačna! In sicer se glasi: "Vsi upokojenci, ki
                  dobivajo manj kot 50.000 tolarjev pokojnine, so oproščeni plačila dohodnine." Lepo
                  prosim, ne govorim neresnic, da ne uporabim kakšne druge besede!</p>
               <p>Samo toliko zaenkrat; v nadaljevanju pa sem ob koncu še prijavljena k razpravi na
                  temo, ki je na dnevnem redu. Hvala lepa.</p>
            </sp>
            <sp xml:id="SDZ1-Redna-10-1993-07-07.sp57">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika, gospa Pečan. Ali ugovarjate?</p>
            </sp>
            <sp xml:id="SDZ1-Redna-10-1993-07-07.sp58">
               <speaker>BREDA PEČAN:</speaker>
               <p>Hvala lepa. Predsedujočemu se v naprej opravičujem zaradi tega, ker bom zaradi
                  izziva, ki ga je v svoji diskusiji dal gospod Poljšak - so pač stvari, ki kljub
                  temu da pač niso tema razprave o tem zakonu, izzvale ne samo pri meni, ampak
                  verjetno pri marsikom revolt. Moram povedati najprej to: 42.000 upokojencev, ki so
                  bili borci, so izborili svobodo tej naši državi in omogočili samostojno Slovenijo,
                  ki smo jo pa osamosvojili 1991. leta. To je prvo in glavno! Brez njih samostojne
                  Slovenije ne bi moglo biti. In upam, da tega ne bomo nikoli pozabili!</p>
               <p>Drugo. Med upokojenci, ki so se upokojili kot oficirji Jugoslovanske ljudske
                  armade, je cela vrsta - tudi po definiciji članov nove Slovenske nacionalne
                  desnice - čistih Slovencev, očeta Slovenca in matere Slovenke, ki pa so se
                  upokojili, nekateri med njimi že pred mnogo leti kot oficirji takratne
                  Jugoslovanske ljudske armade. Konkretno imam tu pismo enega takih, ki je že 17 let
                  upokojenec, ki je odslužil 40 let delovne dobe - ne samo v Jugoslovanski ljudski
                  armadi, ampak verjetno še kod drugod - in ima 49.000 tolarjev pokojnine. Se pravi,
                  da ne moremo govoriti o izjemno visoki pokojnini. In doživlja zaradi tega, ker je
                  iskreno in pošteno nekaj napisal v pismo o resnici o vojaških pokojninah,
                  ponižanja, blatenje, anonimne grožnje, napad na stanovanje in tako naprej. Mislim,
                  da moramo predvsem razmišljati o tem, da smo v naši ustavi napisali, da je eno od
                  glavnih vodil naše države "spoštovanje in varovanje človekovih pravic". In mislim,
                  da se moramo tega spominjati vsakokrat, kadar hočemo napasti pravice naših
                  sodržavljanov in soljudi - na splošno govorim.</p>
               <p>Da ne govorim tudi o tem, da je mene osebno najbolj zrevoltiral napad na borce,
                  udeležence narodnoosvobodilne borbe v Sloveniji. In naj spet konkretno povem: ena
                  od bork, narodna herojka, ki ima vžgano zvezdo v licu, se ne upa več iti v javnost
                  zaradi tega, ker jo napadajo in ker jo je na avtobusu sprevodnik vrgel dol zaradi
                  tega, ker je hotela uveljaviti pravico do brezplačne vožnje. Mislim, da so take
                  stvari nevzdržne in da je treba enkrat s takimi napadi prenehati. Hvala.</p>
            </sp>
            <sp xml:id="SDZ1-Redna-10-1993-07-07.sp59">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Lukačeva.</p>
            </sp>
            <sp xml:id="SDZ1-Redna-10-1993-07-07.sp60">
               <speaker>METKA KARNER-LUKAČ:</speaker>
               <p>Replika gospej Simšičevi. Jaz nisem govorila o pokojninah kot splošnimi pogoji.
                  Govorila sem o izjemnih pokojninah in o višini izjemnih pokojnin. O tem, na kateri
                  del teh izjemnih pokojnin in drugih pokojnin pod ugodnimi pogoji in tudi
                  invalidskih prejemkov, kateri so ti, ki niso predmet pokojnine, piše vse v Uradnem
                  listu, v zakonu o dohodnini.</p>
               <p>Zakon o dohodnini to zajema, ne vem katera številka je, ampak to je bilo pred enim
                  letom in pol sprejeto. Glede gospe Brede, namreč jaz, ne me napak razumeti, nisem
                  govorila o borcih, za katere sem rekla, da jih visoko spoštujem, ampak sem
                  govorila o tistih, kako bi rekla, ki so se prilepili na borce, ki jim dejansko
                  morda trenutno niso v korist, zato sem govorila o revizijah teh pokojnin oziroma
                  da bi bilo potrebno pogledati, kateri so upravičenci do teh pokojnin, prav zato,
                  da bi se take anomalije, kot ste mi vi rekli, odstranile, prav zato. In da bi
                  slovenski narod vedel, da so upravičeni in to naj ta parlament le uredi za njihovo
                  zaščito. Samo toliko, hvala.</p>
            </sp>
            <sp xml:id="SDZ1-Redna-10-1993-07-07.sp61">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Matuš, replika. Tri replike so: Matuš, Kopše, Jelinčič, če sem
                  prav razumel. Ali ne, gospod Kopše.</p>
            </sp>
            <sp xml:id="SDZ1-Redna-10-1993-07-07.sp62">
               <speaker>JOŽEF KOPŠE:</speaker>
               <p>Z gospo Pečanovo se lahko v marsičem strinjamo. Vendar mislim, da je njen nagovor
                  in njena replika spodbudila nekatere druge stvari. Moram reči, da je Slovenska
                  nacionalna stranka od samega vstopa v ta zbor predlagala in točno definirala, kaj
                  hoče pri, recimo, vojaških pokojninah. To obrazlagam zaradi tega, ker je nujno,
                  ker je gospa Pečanova naredila vtis, da sem pač proti vsem pokojninam in vsem. Gre
                  za že sprejete sklepe tega zbora in to dvakrat. Prvič, na poslansko pobudo
                  Slovenske nacionalne stranke se preverijo pokojnine oficirjev jugoslovanske
                  armade, ki so se upokojili po vojni v Sloveniji, teh je 1.160, ti so dobivali v
                  Beogradu in drugje umetna potrdila, imajo danes mnogo večje, je bilo prikazano in
                  dokazano, mnogo višje pokojnine kot vsi drugi borci NOV. Točno z borci NOV smo jih
                  primerjali, to je eno. Drugo, izrabljam to priložnost, da rečem, da je 1. julij
                  1993 minil in da se je Vlada  zavezala s sklepom ob sprejemu proračuna, da bo
                  revidirala te pokojnine in jih spravila na to raven. To priliko izrabljam za to,
                  da pozivam Vlado, da pokaže, kaj je naredila. 1.7.1993 je mimo. Hvala.</p>
            </sp>
            <sp xml:id="SDZ1-Redna-10-1993-07-07.sp63">
               <speaker>PODPREDSEDNIK MIROSLAV MOZETIČ:</speaker>
               <p>Hvala, repliko ima gospod Jelinčič.</p>
            </sp>
            <sp xml:id="SDZ1-Redna-10-1993-07-07.sp64">
               <speaker>ZMAGO JELINČIČ:</speaker>
               <p>Hvala lepa za besedo. Slovenska nacionalna stranka je od samega začetka, od same
                  svoje ustanovitve pokazala, kakšen je njen odnos do borcev in mi ne pozabljamo,
                  kdo je v 2. svetovni vojni zmagal in mi znamo ceniti tiste, ki so bili na strani
                  ljudi, ki so osvobajali domovino. Smo pa pripravljeni tudi odpustiti tistim, ki so
                  bili na drugi strani. Recimo, da so bili zavedeni. Vendar pa danes ne tlačimo
                  vsega v isti koš, tako tudi ne bivših oficirjev JNA. Vemo, kateri so se upokojili
                  in kdaj so se upokojili in kako so se upokojili. In tako, kot je gospod Kopše že
                  rekel, mi smo primerjali, ko smo zahtevali, da se oficirske pokojnine uredijo, smo
                  primerjali pokojnine, ki jih dobivajo oficirji, bivši oficirji JNA, s pokojninami,
                  ki jih dobivajo borci. Namreč tudi, če je bil nekdo JNA in je bil borec, se šteje,
                  da sodi v tisti sklop, ki ga dobivajo borci. In oficirji JNA, kot je govoril
                  gospod Kopše, so pa tisti, ki jih je Beograd tako rekoč in upokojil in jim daje
                  določene bonitete. Vlada Republike Slovenije je pa v prejšnjem sklicu s posebnim
                  odlokom dovolila, da se nekateri ti oficirji debelijo na račun Slovenije in zelo
                  debelijo, bi rekel. Veliko je primerov, ko prihajajo iz Juge po pokojnino, tudi ne
                  tisti ljudje, ker se mogoče bojijo, da bi jih kdo zagrabil zaradi zločinskega
                  delovanja v Republiki Sloveniji, česar se, kaže, nimajo kaj  bati...</p>
            </sp>
            <sp xml:id="SDZ1-Redna-10-1993-07-07.sp65">
               <speaker>PODPREDSEDNIK MIROSLAV MOZETIČ:</speaker>
               <p>Gospod Jelinčič, prosim, če se držite točke dnevnega reda.</p>
            </sp>
            <sp xml:id="SDZ1-Redna-10-1993-07-07.sp66">
               <speaker>ZMAGO JELINČIČ:</speaker>
               <p>Ja, se opravičujem. V redu, bom skrajšal na replicitni nivo. Namreč ve se, kaj
                  Slovenska nacionalna stranka zahteva in zato tudi morda ne pristajamo na to, kar
                  je gospa Pečanova rekla, da bi nas tlačili v isti koš s stališči Nacionalne
                  slovenske desnice. Hvala lepa.</p>
            </sp>
            <sp xml:id="SDZ1-Redna-10-1993-07-07.sp67">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa, besedo dajem gospodu Ivanu Sisingerju in prosim, da se držite točke
                  dnevnega reda.</p>
            </sp>
            <sp xml:id="SDZ1-Redna-10-1993-07-07.sp68">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Držal se bom točke dnevnega reda,
                  moram vam pa kljub temu nekaj reči. Imam  velik občutek, da smo prav zdaj, ko je
                  prišel ta zakon na dnevni red kot osnutek, začeli z razpravo, ki naj bi pripeljala
                  zadeve v popolnoma drugačno smer in v drugo zadevo. Zato bom govoril o obveznostih
                  države Slovenije, ki jih ima ta država in slovenska vlada in prejšnji parlament in
                  sedaj seveda ta parlament, svojo obveznost do Zavoda za pokojninsko in invalidsko
                  zavarovanje, ki pa ima hkrati tudi svojo obveznost do slovenskih upokojencev in
                  bom tudi povedal v čem. V tem, če bi te obveznosti bile poravnane v letu 1989, kot
                  jih je vlada sprejemala s svojim odlokom in zakonom, v letu 1991, 1992, danes ne
                  bi potrebovali tega zakona in ne bi potrebovali danes te razprave, ker bi
                  obveznosti sproti država poravnala do tiste asociacije in to do ZPIZ-a, do
                  katerega se je nenehno ta vlada spuščala in posegala v njegove pristojnosti in
                  pravice. Tudi to je treba pred tem parlamentom povedati. Zato so te obveznosti
                  nastale, ker se je temu upravnemu odboru zavoda oziroma prejšnjemu SPIZ-u, njeni
                  skupščini, enostavno odrejalo, kaj naj dela, kako naj dela in kaj naj odloča.
                  Koliko naj usklajuje pokojnine in koliko ne? Moramo biti tu enkrat čisti in sedaj,
                   smo pa dragi prijatelji, poglejte poslanke in poslanci, prišli do tega, da je
                  treba vendarle teh 8,6 milijard, ki so nastale v teh letih, za nazaj do leta 1992,
                  in ko rečemo, da je treba s tem predlogom zakona to vrniti, tudi z izračunano
                  obrestno mero, kar je povsem normalno in zakonito v neki pravni državi. Jaz nočem
                  sploh slišati, če govori o pravni državi, in o nekem redu, če se tega ne držimo
                  tudi sami do sebe in do svojega odločanja. Potem vsaka pravna država, vsak pravni
                  red zahteva, da če se je nekdo nekaj naložil, mora to vrniti. Če je to Vlada,
                  potem mora Vlada te obveznosti preko proračuna in našega parlamenta poravnati
                  skozi takšen zakon in skozi normalno ugotovljeno priznano obrestno mero. Ali
                  takšno ali drugačno. Takšno, ko jo v državi seveda imamo. Danes pa se izmotavati
                  in govoriti vse druge stvari, ki ne sodijo v ta zakon. Naša vlada točno ve, katere
                  so obveznosti - 16 jih je in vsi poslanci vemo, da smo to dobili vsi napisano. 16
                  obveznosti, ki gredo iz proračuna in ki se iz proračuna plačujejo. Pa ne bodimo
                  sedaj naivni, da tega ne priznamo kot svojo obveznost, da jo bomo poravnali do
                  pokojninske skupnosti. In da še nekdo reče, da nima ta obveznost nič skupnega s
                  slovenskimi upokojenci, vam moram povedati, da prav to ne drži. Da je prav to
                  zraslo na veliki neresnici. Velika resnica je v tem, če bi pokojninska skupnost
                  tekoče dobivala tudi ta sredstva, ker dobi točno toliko, kot smo tukaj v
                  parlamentu sklenili in prejšnji parlament, kakšne so obveznosti od bruto plač v
                  pokojninsko skupnost in nič več. Še več, so prispevali smo prav v tem parlamentu,
                  da smo mnoge velike sisteme oprostili plačevanja prispevka, obveznega za
                  pokojninsko skupnost. In smo zmanjšali prispevek in dotok sredstev v to.</p>
               <p>Zato seveda so slovenski upokojenci, to moram povedati, tudi v lanskem letu dobili
                  - lahko rečem žalosten, takrat sem rekel sramoten regres za letni oddih. Nič
                  boljše se ne godi slovenskim upokojencem tudi v letu 1993, ko so dobili 6 tisoč,
                  pa 9 tisoč tolarjev za regres. Zakaj? Zato, ker pokojninska skupščina ni mogla,
                  tudi na pritisk številnih društev upokojencev in na protest Zveze društev
                  upokojencev, ki smo ga imeli pred parlamentom, ni mogla reči več kot toliko, ker
                  ni imela denarja. Vlada pa je rekla v lanskem letu, poravnajte preko pet milijard
                  izgube v letu 1992 iz obveznega rezervnega sklada. Znižajte ga, čeprav je v zakonu
                  točno napisano, da mora imeti enomesečno rezervo. Se je to znižalo. In s
                  pokojninskim zavodom bomo sedaj naredili prav tako, da bo vso to zadnjo, minimalno
                  rezervo že porabil, še porabil, ker mu ne želimo dati tega, kar upokojencem sledi
                  po zakonu. Je potem vprašanje resnično rednega tekočega izplačila pokojnin.</p>
               <p>Če si ta parlament to želi, če si želimo resnično, bi rekel, ne nakopati, ampak
                  prevzeti te obveznosti do teh 450 tisoč upokojencev, potem vam moram povedati, jaz
                  osebno, ki živim v njihovih vrstah in sem zvesto delal, tega si ne želim. Če si
                  kdorkoli od vas želi, bo seveda potem ravnal in pri glasovanju drugače ravnal. Jaz
                  vas pa vendarle prosim, zakon, ki je bil predlagan o poravnanju obveznosti s
                  strani Demokratov, ki smo ga obravnavali tudi na matičnem odboru, je sprejemljiv v
                  večini primerov in skoraj bi lahko rekel v vseh členih.</p>
               <p>Jaz sem dal,  moram vam še to odkrito povedati, tudi ta osnutek zakona v proučitev
                  pravnim in finančnim strokovnjakom  izven naše hiše. Prav zaradi tega, da bi dobil
                  nevtralno in pošteno poročilo, ali zakon sedi ali zakon ne sedi. Imam pisno, da je
                  zakon sprejemljiv, da zakon od 1. člena itd. nima nekih zadev. To smo ugotovili
                  tudi v matičnem odboru, zato smo menda sprejeli samo en vladni predlog, vse druge
                  pa v bistvu zavrnili in je ostal tekst osnutka tega zakona takšen, kot je.</p>
               <p>Jaz imam k temu zakonu in sem tudi uradno vložil amandma, ker sem mislil, da se bo
                  zakon sprejemal po hitrem postopku, govorim pa sedaj o osnutku, dve pripombi za
                  osnutek in sta pisno bili že vloženi in ste jih vsi dobili.</p>
               <p>Pripomba je samo na 8. člen zakona, v katerem seveda gre za to, kako bomo
                  poravnali te obveznosti do pokojninskega zavoda. 8. člen seveda govori o predlogu,
                  da bomo to poravnali v 5 letih. Moj spreminjevalni predlog tega drugega odstavka
                  pa je oziroma da se prvi odstavek spremeni, kjer pravim, da se obveznosti, ki so
                  intenzivno nastale v treh letih, v letu 1990, 1991, 1992 in tudi v naslednjih
                  letih od 1994 do 1996, povrne. Lepo vas prosim, spoštovane poslanke in poslanci,
                  zakaj vleči z velikimi obrestmi potem to na ne vem koliko let, ko pa imamo,
                  kakorkoli smo revni, nismo pa zopet v proračunu, če pogledamo celoten proračun,
                  tako revni, da bi teh 8,6 milijard ne vem kako razvlekli in  skupnosti in zavodu
                  dajali po nekih kapljicah denar, s katerim si tudi za zavod ne pri regresu pri
                  upokojencih in pri ničemer ne bo mogel pomagati. Zato je moj predlog in amandma,
                  ki hkrati pri njem tudi ostajam tudi na osnutek, da se to poravna v treh letih in
                  to z začetkom poravnave 1.3.1994 in da konča svojo obveznost država do tega zavoda
                  še v svojem mandatnem obdobju, spoštovane poslanke in poslanci, če bomo toliko
                  vzdržali seveda. Če bomo tako delali, kot smo začeli, bomo verjetno težko, ampak
                  če bomo, potem bomo vsaj do 1996 to obveznost do pokojninskega zavoda tudi
                  poravnali.</p>
               <p>In moj drugi predlog za  amandma, ki je bil na 10. člen, kar je že predlagatelj
                  povedal in je bil moj amandma tudi v odboru potrjen in s strani predlagatelja
                  sprejet, da se seveda 10. člen črta, ker ni mogoče zakona, s katerim  bi  v letih
                  za nazaj te obveznosti sledile, da bi zdaj to črtali. To ni mogoče, zato seveda ta
                  moj amandma ostane in je bilo tudi sprejeto, da se črta.</p>
               <p>Zaključim. Lepo vas prosim, poslanke in poslanci, nisem želel z nikomer
                  polemizirati, nisem želel z nikomer replicirati itd. o teh zadevah, ker menim, da
                  za že nastale obveznosti se vsaj ta parlament mora zavedati, da jih moramo vrniti.
                  To je bil tudi naš sklep januarja meseca na zasedanju, ko smo naložili Vla- di, da
                  to pripravi. Vlada tega ni pripravila. Zdaj se pa pravzaprav čuti ljubosumnost do
                  predlagatelja, da je to pač naredila stranka s strani Demokratov. Moram povedati
                  tukaj, da imam tudi jaz pripravljen tak zakon, če ga ne bi Demokrati vložili, bi
                  ga pač Združena lista vložila isti dan dve uri po tistem, ampak je bilo prepozno.
                  Ko smo poklicali, so rekli, so že vložili Demokrati. Mislim, da ne gre zdaj za to.
                  To je isti primer kot včeraj glede gospoda Pučnika okoli cest. Vlada svojega ni
                  naredila. Prav je. Zato smo tu poslanci, nosimo odgovornost do ljudi tudi mi in tu
                  vas prosim, nosimo jo vsi brez razlike, kdo je vložil predlog osnutka zakona.
                  Nosimo odgovornost za vse upokojence, dragi prijatelji, vsi, vse stranke  in vsi
                  mi poslanci tukaj in če tega ne bomo naredili, da ne bomo tega osnutka in zakona
                  sprejeli in teh obveznosti in začeli vračati in povedali, kdaj bomo začeli
                  vračati. Vam iskreno povem, mislim, da bomo imeli zelo slab obraz pred vsakim, ki
                  ga bomo na cesti srečali in je starejši od nas. Hvala.</p>
            </sp>
            <sp xml:id="SDZ1-Redna-10-1993-07-07.sp69">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Sašo Lap. Replika, Kociper.</p>
            </sp>
            <sp xml:id="SDZ1-Redna-10-1993-07-07.sp70">
               <speaker>ŠTEFAN KOCIPER:</speaker>
               <p>Spoštovani, da bo zadoščeno resnici, moram popraviti gospoda Sisingerja. To sem že
                  v poročilu prej tudi predstavil, da je bilo veliko amandmajev praktično k vsem
                  členom zakona in tudi k naslovu zakona je dala Vlada amandma in pri 11. členih smo
                  sprejeli pet amandmajev vlade. Tako, da se je odbor odločil po sprejetju teh
                  amandmajev, da Državnemu zboru priporoči oziroma predlaga, da sprejme zakon skupaj
                  s temi amandmaji, kajti le tako je zakon konsistenten oziroma ga je mogoče
                  uveljaviti in uresničevati. Ker je zdaj to osnutek, seveda to velja, da bo
                  predlagatelj te amandmaje upošteval pri svojem predlogu. Hvala lepa.</p>
            </sp>
            <sp xml:id="SDZ1-Redna-10-1993-07-07.sp71">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Sašo Lap besedo imate.</p>
            </sp>
            <sp xml:id="SDZ1-Redna-10-1993-07-07.sp72">
               <speaker>SAŠO LAP:</speaker>
               <p>Hvala za besedo. Spoštovani zbor, dovolite mi, da v imenu Samostojne poslanske
                  skupine povem nekaj stališč, ki jih imamo  glede predloga za izdajo zakona o
                  poračunavanju obveznosti do Zavoda za pokojninsko in invalidsko zavarovanje.</p>
               <p>1. člen predloga je nedodelan. Govori o urejanju poravnavanja obveznosti Republike
                  Slovenije do ZPIZ-a, ki so nastale z uresničevanjem pravic, ki so jih upravičenci
                  uveljavili pod ugodnejšimi pogoji na osnovi zakonov in predpisov nekdanje SFRJ in
                  SRS. Menimo, da je potrebno natanko opredeliti, za katere pravice gre. Prav je, da
                  javnost izve, komu bo dajala na račun preteklosti in zakaj naj bi plačevala
                  dodatke in višje penzije. V proračunskem memorandumu, kot se spomnite, je bilo
                  poudarjeno, da se bo država lotila procesa revizije posebnih pravic v pokojninskem
                  in invalidskem zavarovanju ter drugih ugodnosti, vendar le za naprej.</p>
               <p>Ob sprejemanju tega zakona menimo, da bi bilo potrebno preveriti tudi stare
                  pravice in ugotoviti njihovo upravičenost. Res se velikokrat poudarja, da ne
                  moremo posegati nazaj v pridobljene pravice, vendar je moralno vprašljivo, če
                  lahko demokratična družba priznava izjemne dosežke za delovanje, ki je bilo
                  mnogokrat v nasprotju z osnovnimi človekovimi pravicami v času enostrankarske
                  vladavine. Demokratična država plačuje namreč zapitek za nemoralno in mnogokrat
                  neetično ter politično nesprejemljivo ravnanje iz preteklosti. In zato mislimo, da
                  je nevzdržno, da se priznavajo "bonitete" ljudem, ki so sodelovali pri pokolih v
                  Kočevskem Rogu, Teharjih, bili aktivni pazniki v povojnih taboriščih in zaporih,
                  medtem pa njihove žrtve oziroma jetniki še sedaj nimajo rešenih osnovnih socialnih
                  pravic. Prav tako menimo, da je iz teh razlogov nevzdržno, da financiramo bonitete
                  španskim in grškim revolucionarnim borcem. Prepričani smo, naj jih za minulo delo
                  plačujejo dežele, za katere dobrobit so se bojevali. V teh primerih ravnajmo
                  podobno, kot velja za delavce, ki so delali, npr. v Nemčiji in jim sedaj ta država
                  nakazuje v pokojninski fond.</p>
               <p>Vprašljivo se nam zdi tudi sklicevanje na zakon o republiških priznavalninah; o
                  tem sem govoril najmanj trikrat s tega odra. Uradni list 27 iz leta 1971 -
                  poudarjam 1971 - kjer pravi, da se za osnovo jemlje oziroma: "na osnovi katere naj
                  bi demokratična država plačevala minule usluge ljudem, ki so bili vodilni
                  polit-kader v vojaških enotah oziroma vodilni politični partijski člani okrožnih
                  in višjih političnih vodstev". Nevzdržno je, da demokratična Slovenija nagrajuje z
                  bonitetami ljudi, ki imajo zasluge za socialistično revolucijo in za razvoj
                  minulega zgodovinsko poraženega sistema socialistične družbene ureditve - 1. člen
                  Uradnega lista iz leta 1971. To sem citiral.</p>
               <p>Prav tako ni sprejemljivo, da bi predvojnim članom komunistične partije priznavali
                  posebne ugodnosti ...</p>
            </sp>
            <sp xml:id="SDZ1-Redna-10-1993-07-07.sp73">
               <speaker>PODPREDSEDNIK MIROSLAV MOZETIČ:</speaker>
               <p>Gospod poslanec, oddaljujete se od teme iz zakona, ki je v razpravi. <stage>(LAP:
                     Mislim, da je to še kako povezano s tem.)</stage>  Govorite o pravicah - takih
                  in drugačnih; ta zakon ne govori o teh pravicah.</p>
            </sp>
            <sp xml:id="SDZ1-Redna-10-1993-07-07.sp74">
               <speaker>SAŠO LAP:</speaker>
               <p>Bom skrajšal. Menim, da demokratična država, za kakršno se imamo, nima nikakršne
                  moralne in etične obveznosti, da bi poravnavala posebne ugodnosti za ljudi, ki so
                  gradili nedemokratičen sistem, sistem, za katerega je ex-pravosodni minister
                  Jugoslavije, dr.Kambovski, na seji zvezne skupščine leta takrat in takrat dejal,
                  da označuje to 45-letno kršenje človekovih pravic in marginizacija posameznika na
                  obrobje družbe zaradi interesov ideologije in politične elite. Menimo, da država
                  Slovenija ni dolžna poravnavati - tukaj mislim, da je bistvo - minule obveznosti
                  do takšne kategorije minulih zaslug, in to še zlasti zaradi tega, ker ni pokazala
                  volje, da bi ljudem, ki so jim bile storjene krivice, le-te popravili.</p>
               <p>Prav tako je po našem mnenju potrebno ponovno preudariti bonitete, ki so jih
                  dobili z Uradnim listom iz leta 1991 - torej dve leti nazaj - delavci Organov za
                  notranje zadeve na osnovi "administrativnih upokojitev", s katerimi so nagradili
                  aktivne nosilce in izvajalce represivne politike v nekdanji SDV in posebnih
                  službah Ministrstva za notranje zadeve. Torej v službah, ki so po nalogu
                  političnih oblasti sistematično zatirale drugače misleče in jih je val demokracije
                  pač odstranil, Demos pa jih je neupravičeno za minulo delo nagradil z izjemnimi
                  ugodnostmi za nastop penzije.</p>
               <p>Strinjamo se s stališčem Sekretariata za zakonodajo in pravne zadeve, ki
                  ugotavlja, da bodo na podlagi določb tega zakona pravzaprav urejali obveznosti
                  tudi za naprej, ne samo sanirali pretekle obveznosti. Menimo, da je potrebno
                  natančno določiti, katere obveznosti bo država poravnala, do kdaj in na račun
                  koga. Formulacija predlagatelja zakona, ki govori o obveznostih, ki so nastale, je
                     <stage>(najbolj preprosto povedano)</stage> zavajujoča in skuša skozi priprta
                  vrata zavezati državo, da v bodoče financira obveznosti, ki bodo nastajale iz
                  predpisov, ki so podlaga za oblikovanje teh izjemno visokih ali izjemnih pokojnin.
                  Stališče Vlade tudi ni konsistentno z napovedano revizijo bodočih ugodnosti v
                  proračunskem memorandumu za 1993. leto. In prav bi bilo, da predlagatelj zakona
                  razmisli, katere izmed preteklih bremen iz naslova bivših političnih privilegijev
                  je dolžna država Slovenija iz moralno-etičnih in človeških vidikov poravnati,
                  katere pa ne. In pravično bi bilo, da bi kot vse druge kategorije občanov, ki
                  doslej niso uživali privilegijev, živeli iz narave svojega minulega dela.</p>
               <p>Soglašamo tudi z mnenjem Vlade, da ni razlogov za hitri postopek za izdajo tega
                  zakona ter da tak postopek tudi ni posebej obrazložen. Poleg tega soglašamo z
                  mnenjem Vlade, da iz proračunskega vidika ta predlog ni izvedljiv, saj bi bila
                  njegova izvedba za 4,5 milijarde tolarjev večjo obremenitev proračuna - kar smo že
                  slišali.</p>
               <p>Samostojna poslanska skupina zato predlaga, da se v okvirih 1. člena predloga
                  zakona vpiše oz. določi, katere kategorije bodo deležne bonitet oziroma da se
                  določijo kriteriji presoje upravičenosti uživanja privilegijev z vidika
                  demokratičnega trenutka današnje Slovenije. Hkrati ob tem predlagamo, da se določi
                  in javnosti pove, kakšna sredstva želi država nameniti za privilegije ljudem, ki
                  so bili temelji včerajšnjega nedemokratičnega sistema. Hkrati naj Vlada pojasni
                  načela moralne upravičenosti, s katerimi utemeljuje prednostno določitev sredstev
                  za včerajšnje privilegije pred popravo krivic, storjenih ljudem v preteklem
                  obdobju. Mislim, da je nenavadno, da imajo sedanje politične strukture posluh za
                  storilce, ne pa za njihove žrtve.</p>
               <p>Na osnovi vsega povedanega menimo, da naj razprava v Državnem zboru - to pa
                  ravnokar počnemo - širši javnosti pove, katere ugodnosti iz "minulega dela"
                     <stage>(v narekovajih)</stage> bo Slovenija kot svojo moralno obvezo, da jih
                  poravna.</p>
               <p>Dovolite mi še dodatno stališče k zakonu. Predlagatelj zakona skuša urejati
                  obveznosti republike za uresničevanje pravic iz pokojninskega in invalidskega
                  zavarovanja pod ugodnejšimi pogoji. Res je, da skuša sanirati sedanje obveznosti
                  proračuna v odnosu do SPIZ-a. Vendar hkrati s svojo nedodelanostjo zavezuje
                  proračun za naprej. Prav tako pa ni določil, katere obveznosti naj država
                  Slovenija poravna iz naslova obveznosti republike glede pokojninskega in
                  invalidskega zavarovanja pod ugodnejšimi pogoji. Predlagani način reševanja
                  imenovane problematike bi z javne sfere odstranil sporno problematiko, tako da bi
                  nosilci ugodnejših pokojnin iz naslova bonitet, ki niso bile nikdar v širši
                  javnosti demokratično preverjene, mirno uživali le-te, ne glede na gospodarske
                  razmere v naši državi. Ne razumemo radodarnosti predlagateljev glede teh kategorij
                  uživalcev bonitet, ki - kot izhaja iz proračunskega memoranduma 1993 - znašajo 0,7
                  družbenega bruto proizvoda naše države. Celoten znesek bi bil v velikosti reda,
                  kot ga je Državni zbor namenil leta 1993 za stroške Ministrstva za notranje zadeve
                  - torej v celoti. Ob tem pa predlagatelj pozablja, da bi moral svoj predlog zakona
                  uskladiti tudi z revizijo obstoječih obveznosti republike iz tega naslova. In tako
                  naprej. Samo še dva stavka.  </p>
               <p>Mislim, da bi bilo prav, da ob tej razpravi tudi povemo, da so uživalci prejemkov
                  na osnovi slovenskih bonitet preteklega sistema oproščeni tudi davka iz tega
                  naslova, kar je razvidno iz 16. člena zakona o dohodnini <stage>(Uradni list št.
                     84 iz leta 1990)</stage>. Torej ne samo, da jim država daje dodatke k
                  pokojninam, določene po splošnih predpisih, ampak da od teh posebnih prejemkov ne
                  plačujejo niti davkov. In zato menimo, da naj bi se predlagatelji zakona zavedali,
                  da upravičencem iz tega naslova zadošča že privilegij, da ne plačujejo davkov, kaj
                  šele, da dobivajo dodatke. In prav bi bilo, da se na tem področju opravi revizija
                  s privilegiji pridobljenih pravic. Hvala lepa.</p>
            </sp>
            <sp xml:id="SDZ1-Redna-10-1993-07-07.sp75">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa.  Besedo ima Černetič Dragan.</p>
            </sp>
            <sp xml:id="SDZ1-Redna-10-1993-07-07.sp76">
               <speaker>MAG. DRAGAN ČERNETIČ:</speaker>
               <p>Hvala lepa za besedo. Razprava traja sedaj že celo uro, uro in pol; kaže, da je
                  zadeva upokojencev prav tako važna kot zadeva s hrvaškimi mejami. Upam, da se
                  poslanci zavedajo, o čem govorijo, kajti upokojence to vse skupaj zelo malo
                  zanima. Njihov interes je čisto preprost in sicer, da se reši zadeva med dolžnikom
                  in upnikom. Upnik je upokojenec - državljan Republike Slovenije, ki je 30, 40 let
                  delal in vplačeval svoje prispevke. Dolžnik je država in parlament je tisto telo,
                  ki je državi tudi izglasovalo zakonodajo - pa naj bo to 1945. leta, 1947. leta,
                  1980. leta ali pa 1990. leta. Če imamo polna usta besed, da smo pravna država, se
                  čudim, da se tu kot govorniki in predstavniki ljudstva pogovarjamo o stvareh, ki
                  niso bile na dnevnem redu, ampak spolitiziramo situacijo do te mere, da se nam
                  lahko smeji vlada in predstavnik vlade, ker je to njim v interesu. Meni je sicer
                  všeč, če imamo zdrahe med opozicijo in opozicijskimi strankami, toda, prosim vas,
                  ne na račun upokojene generacije.</p>
               <p>Osebno tako jaz kot gospod Sisinger sva v pozicijskih strankah. Midva podpirava
                  to, kar so Demokrati dali na mizo - in to v imenu slovenskih upokojencev. V tem
                  zboru ni nobenega poslanca, ki ni dobil tudi upokojenskih glasov, a jim ti
                  poslanci sedaj pljuvajo v obraz s tem, da politizirajo in spolitizirajo zadevo, ki
                  je bila postavljena na mizo za razpravo. In sicer: obveznosti republike za
                  uresničevanje pravic iz pokojninskega in invalidskega zavarovanja. To se pravi, da
                  država izplača svoj dolg ZPIZ-u, da imamo čiste račune - nič več in nič manj. Te
                  razprave, ki jih sedaj tu poslušamo, pa se lahko ponovijo, ko bodo ti
                  predlagatelji predlagali ali spremembo ustave, tako da se ne bomo pogovarjali o
                  odvzemu pravic za nazaj, ali pa da dajo predlog za ustanovitev komisij, ko bomo
                  potem razglabljali kaj se naj vzame, pa kaj se naj da, pa kar tako naprej. Vic je
                  v tem, da se moramo danes odločiti, ali se bomo držali dnevnega reda, ali se bomo
                  držali poslovnika in da bomo reševali zadevo, ki je pred nami. To se pravi, da
                  govorimo o zadevah, ki so jo predložili Demokrati. Samo 10 členov, nič več nič
                  manj, kratki, jasni, mi smo to razpravljali na matičnem odboru, prej ali kasneje
                  bo to prišlo do glasovanja in zakaj moramo poslušati te razprave, ki niso
                  tematske.</p>
               <p>Kar se pa zadev tiče, kaj država dolguje ZPIZ-u, bi pa samo želel obvestiti naše
                  poslance, da tega še ni konec. To, kar se je dogajalo pred leti in tudi pred dvema
                  letoma, ko ste vi govorili o benificiranih dobah in stažih in kaj vse vem o
                  predčasnem upokojevanju, bomo zdaj dobili zopet okrog 170 ljudi iz VIS-a v
                  predčasni pokoj in to nas bo tudi stalo 8 milijonov na mesec, krat 12 in to so
                  ljudje v 40. letih, dodajte še 30 let, pomnožite, pa boste videli, koliko milijard
                  vas bo to stalo. In to se je dogajalo iz podjetij in iz državnih služb in vse to
                  nam bo še zagrenilo problematiko našega proračunskega denarja.</p>
               <p>Stalno govorite za nazaj, kaj se danes dogaja, kaj se bo jutri dogajalo, o tem se
                  pa nihče nič ne meni. Upokojenci so že o tem sprožili debato v medijih pred dvema
                  letoma. Zakaj so odpuščali delavce in jih pošiljali v pokoj, danes zopet govori
                  poslanec ali vladni predstavnik, kako je preveč upokojencev, da so upokojenci
                  breme proračuna. Bom pa tako rekel. Ta dan še ni prišel, ko bo meni moj kolega
                  gospod Kopač dokazal, da so prispevki v pokojninski sklad javne finance. To za
                  mene niso javne finance in proračun po moje ni plačeval v ZPIZ nobenih dotacij za
                  izplačevanje rednih starostnih pokojnin. Lahko pa rečem, da ni državna blagajna
                  vplačevala redno svoje dolžnosti, in sicer glede na tiste specialne pozicijske
                  pokojnine, ki so bile uzakonjene. O tem mi tu razpravljamo, to se pravi, da se ta
                  dolg povrne v nekem roku, ki nekaj pomeni. Če govorimo o treh ali petih letih, to
                  je zadeva debate, če govorimo o 10 letih, je pa kozlarija.</p>
               <p>Če imamo 8,5 milijard, o katerih govorimo, pa rečemo, da bomo to odplačevali 10,
                  12 let, če vemo, da ZPIZ izplača vsak mesec okrog 12 do 15 milijard pokojnine, pa
                  ne se smešiti, ljudje božji. In to ni vaš denar, to je denar davkoplačevalcev,
                  državljanov in to so premije ljudi, ki bodo jutri šli v pokoj. In o tej zadevi
                  bomo še precej tu razpravljali, kar se ZPIZ-a tiče. Upokojencev je 450 tisoč in to
                  število raste, tudi mi smo krivi, da to število raste, ali jih bomo zdaj vse
                  pokopali ali se bomo šli politike. Držimo se lepo računovodskega principa, upnik
                  mora plačati dolžniku ali pa se gre na sodišče. Tudi državo se da pred sodišče, če
                  je potrebno. Hvala lepa.</p>
            </sp>
            <sp xml:id="SDZ1-Redna-10-1993-07-07.sp77">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika, Kopše.</p>
            </sp>
            <sp xml:id="SDZ1-Redna-10-1993-07-07.sp78">
               <speaker>JOŽEF KOPŠE:</speaker>
               <p>Mislim, da je malo takih, ki bi lahko ugovarjali temu, kar je gospod Černetič
                  tukaj povedal, vendar njegove insinuacije na to, da se zgolj o tem govori, ko je
                  sam prekršil in govoril 5 minut o drugih stvareh, pa se vendarle mora pojasniti.
                  Poslanci smo zato tukaj med drugim, da skrbimo tudi za proračun. In to, kar se je
                  nanašalo v teh razpravah, ki so bile različne, se nanaša predvsem na to, kako bo
                  ta država in na državo in na Vlado, najmanj na slovenske upokojence, ki svoje
                  zasluženo morajo dobiti, tu je treba distanco postaviti. Slovenski upokojenci
                  morajo svoj zasluženi denar in svoje premije, kot si izjavil, dobiti. Vsi te
                  kritike, so letele na vlado.</p>
               <p>In še enkrat ponavljam, vlada je sprejemala sklepe, da bo nekatere stvari uredila,
                  teh sklepov ne izvaja in to je stvar vlade. Nam poslancem ne more biti vseeno, na
                  kakšen način in kakšna višina tega proračuna se bo kam delila. V tem kritičnem
                  trenutku nam to ne more biti vseeno. In če so nekateri poslanci, ali pa za druge
                  ne bom govoril, bom rekel za nas, sprožili ali replicirali take stvari, to ni bilo
                  namenjeno slovenskim upokojencem, ki imajo polno pravico do svojih plačanih
                  premij, temveč je to bilo namenjeno vladi, ki določenih stvari, ki se jih</p>
               <p>je zavezala, jaz sem citiral, katere stvari ni uredila. To je proračunski denar,
                  ki zanima vsakega poslanca in vsakega državljana Slovenije. Hvala lepa.</p>
            </sp>
            <sp xml:id="SDZ1-Redna-10-1993-07-07.sp79">
               <speaker>PODPREDSEDNIK MIROSLAV MOZETIČ:</speaker>
               <p>Preden dam besedo Danici Simšič kot predlagateljici ali kdo drugi želi besedo?
                  Izvolite, gospa Simšič.</p>
            </sp>
            <sp xml:id="SDZ1-Redna-10-1993-07-07.sp80">
               <speaker>DANICA SIMŠIČ:</speaker>
               <p>Hvala lepa za besedo. Razprave ne bi preveč komentirala, le prosila bi vse, ki ste
                  govorili o tem, da predlagatelji zahtevamo, da ostanejo vse dosedanje pravice in
                  vse dosedanje ugodnosti nespremenjene, da mi to natančno povedo, v katerem členu
                  to piše in kje, sicer bom imela vse vaše razprave za namerno zavajanje javnosti.
                  To je ena stvar.</p>
               <p>Druga stvar. Ponavljam tisto, kar sem že petkrat rekla. Zakon ureja zgolj
                  dolžniško-upniški odnos. Država je sprejela obveznosti, zakone, odloke, karkoli
                  hočete, naložila nekomu, da to plača. Naložila je to ZPIZ-u, naložila je, če
                  hočete upokojencem, da plačajo tisto, kar je država naložila, da mora zavod
                  plačati upokojencem. Jemala jima je denar, zdaj preprosto hočemo čiste račune za
                  ves dolg, ki je v tem  času nastajal in če ste pozorno prebrali 3. člen, tukaj
                  zelo natančno piše, da obveznost Republike Slovenje za določeno pokojnino ali
                  drugo dajatev traja, dokler se ta pokojnina ali dajatev izplačuje v tem znesku in
                  da Zavod po uradni dolžnosti ugotovi, kdaj to določilo ali terjatev zapade. In ko
                  bo kakršnakoli sprememba sprejeta, bo Zavod seveda ugotovil, da te določbe ni več
                  in nekaterih stvari ne bo več izplačeval. Mislim, da je zakon v teh zadevah
                  izredno čist in jasen. Zato bi prosila, saj pravim, tisto kar sem na začetku
                  prosila, prosim, da pokažete, kje smo napisali, da zahtevamo, da vse dosedanje
                  ugodnosti ostanejo take, kot so. Že ob razpravi o proračunu sem se tudi v imenu
                  naše poslanske skupine odločno strinjala s tem, poglejmo, če je treba kje
                  spremeniti, kaj se da in kako, ampak dokler veljajo zakoni, dokler velja tudi
                  sistemski zakon, sprejet pred enim letom, potem te zakone in to zakonodajo
                  spoštujmo. Za sedaj hvala lepa, kaj več ne želim. Prosim pa gospoda
                  predsedujočega, ko bo oblikoval končni sklep o razpravi o tem osnutku, da
                  predlagatelja zaveže, da v nadaljnjem postopku dograjevanja zakona upošteva zgolj
                  tiste razprave, ki so se nanašale na razpravo o osnutku zakona in nobenih drugih.
                  Hvala lepa.</p>
            </sp>
            <sp xml:id="SDZ1-Redna-10-1993-07-07.sp81">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Ker ne želi več nihče razpravljati, zaključujem
                  razpravo in prekinjam to točko dnevnega reda.</p>
               <p>Prehajamo na <title>13. TOČKO DNEVNEGA REDA - OBRAVNAVA OSNUTKA ZAKONA O
                     SPREMEMBAH IN DOPOLNITVAH ZAKONA O ZDRAVSTVENEM VARSTVU IN ZDRAVSTVENEM
                     ZAVAROVANJU</title>.</p>
               <p>Zbor je ob sprejemanju dnevnega reda sprejel predlog Odbora za zdravstvo, delo,
                  družino in socialno politiko, da se zakon obravnava le v fazi osnutka. Predlog
                  zakona je v obravnavo Državnemu zboru predložilo 26.596 podpisnikov na podlagi
                  ljudske iniciative, skladno z 88. členom Ustave Republike Slovenije in poslanec
                  Miloš Pavlica kot predlagatelj zakona. Predlog zakona ste prejeli s sklicem seje.
                  Želi besedo predstavnik predlagatelja zakona? Predstavnica predlagatelja zakona?
                     <stage>(Da.)</stage> Besedo ima gospa Lučka Bohm, svetovalka SZSSS.</p>
            </sp>
            <sp xml:id="SDZ1-Redna-10-1993-07-07.sp82">
               <speaker>LUČKA BOHM:</speaker>
               <p>Gospod predsedujoči, gospe poslanke, gospodje poslanci, sem Lučka Bohm, svetovalka
                  Sveta zveze svobodnih sindikatov Slovenije. Moja naloga danes je, da predstavim
                  pobudo za dopolnitev zakona o zdravstvenem varstvu in zdravstvenem zavarovanju, ki
                  jo je s podpisom med 22. februarjem in 8. marcem letošnjega leta podprlo 26.596
                  volivcev. Z uvrstitvijo te točke na dnevni red današnje seje Državnega zbora se je
                  prvič uresničilo določilo 88. člena Ustave Republike Slovenije, da poleg poslanca
                  in Vlade lahko zakon predlaga tudi najmanj 5.000 volivcev. Dejstvo, da ste
                  uvrstili to točko na dnevni red, kljub temu da se je - ker se prvič uresničuje to
                  določilo ustave - zgodilo nekaj proceduralnih zapletov, utrjuje zaupanje v
                  demokratično naravnanost našega političnega sistema.</p>
               <p>Kot rečeno, moja naloga je, da povem, kaj in zakaj je 26.596 volivcev podpisalo to
                  pobudo za dopolnitev zakona. Do pobude je prišlo na februarski seji našega sveta
                  Zveze svobodnih sindikatov Slovenije, kjer se je razpravljalo o ogroženi socialni
                  varnosti dolgotrajno brezposelnih, odpuščenih delavcev in to tistih, ki so bili
                  odpuščeni zaradi stečaja ali zaradi nujnih operativnih razlogov. Na sami seji je
                  bilo ocenjeno, da je pomemben del socialne varnosti brezposelnih njihova
                  zdravstvena varnost. Prav na to se nanaša predlog dopolnitve zakona o zdravstvenem
                  varstvu in zdravstvenem zavarovanju. V prejšnjem sklicu Skupščine je Izvršni svet
                  - takratna vlada Slovenije, ko je sprejemala izhodišča za strategijo socialnega
                  razvoja Slovenije - na podlagi te strategije je bil tudi sprejet zakon o
                  zdravstvenem varstvu in zdravstvenem zavarovanju - zapisala, da se socialna beda v
                  Sloveniji koncentrira v družinah dolgotrajno brezposelnih oseb. Jaz bi navedla
                  samo nekaj zelo kratkih statističnih podatkov, ki vam bodo omogočali, da boste
                  lažje ocenili, koliko utemeljena je pobuda za dopolnitev zakona.</p>
               <p>Zadnji uradni statistični podatek Zavoda Republike Slovenije za statistiko iz
                  aprila 1993 je, da je v Sloveniji 14% brezposelnost. V maju 1993 je bilo po
                  podatkih Republiškega zavoda za zaposlovanje v Sloveniji 124.827 prijavljenih
                  brezposelnih oseb. Med njimi je bilo 21.162 iskalcev prve zaposlitve. Iskalci prve
                  zaposlitve so mladi ljudje, ki so uspešno dokončali redno šolanje in zdaj iščejo
                  svojo prvo zaposlitev. Med temi brezposelnimi je bilo tudi 22.067 odpuščenih
                  zaradi nujnih operativnih razlogov in 16.654 odpuščenih zaradi stečajev. Če
                  seštejemo vse te tri kategorije brezposelnih, jih je skupaj 59.883, ali 47% vseh
                  brezposelnih.</p>
               <p>Koliko traja povprečna doba brezposelnosti v Sloveniji. Zopet navajamo uradne
                  podatke Republiškega zavoda za zaposlovanje, in sicer gre za podatke iz marca
                  letošnjega leta, ki pravijo, da 53,2% vseh brezposelnih čaka na zaposlitev dlje od
                  enega leta. Največ, in to 40,8% je tistih, ki na zaposlitev čakajo od enega do
                  treh let; 12,4% je tistih, ki na zaposlitev čakajo dlje od treh let. V povprečju
                  pa slovenski iskalec čaka na delo oziroma na zaposlitev eno leto, šest mesecev in
                  25 dni. Še bolj so zaskrbljujoči podatke o slabih možnostih za zaposlitev mlade
                  generacije. Po končanem šolanju čakajo prvi iskalci zaposlitve na prvo zaposlitev
                  v povprečju eno leto, devet mesecev in 18 dni; od tega moški eno leto, pet mesecev
                  in dva dni; ženske kar dve leti, dva meseca in 20 dni. 46,7% med temi mladimi čaka
                  na zaposlitev dlje od enega leta; 32% je tistih, ki čakajo od enega do treh let;
                  dlje kot tri leta pa celo 14,7% Zelo neugodno je tudi razmerje med prijavljenimi
                  iskalci zaposlitve in potrebami po delavcih in pripravnikih. V Sloveniji je na eno
                  ponujeno delovno mesto, v povprečju 54,8 iskalcev zaposlitve. Največ jih je v
                  Velenju, kar 163,5 iskalcev na eno ponujeno delovno mesto, najmanj pa v Sevnici,
                  26,4 iskalci na eno ponujeno delovno mesto.</p>
               <p>Samo še en podatek, ki vas bo verjetno zanimal v zvezi s to pobudo. 70. člen
                  zakona o zaposlovanju in zavarovanju za primer brezposelnosti pravi, da je Zavod
                  za zaposlovanje dolžan izbrisati iz evidence brezposelnih pod nekaterimi pogoji
                  tiste, ki se prijavljajo kot brezposelni in med drugim tudi v primeru, če iz
                  neupravičenih razlogov odklonijo ponujeno zaposlitev ali pa če se redno ne
                  javljajo na Zavodu za zaposlovanje in s tem dokazujejo, da aktivno iščejo
                  zaposlitev in da ne izrabljajo statusa brezposelnega.</p>
               <p>Seveda je moja naloga tudi, da umestim pobudo v obstoječi sistem zdravstvenega
                  zavarovanja. Kot rečeno, od 1. marca lanskega leta v Sloveniji velja novi zakon o
                  zdravstvenem varstvu in zdravstvenem zavarovanju in kot veste, je ta pripeljal v
                  sistem zdravstvenega varstva obvezno zdravstveno zavarovanje, ki ne krije polne
                  cene zdravstvene storitve. V 23. členu zakona so vse zdravstvene storitve
                  razdeljene na 6 razredov in za vsakega od teh 6 razredov je določen odstotek, v
                  kolikšnem odstotku obvezno zdravstveno zavarovanje krije ceno zdravstvene
                  storitve. Za tisti del cene, ki ni pokrit, je vsak med nami, vsak odrasel
                  prebivalec naše države dolžan ceno pokriti kot samoplačnik ali pa s sklenitvijo
                  prostovoljnega zdravstvenega zavarovanja.</p>
               <p>Še en podatek je nujen zaradi tega, da boste lahko ocenili to pobudo. Navajam ga
                  zato, ker so dosedanje razprave pokazale, da se v zvezi s to pobudo pojavljajo
                  nekatera nerazumevanja.</p>
               <p>Namreč, to moram povedati, da je čisto vsaka oseba v Sloveniji  uvrščena v  eno
                  izmed kategorij obveznih zdravstvenih zavarovancev. To se pravi, v 15. členu
                  zakona je navedenih 21 kategorij, v katere se razvrščamo. Na primer prva taka
                  kategorija smo vsi tisti, ki imamo sklenjeno redno delovno razmerje, naši
                  delodajalci nas morajo nujno, obvezno zavarovati. Potem so takšna kategorija tudi
                  samozaposleni, razni podjetniki, obrtniki, kmetje. Med te kategorije se uvrščajo
                  tudi upokojenci, za katere je prispevek za obvezno zdravstveno zavarovanje dolžen
                  plačati Zavod za pokojninsko in invalidsko zavarovanje. Takšna kategorija so tudi
                  brezposelni, ki imajo pravico in dokler imajo pravico do denarnega nadomestila za
                  čas brezposelnosti. V tem primeru je prispevek za obvezno zdravstveno zavarovanje
                  dolžan plačati Zavod za zaposlovanje.</p>
               <p>Ko smo uvrščeni v eno izmed teh kategorij, seveda to ni za vse večne čase in lahko
                  prehajamo iz ene kategorijo v drugo. Tako, na primer, iskalec prve zaposlitve, to
                  so naši otroci, ko končajo redno šolanje, niso več zavarovani po svojih starših,
                  ampak se morajo ali sami zavarovati kot osebe z nekimi dohodki. Če pa teh dohodkov
                  nimajo, jih v skrajnem primeru zavaruje občina. Za njih plača 1600 tolarjev
                  pavšalnega prispevka za obvezno zdravstveno zavarovanje. Enako je z odpuščenimi
                  delavci. Potem ko jim preteče pravica do denarnega nadomestila za čas
                  brezposelnosti, se morajo sami obvezno zdravstveno zavarovati. Ali če se
                  zaposlijo, jih zavaruje novi delodajalec in v skrajnem primeru tudi za njih plača
                  prispevek občina. To pomeni, da se naša pobuda absolutno ne nanaša na to, da bi,
                  na primer Zavod za zaposlovanje moral sedaj po novem tem brezposelnim, odpuščenim
                  delavcem plačevati prispevek za obvezno zdravstveno zavarovanje tudi potem, ko jim
                  preteče pravica do denarnega nadomestila. Tudi ne pomeni, da bi Zavod za
                  zaposlovanje po novem moral plačevati prispevek za obvezno zdravstveno zavarovanje
                  za prve iskalce zaposlitve in tudi ne pomeni, da bi Zavod za zaposlovanje po novem
                  moral plačevati prispevek za prostovoljno zdravstveno zavarovanje.</p>
               <p>To tudi pomeni, da naša pobuda ne pomeni niti tolarja večje obveznosti za proračun
                  in za Zavod za zaposlovanje, kajti kot rečeno, v sistemu obveznega zdravstvenega
                  zavarovanja smo že tako in tako vsi in na tem področju v resnici ne predlagamo
                  nobene spremembe.</p>
               <p>Kaj pa torej predlagamo? Predlagamo, da ta prispevek za obvezno zdravstveno
                  zavarovanje, ki ga ali sami ali pa nekdo drug za njih plačujejo odpuščeni delavci
                  in iskalci prve zaposlitve, pokrije 100% cene zdravstvene storitve. To pomeni, da
                  smo predlagali, da bi se v 15. členu za 9. točko, ki se nanaša na odpušče- ne, ki
                  so upravičeni do denarnega nadomestila, vnese nova 9.a) točka, ki bi te tri
                  kategorije brezposelnih navedla zato, da jih potem brez težav lahko navedemo,
                  vnesemo v 1. točko 23. člena. Važno pa je, da so omenjeni prav v tej 1. točki 23.
                  člena, ker če jih tam ni, potem seveda obvezno zdravstveno zavarovanje ne krije
                  100% cene zdravstvene storitve.</p>
               <p>Ta rešitev, ki jo predlagamo, ni popolna novost za Slovenijo. Kot sem že prej
                  rekla, novi zakon velja od 1. marca lanskega leta. Do 1. marca lanskega leta je
                  seveda veljal prejšnji sistem zdravstvenega zavarovanja in v njem odpuščenim
                  delavcem ni bilo treba plačevati participacije k ceni zdravstvene storitve.</p>
               <p>Na koncu še finančne posledice predlagane dopolnitve zakona o zdravstvenem varstvu
                  in zdravstvenem zavarovanju. Te finančne posledice je možno oceniti na različne
                  načine. Najprej je možno oceniti finančni izpad dohodka dveh zavarovalnic, ki na
                  trgu ponujata pakete prostovoljnega zdravstvenega zavarovanja. Potem je možno
                  oceniti finančne posledice kot povečano potrebo po solidarnosti znotraj obveznega
                  zdravstvenega zavarovanja.</p>
               <p>V zvezi s tem moram reči, da se nam je zdelo, da je prav uspešnost zbiranja
                  podpisov volivcev k tej pobudi dokaz, da je pripravljenost za večjo solidarnost v
                  okviru obveznega zdravstvenega zavarovanja prav med tistimi, ki plačujejo
                  prispevek, dovolj velika.</p>
               <p>Tretji možen način ocene finančnih posledic je, ali gre za kakršno koli dodatno
                  obveznost na proračun Republike Slovenije. Kot sem že prej opisala, niti tolarja
                  večja obveznost. Na koncu se mi zdi, da ni odveč omeniti tudi še četrto oceno
                  finančnih posledic in to je, ohranjeno zdravje brezposelnih in njihova večja
                  možnost za zaposlitev.</p>
               <p>Še nekaj sem pozabila omeniti, ki jo bodo verjetno drugi omenili, če je jaz ne
                  bom. Namreč res je, vse zdravstvene storitve so razdeljene v 6 razredov, za vsak
                  razred drugačen odstotek pokrivanja cene zdravstvene storitve z obveznim
                  zdravstvenim zavarovanjem, res pa je tudi, da je v skladu z zakonom Zavod za
                  zdravstveno zavarovanje Slovenije sprejel sklep o tem, katere dodatne zdravstvene
                  storitve so krite pod določenimi pogoji z obveznim zdravstvenim zavarovanjem. Gre
                  za nujno zdravljenje za starejše od 75 let, za invalide z več kot 70%-no telesno
                  okvaro, za socialno ogrožene, in to samo za nujno zdravljenje, kadar gre za
                  ohranjanje življenja, kadar gre za nujne zdravstvene storitve, da se prepreči, bom
                  rekla zdravstvena katastrofa, nikakor pa ne, da se potem zdravstveno stanje sanira
                  do konca, se pravi, samo preprečitev, npr. krvavitev ali pa kaj podobnega, ne pa
                  dokončno zdravljenje. Res pa je tudi, da ta sklep o nujnem zdravljenju omogoča tem
                  kategorijam, ki sem jih prej omenila, tudi pod določenimi pogoji dostop do - torej
                  govorimo samo o osnovnem zdravstvenem varstvu, specialistično in bolnišnično
                  zdravljenje pa je po tem sklepu o nujnem zdravljenju možno samo pod pogojem, da to
                  upravičenost prizna posebna zdravniška komisija. To se pravi, dovolj restrektivna
                  rešitev, ki prav gotovo v dolgih letih brezposelnosti ne bo, po našem, mnenju
                  zadostovala. Zato je pravzaprav tudi prišlo do pobude in pobude, ki je v resnici v
                  zelo kratkem času uspela zbrati skoraj 26.600 podpisov volilcev. Gospod
                  predsedujoči, hvala lepa.</p>
            </sp>
            <sp xml:id="SDZ1-Redna-10-1993-07-07.sp83">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa za izčrpno in poglobljeno obrazložitev. Predlog zakona je obravnaval
                  Odbor za zdravstvo, delo, družino in socialno politiko. Poročilo odbora ter mnenji
                  Vlade in sekretariata za zakonodajo in pravne zadeve ste prejeli. Želi poročevalec
                  odbora besedo. Gospod Kociper.</p>
            </sp>
            <sp xml:id="SDZ1-Redna-10-1993-07-07.sp84">
               <speaker>ŠTEFAN KOCIPER:</speaker>
               <p>Hvala lepa. Spoštovani, odbor Državnega zbora za delo, zdravstvo, družino in
                  socialno politiko je na 9. seji dne 15. in 17.6.1993 obravnaval predlog zakona, o
                  katerem smo pravkar slišali obširno obrazložitev. Odbor se je seznanil tudi z
                  mnenjem Sekretariata za zakonodajo in pravne zadeve in z mnenjem Komisije za
                  poslovnik, ki opozarjata na zakonsko neurejenost izvedbe ljudske iniciative, ki jo
                  predvideva 88. člen Ustave Republike Slovenije. Da ne bi prišlo do proceduralnih
                  zapletov, je poslanec Miloš Pavlica, tudi eden od podpisnikov predloga in član
                  odbora, predlog povzel kot svoj. V razpravi se je odbor seznanil tudi z mnenjem
                  Vlade, ki se je do širitve kategorij zavarovancev iz 23. člena zakona o
                  zdravstvenem varstvu in zdravstvenem zavarovanju opredelila negativno. Na koncu,
                  po obširni razpravi je odbor sprejel sklep, ki ga je predložil tudi Državnemu
                  zboru, da le-ta uvrsti ta predlog zakona na dnevni red, vendar, da ga obravnava
                  kot osnutek. Hvala lepa.</p>
            </sp>
            <sp xml:id="SDZ1-Redna-10-1993-07-07.sp85">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa, želi besedo predstavnik Vlade. Prosim, gospa Marija Mencej, svetovalka
                  Vlade Republike Slovenije v Ministrstvu za zdravstvo.</p>
            </sp>
            <sp xml:id="SDZ1-Redna-10-1993-07-07.sp86">
               <speaker>DR. MARIJA MENCEJ:</speaker>
               <p>Hvala lepa za besedo. Spoštovane gospe in gospodje. Rada bi samo dodala nekaj
                  komentarjev k temu uvodnemu delu, preden začnete razpravo. Mnenje Vlade ste že
                  tako dobili v pismeni obliki. Začela bi s tem, s čimer je pravzaprav končala gospa
                  Bemova. Prejšnji sistem, ki ga je urejal zakon o zdravstvenem varstvu, ni urejal
                  zdravstvenega zavarovanja, ampak smo imeli, kot veste nacionalno zdravstveno
                  varstvo, kjer smo vsi državljani Slovenije imeli pravice do zdravstvenega
                  varstva,</p>
               <p>praktično brez omejitev, z določeno manjšo participacijo in te pravice niso bile
                  vezane na določen prispevek. To je bistvena razlika od tega, kar imamo od 1. marca
                  naprej in hkrati tudi razlog, zakaj Vlada nasprotuje temu, da se 23. točka zakona,
                  ki določa obseg obveznega zdravstvenega zavarovanja za posamezne kategorije ljudi
                  širi na tak način, kot je predlagano s tem osnutkom.</p>
               <p>Dovolite mi zelo na kratko komentar k spremembam, ki so predlagane. Sprememba 15.
                  člena ni potrebna zato, ker je že gospa Bemova povedala, da so vsi zavarovanci v
                  njem navedeni. Ta člen pa ureja dve stvari, in sicer ureja status zavarovanca, ki
                  je hkrati tudi podlaga za plačilo prispevkov za to zavarovanje. Se pravi, če mi
                  uvedemo novo kategorijo, po tem mora biti ta pokrita tudi v členih po 45., ki
                  določajo osnovo za plačilo prispevkov. Se pravi, ta dopolnitev ni potrebna.</p>
               <p>V 23. členu dodatek ljudi, ki so nedvomno v veliki socialni stiski pomeni poseg v
                  sistem zdravstvenega zavarovanja, in sicer v poseg v določenem segmentu
                  populacije, za katero sedaj, razen pozitivnih podatkov, ki jih je navedla gospa
                  Bemova, nimamo drugih podatkov, da gre v resnici za kategorijo, edino, ki jo je
                  treba na ta način še dodatno zaščititi. Zdaj imamo v 23. členu samo tiste
                  populacijske skupine, za katere je z družbenega vidika potrebno, da so posebej
                  zaščitene - to so otroci, mladina in ženske v zvezi z materinstvom; poleg teh pa
                  samo tisti, za katere to narekuje posebno zdravstveno stanje, ki je definirano z
                  boleznimi. Na ta način, s takšno dopolnitvijo vnašamo na nek način elemente
                  prejšnjega sistema nacionalnega zdravstvenega varstva in s tem začenjamo ali
                  načenjamo sistem zdravstvenega zavarovanja, kot ga je zakon postavil. Ti dve
                  stvari se mi je zdelo potrebno pripomniti glede na besedilo, ki je predlagano v
                  osnutku.</p>
               <p>Sicer bi vas rada obvestila, da Ministrstvo za zdravstvo pripravlja celovito
                  analizo izvajanja zakonodaje, da bo na podlagi te analize in vseh pobud, ki so
                  prišle že do slej in ki bodo v naslednjih dneh še prispele na Vlado oziroma na
                  ministrstvo, pripravilo neko celovito oceno izvajanja sistema za jesensko
                  obravnavo in tudi predlog potrebnih sprememb zakona, v katerih bo ocenila vse to,
                  za kar ocenjujemo, da do sedaj in tudi v tem osnutku spremembe zakona ni bilo
                  pripravljeno. Se pravi predlagamo, da počakamo skupaj na rezultate te analize in
                  se po tem celovito odločimo za spremembe sistema, kakršne bodo potrebne, pri čemer
                  bomo upoštevali vse zavarovance in vse kategorije ljudi.</p>
               <p>Še to bi bilo treba povedati: finančni izpad dohodka obeh zavarovalnic je napačna
                  kategorizacija problema, ker tu gre samo za povečanje odhodkov obveznega
                  zavarovanja in ne za izpad dohodka zavarovalnic. Tu je v igri samo Zavod za
                  zdravstveno zavarovanje Slovenije in povečan obseg, če odmislimo vse tisto, kar
                  sem že prej povedala.</p>
               <p>Kar zadeva nujno zdravljenje, bi rada obvestila ta zbor, da je v postopku
                  obravnave pravilnik v okviru Zavoda za</p>
               <p>zdravstveno zavarovanje Slovenije, ki bo uredil celoto izvajanja oziroma ki bo
                  definiral natančno pravice, ki gredo iz obveznega zdravstvenega zavarovanja,
                  vključno s sklepom, o katerem je govorila gospa Bemova in ki začasno ureja obseg
                  nujnega zdravljenja. Pri nujnem zdravljenju že zdaj ne gre samo za reševanje
                  življenja, gre tudi za pravico do zdravljenja v primeru, ko bi se brez tega
                  poslabšalo zdravstveno stanje. Se pravi, nihče ne bo, tudi če ga bo prizadela
                  angina ali kaj podobnega, pa ni življenjsko ogrožen, zaradi tega ostal brez
                  zdravstvenega varstva. Toliko samo. Hvala za pozornost.</p>
            </sp>
            <sp xml:id="SDZ1-Redna-10-1993-07-07.sp87">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotavljam, da so zastopane vse poslanske skupine. Pričenjam razpravo.
                  Besedo ima Janko Predan.</p>
            </sp>
            <sp xml:id="SDZ1-Redna-10-1993-07-07.sp88">
               <speaker>JANKO PREDAN:</speaker>
               <p>Spoštovani predsedujoči, gospe poslanke, gospodje poslanci! Zeleni - Ekološko
                  socialna-stranka se gotovo globoko zaveda imena in sicer "socialna", pa kljub temu
                  ne moremo podpreti tega zakona. V celoti spoštujemo in cenimo željo sindikatov in
                  spoštujemo 27.000 podpisnikov, ker imajo samo en cilj, kako razrešiti stiske in
                  zvišati socialno varnost brezposelnih. Vendar pa se nam ponujen zakon ne zdi, da
                  celostno rešuje problem brezposelnih, še zlasti, ker zadeva samo en segment te
                  populacije, to je 57.000, to se pravi tisti, ki so zgubili delo zaradi stečajev,
                  zaradi nujnih operativnih razlogov ali pa so iskalci prve zaposlitve. Ostaja torej
                  še enkrat večja polovica, ki je po naših podatkih gotovo bolj stara, v povprečju
                  bolj stara in seveda s tem tudi bolj oboleva. Res pa je, da so v tej drugi
                  polovici gotovo tudi taki brezposelni, ki so delo zgubili na osnovi disciplinskih
                  kazni ali pa so po svoji krivdi izgubili delo. Teh ne gre enačiti s to, prvo
                  skupino. Vendar pa spoštovane poslanke in spoštovani poslanci, morate razumeti, da
                  je zdravniku povsem vseeno, ali je kdo izgubil delo po svoji ali ne svoji krivdi,
                  pred njim je pač človek, ki je potreben pomoči. Menim, da dosedanja zakonodaja
                  povsem omogoča, da vsak delavec pri nas, vsak nezaposleni, ki je stalno prijavljen
                  v naši državi ali vsak državljan, ki je stalno prijavljen, pridobi status
                  zavarovanca in v tem trenutku vse pravice iz obveznega zavarovanja. Za doplačila,
                  če ni prostovoljno zavarovan, pa mu gre, da mu ni treba doplačati vedno v primerih
                  nujnega zdravljenja, kot je bilo že povedano. Kot zdravnik moram ponovno
                  poudariti, kar je že bilo povedano, da danes zdravniki ne moremo nekoga, ki mu je
                  potrebna nujna pomoč, pripeljati samo do trenutka, ko je nujna pomoč mimo, potem
                  ga pa ne več naprej zdravi. Ste lahko prepričani, da zdravimo do konca, da
                  vzpostavimo zdravje oziroma da vzpostavimo stabilizirano stanje, kadar gre za
                  kronične bolnike. To se pravi, da je ukrep nujne pomoči pri nas vsakemu dan in
                  torej ni nikomur ogroženo ne zdravje ne življenje.</p>
               <p>Seveda se zdaj postavlja vprašanje od kod, kot pravi gospod Kopač, vzeti denar.
                  Gotovo ne gre samo iz solidarnosti znotraj tistih, ki so prostovoljno zavarovani,
                  ampak se bo prej ko slej moral ta denar vzeti iz sklada pri zavarovalnici, bojim
                  se pa, da  tudi iz proračuna in ga bomo tako še bolj nategnili, kot je že
                  nategnjen. Menda veste, da v ozadju že stoji zahteva upokojencev, da tudi
                  kategoriji upokojencev plačamo prostovoljno zavarovanje, to je točno dana zahteva,
                  iz proračuna. Če finančno zračunamo, kakšna je ta obremenitev, če je povprečna
                  cena dodatnega zavarovanja 1.000 tolarjev na mesec, je to 12.000 tolarjev letno,
                  je to 689.000.000 tolarjev ali pa 9 in pol milijona mark. V tem trenutku nuditi
                  majhnemu delčku, tem trem kategorijam nezaposlenih nekoliko večjo pravico, se mi
                  zdi posebej vprašljivo, ker je to povsem rešeno s to zakonodajo in pripravlja se
                  pregled kompletne ogroženosti naše populacije, tudi te nezaposlene in se bo na
                  osnovi tega ukrepalo, da se ne bi zmanjšalo zdravstveno stanje teh resnično
                  prizadetih.</p>
               <p>Kar se pa tiče solidarnosti, moram povedati, da je med delavci, ki so zaposleni in
                  delajo 182 ur veliko takih, kot npr. v Elektrokovini, ki še niso dobili majskih
                  plač, veliko je tudi takih, ki dobijo nižje osebne dohodke za redno delo, kot je
                  pa nadomestilo za brezposelne. Hvala lepa.</p>
            </sp>
            <sp xml:id="SDZ1-Redna-10-1993-07-07.sp89">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Vladimir Topler.</p>
            </sp>
            <sp xml:id="SDZ1-Redna-10-1993-07-07.sp90">
               <speaker>VLADIMIR TOPLER:</speaker>
               <p>Hvala za besedo. Spoštovane gospe, spoštovani gospodje! Na začetku bi dal kratko
                  repliko gospe. Nikakor ne razumem, kako je možno, da se finančno popolnoma nič ne
                  spremeni, kljub temu pa se storitve oz. varstvo, zdravstvo spremeni. Kot že
                  velikokrat do sedaj, tudi sedaj zdravimo posledice, vzroke pa, ki so pripeljali do
                  tega, pa ne rešujemo - jih ne znamo ali si ne upamo. Menim, da je naša poglavitna
                  naloga danes, da iščemo delovna mesta, ne pa, da dajemo miloščino tistim, ki bi
                  bili radi zaposleni in ki bi si lahko to zaslužili sami. Sprašujem se, kaj delajo
                  sindikat, stranke in predvsem Vlada na tem področju? Sindikat bolj kot delavca
                  ščiti samega sebe. Stranke, ki so obljubljale delovna mesta, so tiho; organizirajo
                  štrajke. Vlada v časopisih objavlja dobre statistične podatke, praksa pa, žal,
                  kaže drugače.</p>
               <p>S tem zakonom, če bo sprejet, bomo vzpostavili nov način reševanja zdravstvenega
                  varstva. Danes bomo podelili pravico delu nezaposlenih ljudi, jutri bomo podelili
                  to pravico upokojencem, nato delavcem in kmetom. Če gledamo čustveno in humano, če
                  to gledam kot človek v vlogi zdravnika ali v vlogi poslanca, bi iz vsega srca rad
                  vsem tem ljudem omogočil to pravico. Toda, zavedati se moramo, da smo znižali
                  prispevno stopnjo, da je v zdravstvu vedno dražja storitev, da je število
                  varovancev vedno večje - in menim, da tega ne moremo storiti. Če bomo storili to,
                  bomo naredili nove krivice. Sprašujem se, kdo bo plačal to? Zgaran kmet, žuljav
                  delavec? Mislim, da tega nikakor ne smemo dopustiti.</p>
               <p>Kot je rekel moj predhodnik, je med temi 120 in 140.000 brezposelnimi veliko takih
                     <stage>(žal moram to reči)</stage>, ki so si v tem delu brezposelnih našli neko
                  zatočišče, Vlada pa nima nobenih kontrolnih mehanizmov, da bi to urejala tako, kot
                  je potrebno.</p>
               <p>Po drugi strani je treba povedati, da gre pri tem za dve stvari: da mešamo obvezno
                  zavarovanje in prostovoljno zavarovanje. Pri prostovoljnem zavarovanju smo že
                  večkrat opozarjali, da bi moralo stimulirati pozitivno zdravje, da bi moralo biti
                  doplačilo glede na debelost, glede na kajenje, na rizične športe, ne pa tako
                  pavšalno, kot je sedaj. V zdravstvu opažamo, da so se za 30% povečali obiski pri
                  zdravnikih in pri specialistih. To ne vodi k nobeni racionalizaciji v
                  zdravstvu.</p>
               <p>Predlagam, da tega zakona ne sprejmemo. Saj bi za podeljeno pravico tistim -
                  poudarjam tistim, ki si jo resnično zaslužijo, naredili veliko večjo krivico
                  tistim, ki že sedaj nosijo največje breme naše družbe - to je predvsem delavcem in
                  kmetom. Hkrati pa je treba poudariti še nekaj: da vsem tistim, ki niso zmožni
                  gmotno plačevati tudi tega dodatnega zavarovanja, to refundira po 25. členu zakona
                  že do sedaj družba. Hvala.</p>
            </sp>
            <sp xml:id="SDZ1-Redna-10-1993-07-07.sp91">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Besedo ima Janez Kopač.</p>
            </sp>
            <sp xml:id="SDZ1-Redna-10-1993-07-07.sp92">
               <speaker>JANEZ KOPAČ:</speaker>
               <p>Hvala za besedo. In hvala mojim trem predgovornikom, ki so podali podatke, ki sem
                  jih pričakoval od predlagatelja. Gre za podatke o tem, kakšna je ta kategorija
                  ljudi, ki jim je ta zakon namenjen, in za podatke o tem, kakšne so finančne
                  posledice tega zakona. Mislim, da je narobe že to, da tako nezadostno izdelan
                  predlog zakona pride na dnevni red, toda če je že tukaj, se bom pač do tega zakona
                  opredelil - tudi v imenu Liberalno-demokratske stranke in ga poskušal
                  komentirati.</p>
               <p>Najprej menim, da res ni nedopustno, da koncept, ki smo ga leta dolgo z muko
                  gradili - gre za koncept ločitve med obveznim in prostovoljnim zdravstvenim
                  zavarovanjem, kjer je solidarnost sprejeta kot načelo v okviru obveznega
                  zdravstvenega zavarovanja, prostovoljnost pa preko tega okvira - da torej ta
                  koncept, tako z muko zgrajen, na nek način zaradi sicer upravičene oz. resnične
                  stiske nekaterih ljudi, malo pa tudi zaradi morda prestižnih razlogov, tako na
                  hitro spremenimo oziroma podremo.</p>
               <p>Drugič, brezposelnost, o kateri nam je na dolgo in široko razlagala predstavnica
                  predlagatelja, je seveda velik problem. Vendar bi ta problem rad nekoliko
                  zrelativiziral. Najprej - številke o številu brezposelnih so pri nas drugačne, kot
                  drugje po svetu; gre za koncept statistike, ki zajema med brezposelne tudi take,
                  ki v drugih državah nikakor ne bi sodili med brezposelne. Gre tudi za to, kar je
                  omenil dr. Topler, da Vlada nima, na žalost, še vedno ne na voljo inštrumentov, ki
                  bi kontrolirali izigravanje obstoječih zakonskih pravic in možnost pridobivanja
                  statusa oziroma zadrževanja statusa brezposelnosti.</p>
               <p>Druga stvar, ki se mi zdi pomembna ob tem, je ta: v ekonomiji velja aksiom, višje
                  plače - višja brezposelnost, nižje plače - nižja brezposelnost. To je del resnice,
                  ni vsa, moram poudariti. Hočem reči samo to: predlagatelj tega zakona, ki je pred
                  nekaj meseci ogorčeno nasprotoval poskusom Vlade, da bi zadrževala rast plač v
                  nekem okviru in vodila neko konsistentno makroekonomsko politiko, torej
                  predlagatelj, ki je temu ostro nasprotoval, je tudi sam delno sokriv za delno
                  povečanje števila brezposelnih. Sedaj, po drugi strani prihaja na odpravljanje
                  posledic. To je tudi prav, navsezadnje, če ne bi počel tega ta predlagatelj, bi to
                  morala početi Vlada, morda z bolj utemeljenimi podatki, ki so ji verjetno na voljo
                  in jih je predstavnica Vlade tudi predstavila, predlagatelju pa ne oziroma se ni
                  toliko potrudil, da bi si jih pridobil.</p>
               <p>Vendar je pomembno reči to, da je treba poseči - kar je tudi eden od predhodnih
                  govornikov poudaril - v začetek problema, ne pa v odpravljanje njegovih posledic.
                  Tudi jaz bom - tako kot moja predhodna govornika - še enkrat poudaril: ne razumem
                  matematike, po kateri bi se obseg pravic povečal, s tem tudi obseg storitev, zato
                  pa ne bi čutili nobenih finančnih posledic oziroma bi te finančne posledice take,
                  da se na proračunu ne bi poznale. Morda se res ne bi poznale na proračunu, vendar
                  kot je jasno tudi predlagatelju, vse je treba plačati na ta ali drugi način.
                  Mislim, da bi bila neposredna posledica uveljavitve tega zakona povišanje
                  prispevka za zdravstveno varstvo; druge poti ni, če se to ne pozna pri
                  proračunu.</p>
               <p>Mislim, da je zakon pripravljen v nezadostno razdelani meri, da bi lahko bil sploh
                  osnutek. Zakon bolj ali manj predstavlja neko idejo; mislim, da je mesto za idejo,
                  ki ni zadosti razdelana in podkrepljena z analitičnimi podatki bolj pod naslovom
                  "teze". Menim tudi, da je zelo koristna pobuda, ki jo je predstavila predstavnica
                  Vlade o tem, da ne skačimo na glavo v ta bazen ali v to brezno, ker ne vemo,
                  koliko nas bo stalo in kaj bo za seboj potegnilo, pač pa počakajmo na analizo, ki
                  jo Vlada pripravlja za jeseni, o tem kako poteka izvajanje zdravstvenega
                  zavarovanja po novem sistemu, in da takrat trezno in analitično podprto -
                  poudarjam predvsem to - gremo v morebitno odpravljanje določenih posledic
                  uveljavitve novega sistema zdravstvenega zavarovanja, ki so po mojem globokem
                  prepričanju vsekakor manjše, kot jih poskuša predstaviti predlagatelj.</p>
               <p>Za konec bi rad rekel, da v imenu Liberalno-demokratske stranke osnutek zakona
                  zavračamo; podpiramo njegovo izhodiščno idejo, vendar menimo, da pod naslovom tega
                  zakona, do razgraditve oziroma do izdelave te ideje manjka še veliko, zato menimo,
                  kot sem poudaril že prej, da bi bilo dobro počakati na resnične podatke, ki jih bo
                  Vlada predstavila jeseni in takrat zadolžiti Vlado, da morebitne negativne učinke,
                  na katere opominja tudi ta osnutek zakona, v okviru zakonskega teksta oziroma
                  osnutka zakona, tudi odpravi oziroma predloži parlamentu takšen tekst. Zato bomo
                  glasovali proti osnutku tega zakona, ker menimo, da ne bo razrešil oziroma da ni
                  prava pot za razreševanje težav, na katere opozarja in ki so verjetno v neki meri
                  resnične. Hvala lepa.</p>
            </sp>
            <sp xml:id="SDZ1-Redna-10-1993-07-07.sp93">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Pisnih prijav k razpravi ni več... Gospod Kociper.</p>
            </sp>
            <sp xml:id="SDZ1-Redna-10-1993-07-07.sp94">
               <speaker>ŠTEFAN KOCIPER:</speaker>
               <p>Spoštovani! Rad bi se navezal na razpravo gospoda Kopača in tudi na predhodne
                  razpravljalce. Lahko ste opazili, da odbor Državnemu zboru ni predlagal, da
                  sprejme osnutek. Odbor se je znašel v podobni zagati, kot smo se znašli v današnji
                  razpravi v Državnem zboru. Predvsem smo pogrešali podatke, izračune in tudi
                  odgovor, kaj to pomeni za sistemsko reševanje področja zdravstvenega zavarovanja
                  oziroma za ta način, ki ga poznamo - obveznega in prostovoljnega zdravstvenega
                  zavarovanja. Zato smo tudi predlagali Državnemu zboru, da ta predlog obravnava kot
                  osnutek, da pa Vlada med tem odgovori na vse te zagate oziroma tudi pove, kako ta
                  zakon posega oziroma ta tekst v sistemske rešitve. Po tej razpravi, v svojem
                  imenu, verjetno v imenu odbora se to ne da, ker odbor ni predlagal Državnemu zboru
                  niti sprejetje niti zavrnitev. Osebno menim, da bi bilo pametno, da se tega
                  osnutka ne sprejme in da bi po tem, ko bo Vlada pripravila temeljite analize in
                  tudi vpogled v sistemske rešitve na področju zdravstvenega zavarovanja, da se
                  odločamo v okviru tistih rešitev. Hvala lepa.</p>
            </sp>
            <sp xml:id="SDZ1-Redna-10-1993-07-07.sp95">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Redna-10-1993-07-07.sp96">
               <speaker>MIRAN POTRČ:</speaker>
               <p>Hvala lepa. K razpravi se nisem prijavil zato, ker je tudi naš kolega, poslanec
                  Združene liste eden od predlagateljev zakona, kar pomeni, da v poslanski skupini
                  Združene liste problem, ki ga poskuša zakon reševati, sprejemamo in sodimo, da je
                  akuten. Ker pa vidim razpoloženje iz razprave, menim, da osnutek zakona ni nujno,
                  da bo sprejet oziroma kaže, da ne bo sprejet; da ne bi bilo proceduralnih ovir,
                  predlagam, da v primeru, da Državni zbor takšnega osnutka zakona ne sprejme,
                  sprejme posebej sklep, in sicer, da Državni zbor nalaga Vladi Republike Slovenije,
                  da na podlagi analize izvajanja prostovoljnega zdravstvenega zavarovanja v
                  septembru 1993 oceni, ali in kakšne spremembe so potrebne v tem zavarovanju za to,
                  da bi se na ustrezen način rešil problem zdravstvenega zavarovanja brezposelnih
                  oziroma nezaposlenih delavcev. Da imamo vsaj to obvezo, da ne bomo, ker vsi ste
                  problem priznavali in rekli, da pač to niso najboljše rešitve. To je lahko bi
                  rekel, pač lepa gesta, da ne bi rekli, da nam je vseena figa za 125 ali pa 50
                  tisoč, kakor jih pač izračunamo ljudi, in da to le ne bi ostala samo lepa gesta,
                  mislim, da bi nam vsaj takšen sklep zelo koristil, da bi se potem temeljitejše, če
                  pravite, da analize niso ustrezne, posvetili tem vprašanjem in našli ustrezno
                  rešitev.</p>
               <p>Osebno sem namreč prepričan, da je kakršna koli diferenciacija v tej kategoriji
                  mogoča. V tej kategoriji je gotovo velik procent ljudi, za katere je to resno
                  breme. Ne samo zdravstveno, ampak tudi finančno. In če tega ne bomo pripravljeni
                  spoznati in pomagati reševati, bomo pač rekli, da je to za nas premajhna
                  kategorija, da bi se z njo ukvarjali. Mislim, pa da to ni tako, ker kakor koli
                  lahko sprejemam različne ideje o tem, kje so vzroki, kje so posledice, možne so.
                  Ampak posledice so danes tu, pa tudi vzrokov nam sedaj ne uspeva najboljše
                  reševati. Hvala lepa.</p>
            </sp>
            <sp xml:id="SDZ1-Redna-10-1993-07-07.sp97">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ker ne želi nihče več razpravljati, zaključujem razpravo in prekinjam
                  to točko dnevnega reda.</p>
               <p>Prehajamo na <title>14. TOČKO DNEVNEGA REDA - OBRAVNAVA PREDLOGA ZAKONA O
                     SPREMEMBI ZAKONA O PRISPEVKIH ZA POKOJNINSKO IN INVALIDSKO ZAVAROVANJE,
                     ZDRAVSTVENO VARSTVO IN ZAPOSLOVANJE</title>.</p>
               <p>Predlog zakona je v obravnavo Državnemu zboru predložila Vlada Republike Slovenije
                  in ste ga prejeli.</p>
               <p>Želi besedo predstavnik Vlade? <stage>(Ne želi.)</stage> Predlog zakona je
                  obravnaval Odbor za finance in kreditno-monetarno politiko. Poročilo odbora ter
                  mnenje Sekretariata za zakonodajo in pravne zadeve ste prejeli.</p>
               <p>Želi poročevalec odbora besedo? Želi, prosim.</p>
            </sp>
            <sp xml:id="SDZ1-Redna-10-1993-07-07.sp98">
               <speaker>JANEZ KOPAČ:</speaker>
               <p>Hvala lepa. Pred nami je zelo kratek zakon, ki predstavlja relativno veliko -
                  sicer je ob tako veliki številkah težko govoriti o velikem v zvezi s tem zakonom -
                  toda relativno precejšnjo razbremenitev gospodarstva in je eden od ukrepov pri
                  razbremenjevanju podjetij in prenašanju fiskalnega bremena na druge dajatve zunaj
                  gospodarstva. Ne bi o tem govoril, ker mislim, da je to tematika, za katero bi bil
                  bolj ustrezen razlagalec predstavnik Vlade.</p>
               <p>Rad bi rekel samo to, da je odbor predlog zakona soglasno podprl. Predlaga zboru,
                  da ga obravnava in sprejme po hitrem postopku. Ob tem pa bi mimo poročila odbora
                  rad povedal tudi to, da je bil ob razpravi na odboru izražen pomislek, ali imamo
                  zadosti maneverskega prostora, da v to znižanje v tem trenutku gremo. Predstavniki
                  Vlade so za to bili, da ta maneverski prostor je, vendar pa seveda ob
                  pričakovanju, da bo že na julijskem zasedanju Državnega zbora obravnavan predlog
                  zakona o spremembah in dopolnitvah zakona o zaposlovanju in zavarovanju za primer
                  brezposelnosti, kjer je verjetno bilo že napovedano, bi šli v spremembo oziroma v
                  določenih primerih tudi v krčitev obstoječih pravic in pa v stimuliranje za
                  hitrejše razreševanje brezposelnosti. Če tak tip ekonomske politike ne bi uspel,
                   potem seveda se utegnemo znajti pred dejstvom, da bi pa nekje v jeseni, pozno v
                  jeseni, morali ponovno obravnavati spremembo tega zakona, morda po hitrem
                  postopku, kjer bi šli pa nazaj v isto obremenitev, na kakršni smo sedaj. Samo to
                  sem želel podati še ob poročilu odbora, bolj v osebnem imenu. Hvala lepa.</p>
            </sp>
            <sp xml:id="SDZ1-Redna-10-1993-07-07.sp99">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotavljam, da so zastopane vse poslanske skupine. Pričenjam razpravo.
                  Želi kdo besedo? Prosim, gospod Sisinger.</p>
            </sp>
            <sp xml:id="SDZ1-Redna-10-1993-07-07.sp100">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Mene ta obrazložitev seveda ne
                  zadovoljuje, v kateri je utemeljitev tega edinega člena za znižanje prispevne
                  stopnje za zaposlovanje. Nikjer ni prikazano v tej obrazložitvi ob dejstvu, da smo
                  danes že nekajkrat slišali, da se je mislim nezaposlenih povečalo že na 140 tisoč
                  oziroma ves čas že kažejo podatki okoli 140 tisoč. Ni mi razumljivo, kako sploh
                  lahko pridemo do predloga in do zakona, s katerim bomo prispevno stopnjo znižali
                  za v bistvu ne velika sredstva, kot je tudi tu prikazano z 2,35 na 1,70 in se
                  sprašujem resnično, kako bodo seveda potem zavodi za zaposlovanje izvajali svoje
                  obveznosti do te velike armade nezaposlenih ob takšnem dejstvu.</p>
               <p>Osebno seveda se za takšno znižanje ob tako skopi obrazložitvi ne bom mogel
                  izreči. Hvala.</p>
            </sp>
            <sp xml:id="SDZ1-Redna-10-1993-07-07.sp101">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Želi še kdo besedo? Gospa Simšič, izvolite.</p>
            </sp>
            <sp xml:id="SDZ1-Redna-10-1993-07-07.sp102">
               <speaker>DANICA SIMŠIČ:</speaker>
               <p>Hvala lepa za besedo. Zelo na kratko. Pridružujem se razmišljanju, ki smo ga že
                  slišali, ali je znižanje te prispevne stopnje dovolj utemeljeno in obrazloženo in
                  ali je v sklopu vseh načrtovanih ali znižanj ali sprememb. Hvala lepa.</p>
               <p>Zato skratka se bojim, da tudi ob taki skopi obrazložitvi ne bom mogla glasovati
                  za.</p>
            </sp>
            <sp xml:id="SDZ1-Redna-10-1993-07-07.sp103">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa želi še kdo besedo? Predstavnik vlade. Prosim gospod Andrej Engelman,
                  svetovalec Vlade Republike Slovenije v Ministrstvu za finance.</p>
            </sp>
            <sp xml:id="SDZ1-Redna-10-1993-07-07.sp104">
               <speaker>ANDREJ ENGELMAN:</speaker>
               <p>Najprej bi mogoče gospodu Sisingerju; že na sami obravnavi na odboru za finance
                  poudarjeno, da sprememba prispevne stopnje v ničemer ne spreminja pravice. In tudi
                  gospe Danici Simšič bi rad povedal, da je to v sklopu celotnih sprememb. Pravice
                  se nič ne spreminjajo. V kolikor bi bil primanjkljaj, in to je tudi itenca Vlade,
                  bi rekel, da bi pokrivali potrebna sredstva iz posrednih dajatev. Se pravi,
                  posrednih davkov, iz prometnih davkov. Lahko rečem, da opažamo, da imamo tudi
                  skladno z vsemi razpravami, ki so bile že o proračunu, zaradi tega razloga, je
                  tudi ta obrazložitev relativno skopa, ker smo v bistvu ves ta sklop že
                  predebatirali ob samem sprejemanju proračuna in tudi sprejeli to politiko in to je
                  samo realizacija tistega. Opažamo, da imamo boljšo izterjavo posameznih zadev in
                  bomo zaradi tega poskušali, in verjetno upamo, v najkrajšem času tudi pripravili
                  neko sliko, kako bi s to politiko razbremenjevanja cene delovne sile nadaljevali v
                  letošnjem letu. S tega vidika bi celo rekel, da sem vesel, da je ta zakon, ki je
                  bil danes dve točki pred tem obravnavan, prekvalificiran iz predloga v osnutek. V
                  bistvu je dana tudi Vladi možnost, da bodo eventualno še dodatno dopolnila te
                  zakone, da gremo v to smer. Poudarjam pa, sprememba te prispevne stopnje nikakor
                  ne vpliva na pravice zavarovanja v primeru brezposelnosti. Eventualna manjkajoča
                  sredstva bodo nadomeščena iz posrednih davščin. Hvala lepa.</p>
            </sp>
            <sp xml:id="SDZ1-Redna-10-1993-07-07.sp105">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem
                  razpravo in prekinjam to točko dnevnega reda. Popoldanski del seje bomo pričeli s
                  15. točko ob 16. uri. Opozarjam vas in prosim, da opozorite svoje kolegice in
                  kolege, da nadaljujemo po 15. točki, 16. točko. Tam bomo pa že odločali sproti.
                  Gre za ratifikacije.</p>
               <p>Dopoldanski del seje prekinjam, nadaljujemo ob 16. uri.</p>
            </sp>
            <stage type="time">(Seja je bila prekinjena ob 13.55 uri in se je nadaljevala ob 16.03
               uri.)</stage>
            <sp xml:id="SDZ1-Redna-10-1993-07-07.sp106">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice in kolegi, nadaljujemo današnjo sejo. Za popoldanski del seje
                  so se opravičili še Brane Eržen, dr. Lev Kreft, Ignac Polajnar in dr. Ciril
                  Ribičič; sicer Ignac Polajnar po 17.30, dr. Ciril Ribičič za ves popoldanski
                  del.</p>
               <p>Prehajamo na <title>15. TOČKO DNEVNEGA REDA - OBRAVNAVA PREDLOGA ZA IZDAJO ZAKONA
                     O SPREMEMBAH IN DOPOLNITVAH ZAKONA O PLAČAH DELAVCEV V JAVNIH
                     VZGOJNO-IZOBRAŽEVALNIH ZAVODIH S PREDLOGOM ZAKONA.</title>
               </p>
               <p>Še eno obvestilo sem pozabil. Danes bi poskušali, in upam, da bomo uspeli z
                  razpravami po vseh točkah, tako da v kolikor ne bi zaključili razprave do 19. ure,
                  da bi delali tudi po 19. uri, da bi opravili tudi točko volitve in te zadeve; kar
                  bi za jutri ostalo, da bi ostalo samo odločanje o zadevah, o katerih moramo
                  odločiti.</p>
               <p>Zdaj gremo na 15. točko. Predlog zakona sta v obravnavo Državnemu zboru predložila
                  poslanca: dr. Dimitrij Rupel in Rudi Moge in ste ga prejeli. V Poročevalcu, kot je
                  objavljeno, je v besedilu 1. člena predloga zakona o spremembah in dopolnitvah
                  zakona o plačah delavcev v javnih vzgojno-izobraževalnih zavodih <stage>(objavljen
                     v Poročevalcu Državnega zbora številka 16 z dne 17. junija 1993)</stage> prišlo
                  do napake v drugem odstavku, izpadel pa je cel tretji odstavek. Drugi in tretji
                  odstavek 1. člena predloga se pravilno glasita: "Dosedanja 8. alinea, ki postane
                  9. alinea, se spremeni, tako da se glasi: asistent VII/2 - 3,40; dosedanja 10.
                  alinea, ki postane 11. alinea, se spremeni, tako da se glasi: učitelj, vzgojitelj,
                  strokovni sodelavec, knjižničar VII - 3,40." Želi besedo predstavnik
                  predlagateljev zakona? <stage>(Ne želi.)</stage> Predlog zakona je obravnaval
                  Odbor za kulturo, šolstvo in šport. Poročilo odbora ter mnenje Sekretariata za
                  zakonodajo in pravne zadeve ste prejeli. Želi poročevalec odbora besedo?
                  Prosim.</p>
            </sp>
            <sp xml:id="SDZ1-Redna-10-1993-07-07.sp107">
               <speaker>ZMAGO JELINČIČ:</speaker>
               <p>Hvala lepa. Vseeno bi prosil predsedujočega, da ugotovi sklepčnost, ker sicer ne
                  moremo začeti seje. Hvala lepa.</p>
            </sp>
            <sp xml:id="SDZ1-Redna-10-1993-07-07.sp108">
               <speaker>PODPREDSEDNIK MIROSLAV MOZETIČ:</speaker>
               <p>Po kateri določbi katerega poslovnika? Prosim? A bo gospod Pregelj razložil? Kar
                  moramo po poslovniku začasno ugotoviti, je to, da ugotovimo navzočnost v dvorani,
                  ampak ne sklepčnost. Ugotovimo navzočnost v dvorani. <stage>(53 navzočih v
                     dvorani.)</stage> Poročilo Odbora za kulturo, šolstvo in šport ter mnenje
                  Sekretariata za zakonodajo in pravne zadeve ste prejeli. Želi poročevalec odbora
                  besedo? Prosim!</p>
            </sp>
            <sp xml:id="SDZ1-Redna-10-1993-07-07.sp109">
               <speaker>RUDI MOGE:</speaker>
               <p>Spoštovane poslanke in poslanci! Odbor je predlog za izdajo zakona, s predlogom
                  zakona obravnaval in ga podpira. Odbor pa daje tri amandmaje. Prva dva sta
                  vsebinska, tretji amandma je pa redakcijske narave, in sicer prvi amandma govori o
                  tem, da bi se delavcem, ki niso zajeti v sistem napredovanja v nazive, po starem
                  so to nepedagoški delavci, torej tisti, ki nimajo opravka z učenci neposredno v
                  razredu, da bi se jim za delovno uspešnost dodelilo največ 10% sredstev od
                  osebnega dohodka. Utemeljitev je bila, da je tudi v vseh drugih javnih službah,
                  vključno z državno upravo, tak stimulans za te delavce določen.</p>
               <p>Naslednji amandma, ki je tudi vsebinski se pa tiče delavcev, ki imajo za
                  opravljanje del in nalog na voljo dve stopnji izobrazbe. Namreč, učiteljem v
                  osnovnih šolah je najprej zadoščala, če se spominjate, samo srednja izobrazba,
                  kasneje je bila uvedena višja izobrazba, torej hodili so na pedagoške akademije; v
                  zadnjem času se pa za to delovno mesto zahteva visoka izobrazba. Zato dva učitelja
                  - prvi z visoko, drugi pa z višjo, ki opravljata enake zahtevne naloge, z enako
                  težavnostjo in z enako odgovornostjo, imata za to delo različne plače, in sicer
                  samo zaradi dosežene stopnje izobrazbe. O tem govori ta amandma, in sicer pravi,
                  da pedagoškemu oziroma drugemu strokovnemu delavcu v osnovni šoli, ki ima višjo
                  izobrazbo in je razporejen na delovno mesto, za katero je z zakonom predpisana
                  višja ali visoka izobrazba, pripada 90% osnovne plače za delovno mesto z visoko
                  izobrazbo. Mi menimo, da če je v zakonu tudi določeno, da če nekdo opravlja
                  določeno nalogo, pa nima ustrezne strokovne izobrazbe, mu pripada 90% osnovne
                  plače, to je 14. člen zakona. Zdi se mi, da bi s tem zakonom nekoliko omilili
                  povečano razliko za opravljanje istih del in nalog, hkrati bi zadržali kriterij
                  dosežene stopnje izobrazbe, torej 10% bi dobil več tisti, ki ima visoko izobrazbo.
                  Po drugi strani bi s tem amandmajem izenačili, da vsi ti delavci opravljajo naloge
                  enake zahtevnosti, enake težavnosti in odgovornosti.</p>
               <p>Tretji amandma je redakcijske narave, pravi, če smo s tema amandmajema zakon
                  razširili za dva člena, da bi drug člen postal četrti člen. Hvala lepa.</p>
            </sp>
            <sp xml:id="SDZ1-Redna-10-1993-07-07.sp110">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Vlade? <stage>(Ne.)</stage> Ugotavljam, da so
                  zastopane vse poslanske skupine. Pričenjam razpravo. Besedo ima Sašo Lap.</p>
            </sp>
            <sp xml:id="SDZ1-Redna-10-1993-07-07.sp111">
               <speaker>SAŠO LAP:</speaker>
               <p>Hvala za besedo. Samostojna poslanska skupina ima glede zakona o spremembah in
                  dopolnitvah zakona o plačah delavcev v javnih vzgojno-izobraževalnih zavodih
                  naslednja stališča: Predlagatelja s svojim predlogom, kot pravita, popravljata
                  očitna nesorazmerja v koeficientih za določitev osnovne plače med posameznimi
                  skupinami delavcev v javnih vzgojno-izobraževalnih zavodih. Predlagatelja sta
                  prepričana, da bi s tem predlogom zakona, ob sprejemu sistemskih rešitev, ki jih
                  bo predlagala v nadaljevanju Vlada, nekako ublažila nesorazmerja v koeficientih za
                  določitev osnovnih plač učiteljev v primerjavi z nosilnimi poklici v drugih
                  negospodarskih dejavnostih. Opozarjata namreč, da je Vlada že v prejšnjem sklicu
                  Državnega zbora z amandmajem povišala koeficiente nekaterim poklicem v
                  javno-izobraževalnih ustanovah in da je zavrnila predlog za zvišanje koeficienta
                  učiteljem in vzgojiteljem z visoko izobrazbo. Vlada meni, da bi takšno zvišanje
                  koeficientov porušilo dokaj usklajeno razmerje na podobnih tipičnih delovnih
                  mestih v negospodarskih dejavnostih. Predlagatelja sta prepričana, da je na
                  podlagi informacije Vlade Republike Slovenije z dne 11.11.1992 razvidno, da s
                  plačami najbolj zaostajajo osnovnošolski in srednješolski segmenti. Seveda trditev
                  predlagatelja le deloma drži. Iz tabele, ki govori o ravni plač ob izločitvi
                  vpliva kvalifikacijske strukture - to je pisano v poročilu o sistemu plač na 7.
                  strani, je razvidno, da je pedagoški kader resnično prizadet, vendar toliko
                  ožigosana državna uprava ni čisto nič na boljšem, ampak je celo na slabšem. Kar
                  poglejmo koeficient 2,151 v odnosu na 2,055, torej za desetinko in še nekaj.</p>
               <p>Strinjamo se, da je potrebno urediti razmere na področju plač v negospodarski
                  sferi - torej v javnih službah. Prav tako menimo, da je potrebno uskladiti enoten
                  sistem koeficientov v odvisnosti od stopnje izobrazbe - na tem je poudarek. S tega
                  zornega kota podpiramo pobudo Sindikate vzgoje, izobraževanja in znanosti
                  Slovenije in predlagateljev zakona, vendar smo prepričani, da bi posamično
                  popravljanje koeficientov za določene stopnje izobrazbe odvisnosti od področja
                  dela, kjer je prizadeti zaposlen, povzročila dodatno nepreglednost v dosedanji
                  razporeditvi koeficientov. Vemo namreč, da je že sedaj v javnem sektorju neenoten
                  sistem plač, tako glede določanja izhodiščnih plač, njihove višine in razponov.
                  Zato s posamičnim poviševanjem koeficientov kot predlagata avtorja predloga
                  zakona, ne bi uredili za sedaj že vprašljivo urejanje problematike razmerij med
                  posameznimi koeficienti, ampak bi jo le še poglobilo. Cilj takšnega delnega
                  parcialnega reševanja je pogasiti socialni revolt v javnih vzgojno-izobraževalnih
                  ustanovah. Samo to. Menimo, da je takšno ravnanje kratkoročno, ker ne ponuja
                  sistemskih rešitev, hkrati pa spodbuja, da drugi segmenti javnega sektorja s
                  popolnoma enakimi metodami izsiljujejo svoje zahteve.</p>
               <p>Samostojna poslanska skupina sicer podpira pobudo predlagateljev, ob tem pa želi
                  poudariti, da je potrebno v enaki meri popraviti koeficiente podobnim izobrazbenim
                  skupinam v drugih segmentih javnega sektorja ter določiti enotno politiko glede
                  določanja izhodiščnih plač, njihove višino in razponov, ker sicer bomo v kratkem,
                  glede določanja izhodiščnih plač, njihove višine in razponov, priča ponovnemu
                  vrtiljaku istih zahtev. Hvala lepa.</p>
            </sp>
            <sp xml:id="SDZ1-Redna-10-1993-07-07.sp112">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Pisnih prijav nimam, a to pomeni, da ne želi nihče več razpravljati?
                  Danica Simšič, prosim.</p>
            </sp>
            <sp xml:id="SDZ1-Redna-10-1993-07-07.sp113">
               <speaker>DANICA SIMŠIČ:</speaker>
               <p>Hvala za besedo. Spoštovani! Najprej moram reči, da kot poslanska skupina
                  podpiramo predlagani zakon. K podpori smo pravzaprav zavezani, če se spomnite, kaj
                  smo pred kakšnim mesecem dni obljubili, pa ne samo mi, še nekatere druge poslanske
                  skupine. Sama imam sicer nekaj pomislekov, denimo ta, da so koeficienti po novem
                  razporejeni tako, da stimulirajo bolj srednjo izobrazbo, kot višjo in visoko, to
                  je verjetno tudi malo kupovanje socialnega miru, ker 60% takih s srednjo
                  izobrazbo, dela po šolah, ampak to nič hudega. Mislim, če bi tak predlog sprejeli,
                  se mi pa postavlja vprašanje, če že rešujemo sistem plač v vzgojno-izobraževalnih
                  zavodih, zakaj so tukaj izpuščeni delavci v vzgojno-izobraževalnih zavodih, ki se
                  imenujejo vrtci in ki sodijo v ta sistem.</p>
               <p>Mi smo že pred časom, torej ob sprejemanju zdaj veljavnega zakona o plačah
                  delavcev v javnih vzgojno-izobraževanih zavodih spomladi 1992 leta predlagali
                  dopolnilo, ki bi v zakon uvrstilo tudi zaposlene v vrtcih. Odbor za vzgojo in
                  izobraževanje prejšnje skupščine je dopolnilo zavrnil s precej bledo
                  utemeljitvijo, češ da je treba predšolsko vzgojo najprej sploh umestiti v resor
                  Ministrstva za šolstvo in šport. Institucionalna predšolska vzgoja je zdaj našla
                  prostor v prej omenjenem resorju. V predlogu za izdajo zakona o spremembah in
                  dopolnitvah tega zakona, kot sem rekla, pa niso upoštevani zaposleni v vrtcu. Na
                  Ministrstvu za šolstvo in šport so že pripravljali predlog sprememb, pri katerem
                  so sodelovali tudi zastopniki vrtcev, in kot je znano, je delovno gradivo urejalo
                  tudi plače zaposlenih v vrtcu. Vlada se je temu gradivu očitno odrekla, in to
                  kljub ugotovitvi obeh predlagateljev: dr. Dimitrija Rupla in gospoda Mogeta, da
                  predložene spremembe in dopolnitve ne predstavljajo celovite rešitve problema plač
                  v šolstvu, in kljub zagotovilu gospoda Gabra na seji Odbora za šolstvo, ki so se
                  je udeležili tudi predstavniki sindikatov, da bo predložila lastni predlog.
                  Pričakujemo torej, da bo Vlada Republike Slovenije vendarle predložila svoj
                  predlog, ki bo ponujal celostne rešitve in vključeval tudi plače zaposlenih v
                  vrtcih. Zaradi zakonske praznine na področju institucionalne predšolske vzgoje
                  prihaja do velikanskih razlik med plačami zaposlenih v istovrstnih institucijah za
                  enako delo in enako izobrazbo, celo v istih občinah, saj je financiranje vrtcev
                  vezano na občinske proračune.</p>
               <p>Naše mnenje je, da bi morala Vlada nemudoma zakonsko urediti tudi to občutljivo
                  področje, saj je - samo za ilustracijo - npr. v Ljubljani, kjer so zaradi
                  nesprejetega mestnega proračuna materialne težave še toliko bolj pereče kot
                  drugod, v vrtce vključenih več kot 15.000 otrok.</p>
               <p>Zato predlagamo dodatni sklep, ki naj bi se glasil: "Državni zbor Republike
                  Slovenije nalaga Vladi Republike Slovenije, da do septembrske seje pripravi
                  predlog sprememb zakona o plačah delavcev v javnih vzgojno-izobraževalnih zavodih,
                  tako da se v zakon vključijo tudi določbe o plačah zaposlenih v vrtcu, tako da bo
                  ta sistem celovito rešen." Hvala lepa.</p>
            </sp>
            <sp xml:id="SDZ1-Redna-10-1993-07-07.sp114">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima Jožef Kocuvan.</p>
            </sp>
            <sp xml:id="SDZ1-Redna-10-1993-07-07.sp115">
               <speaker>JOŽEF KOCUVAN:</speaker>
               <p>Spoštovani poslanci in poslanke! Ob obravnavi zakona o spremembah in dopolnitvah
                  zakona o plačah delavcev v javnih zavodih vzgoje in izobraževanja bi rad opozoril
                  na neizenačen in podrejen položaj učiteljev po občinah, in sicer tistih učiteljev
                  v občinah, ki so na demografsko ogroženih področjih, v primerjavi z učitelji v
                  mestnih občinah. Bogate občine lahko izplačujejo višje OD učiteljem kot revne, saj
                  razliko krijejo iz bolj debelega občinskega proračuna. Opozorjen sem bil, da je
                  bilo dogovorjeno in obljubljeno, da bi moralo Ministrstvo za šolstvo to lansko
                  leto urediti, in ta neizenačen položaj glede na občinske proračune odpraviti.</p>
               <p>Na šolah v demografsko ogroženih območjih je kadrovska situacija oziroma
                  zasedenost šol z učitelji in strokovnim kadrom zelo slaba. Kako stimulirati
                  učitelje, da bodo šli učit na podeželje. Znano je, da občine iz občinskega
                  proračuna pokrivajo šolam materialne stroške, nekatere pa tudi del osebnih
                  dohodkov. V občinskih proračunih občin na demografsko ogroženih območjih je za
                  materialne stroške na razpolago manj sredstev, ker morajo te občine reševati
                  osnovne egsistenčne probleme, kot so voda, ceste in tako dalje. Zaradi tega je
                  tudi opremljenost šol z učnimi pripomočki na teh območjih slaba. Šolstvo že lep
                  čas nima cene storitve po enoti, to je po oddelku, kot je bilo nekoč, ampak je
                  plačilo šolam za svoje delo po dejanski zasedbi in izobrazbi.  Posledica je, da
                  dobijo šole na demografsko ogroženih območjih manj sredstev, ker niso zasedene z
                  ustreznimi učitelji in strokovnim kadrom. Ti pa, ki so, morajo več delati in
                  pokrivati več oddelkov. Če je bilo na šoli 10 oddelkov, je bilo šolam zagotovljeno
                  plačilo 10 oddelkom, ne glede, koliko je bilo učiteljev na šoli. Ker pa so šole
                  plačane po dejanski zasedbi, sedaj ni mogoče prelivati sredstev iz nezasedenih
                  delovnih mest za reševanje OD na teh šolah in to neizenačenost odpravljati.</p>
               <p>Da zaključim. Sprašujem Vlado, kdaj bo začela reševati problematiko neizenačenega
                  položaja učiteljev po občinah, ki iz občinskih proračunov ne morejo dobiti več
                  dodatnih sredstev za OD in materialne stroške. In kaj bo storila, da bi se več
                  učiteljev odločilo za poučevanje otrok na podeželju? Hvala lepa.</p>
            </sp>
            <sp xml:id="SDZ1-Redna-10-1993-07-07.sp116">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Prosim, Žarko Pregelj.</p>
            </sp>
            <sp xml:id="SDZ1-Redna-10-1993-07-07.sp117">
               <speaker>ŽARKO PREGELJ:</speaker>
               <p>Spoštovani! Zakon, ki ga predlagata gospod Moge in gospod Rupel je v resnici
                  zakon, ki ga predlaga celoten Odbor za kulturo, šolstvo in šport. Gre za zadevo,
                  ki je bila v parlamentu že velikokrat in, žal, je bil vedno rezultat enak. Na
                  koncu so učitelji ostali pri istem. Na videz gre za nekakšno spreminjanje
                  koeficientov, ki bi porušili sedanja razmerja, toda jaz bi zadevo nekoliko drugače
                  zastavil. Sedanja razmerja med koeficienti v vseh vejah družbenih dejavnosti niso
                  prava. Vemo, da imajo nekateri poklici z isto stopnjo izobrazbe zelo različne
                  koeficiente. Kaj pomeni koeficient? Koeficient je tisti začetni osnovni del, ki
                  daje neki izobrazbi neko določeno vrednost. Osnovna plača, ki se jo določa na
                  podlagi kolektivnih pogodb in drugih dogovorov, je, jasno, vedno problematična.
                  Prav tako so problematična razmerja med plačami, ki jih dobimo z uporabo
                  koeficientov. Trditev, da bo to zgolj povečalo celotno porabo v državnem proračunu
                  za plače, je nekoliko nepravična glede na to, da ta razmerja zdaj niso pravično
                  urejena. Ugotavljam, da na podlagi sedanjih razmerji lahko govorimo, da so
                  nekatere stopnje izobrazbe več vredne kot druge; in to pri isti stopnji. Se pravi,
                  da je učiteljska izobrazba manj vredna kot dramaturška, igralska, tudi zdravniška,
                  čeprav pri tem opozarjam, da ni pravilno primerjati zdravnika z učiteljem, kajti
                  ne gre za tipično izobrazbo; vemo, da se zdravnik izobražuje daljše obdobje in je
                  tu verjetno opravičena razlika.</p>
               <p>Glavni problem pri usklajevanju koeficientov za učitelje, tako za tiste, ki imajo
                  VII. stopnjo, kot za tiste, ki imajo VI., je v resnici nekje drugje. Njihova
                  največja nesreča je v tem, da jih je veliko. Če ste mogoče pogledali v podatke, ki
                  so objavljeni v Poročevalcu številka 14, kjer je zelo obsežno poročilo o sistemu
                  plač in drugih prejemkov v javnem sektorju, boste na strani 7 opazili, da je v
                  osnovnem šolstvu 22.672 zaposlenih, v srednjem šolstvu 7.400, v višjem šolstvu
                  samo 89, v visokem pa še 1.500. Te številke povejo to, da je prav v osnovnem
                  šolstvu največji problem, ker je teh učiteljev veliko, ker je veliko otrok. Zaradi
                  tega ta poklic vedno potiskati nazaj samo za to, ker ga je veliko, menim, da je
                  zelo nepravično dejanje v tej družbi.</p>
               <p>Ta zakon ima intencijo, da končno zadevo, vsaj na tej osnovni ravni, postavi na
                  neko enakopravno raven. Koeficienti, ki so predlagani v tem zakonu in hkrati
                  tisti, ki so popravljeni oziroma usklajeni z dodatnimi amandmaji, menim, da so
                  tisti, ki jih je treba podpreti in sprejeti. Vlada je sicer pripravila svoje
                  amandmaje, kjer koeficiente nekoliko znižuje, dodaja pri napredovanju. Največji
                  problem je, da pa veljavnost zakona prenaša na jesenski čas, kar pa zadeve in
                  zahteve stavkajočih učiteljev nikakor ne rešuje.</p>
               <p>Ali je ta poklicna veja izsilila te spremembe? Lahko da jih je. V resnici pa jih
                  ni, kajti ta problem se pojavlja, kot sem že omenil, v tej družbi že vrsto let.
                  Začelo se je tako, da je bila najprej predpisana izobrazba za učitelja v osnovni
                  šoli, nekakšna srednja izobrazba, torej tako imenovano vseučiteljišče. Ko se je
                  stroka razvijala, je bila predpisana višja izobrazba. To je višja pedagoška šola.
                  Nenadoma so bili ti, ki so imeli srednjo izobrazbo, v podrejenem položaju.</p>
               <p>Nekaj časa, dokler je bilo denarja dovolj, se je to s takimi zadevi, kot so
                  izkušnje pri delu, večja uspešnost itn., izenačevalo. Kasneje je prišlo do tega,
                  da je bila, zopet zaradi strokovnih potreb, predpisana visoka izobrazba za isto
                  delovno mesto. In sedaj imamo na istem delovnem mestu pač dve stopnji izobrazbe -
                  VI. in VII. - oboji pa delajo enako delo, kar zopet prinaša v pedagoške vrste
                  določene nesporazume, tudi prepire in podobno. Najhujši problem je, da ima lahko
                  začetnik višjo plačo kot delavec na istem delovnem mestu tik pred penzijo. Jasno
                  je, da taka razmerja v plačah ne morejo prispevati k dobrim odnosom v učiteljskih
                  kolektivih, še manj pa k dobremu delu učiteljev in sploh k uspešnosti vzgojnega
                  dela.</p>
               <p>Prav zaradi tega problema, da je bil pač učitelj vedno  podcenjen in ker te
                  podcenjenosti ni bilo moč urediti drugače, se je pač dvigovalo zahtevano
                  strokovnost, ni se pa omogočalo učiteljem, da bi to strokovnost lahko tudi
                  pridobili, smo poskušali s temi popravki tega zakona to zadevo nekako čim bolj
                  izenačiti. Delno se bo to izenačilo z osnovnimi koeficienti, delno s pomočjo
                  napredovanja. Vemo, da učitelj, ki je približno od 7 do 10 let v šoli, zlahka
                  napreduje v naziv "mentorja" in si s tem tudi pridobi nekoliko višjo plačo; tisti
                  pa, ki je mlajši, pa lahko ob tem - seveda če mu šola to tudi delno omogoči, kajti
                  treba je plačati šolnino - pridobi še manjkajočo izobrazbo in ima potem VII.
                  stopnjo, nakar seveda zadošča zahtevani strokovnosti.</p>
               <p>Vsekakor bi predlagal, da se razprava v okviru tega zakona ne zreducira na to, ali
                  je to sedaj zahteva nekega lobija ali kakorkoli bi rekel, nekega stanu proti
                  drugim stanovom. Gre za zelo pomemben segment družbe, ki v resnici določa z
                  vzgojo, s strokovnostjo in z marsičem drugim, tudi z načinom življenja, podobo
                  naše bodoče družbe. Vemo, da morajo ljudje, ki delajo z mladino, z otroci, veliko
                  prispevati tudi osebne integritete - tega se marsikdo tukaj ne zaveda. Namreč,
                  zlahka razumemo, da je igralec cenjen poklic, kajti vsi vemo, da mora igralec,
                  kadar igra, igrati sebe in še nekoga in je včasih to zelo težko. Toda nihče se ne
                  zaveda, v kakšnih vlogah vse je lahko učitelj, kadar nastopa v razredu; tudi
                  igralec mora biti, biti mora tudi razumevajoč vzgojitelj, hkrati mora biti
                  strokovnjak in hkrati mora imeti železne živce, da marsikaj prenese. In v kolikor
                  vsega tega družba ne bo dovolj cenila, ti ljudje, ki delajo na teh mestih, ne bodo
                  želeli tega prenašati, kar pomeni potem slabšo šolo, večje probleme v družbi, tudi
                  mladinski kriminal na koncu - in podobno.</p>
               <p>Še enkrat bi poudaril, da imate razumevanje do tega zakona. Kot sem že v začetku
                  omenil, so bile podobne zadeve nekajkrat že v parlamentu - pri proračunu in
                  podobnem - in se ti koeficienti niso dali uskladiti prav zato, ker je prišlo v
                  bistvu do tistega, kar v tem zboru ali v prejšnji skupščini najmanj rad vidim - do
                  spopada med stanovi. Vemo, da vsak poslanec pač predstavlja tukaj svoj stan, ga
                  tudi zagovarja in apeliram, da ste tukaj kar se le da solidarni. Hvala lepa.</p>
            </sp>
            <sp xml:id="SDZ1-Redna-10-1993-07-07.sp118">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem
                  razpravo in prekinjam to točko dnevnega reda.</p>
               <p>Ali želite še razpravljati? To pomeni, da ponovno odpiram razpravo pri 15. točki
                  dnevnega reda. Dostikrat sem že prosil za pisne prijave in ponovno prosim. Gospod
                  Kociper ima besedo.</p>
            </sp>
            <sp xml:id="SDZ1-Redna-10-1993-07-07.sp119">
               <speaker>ŠTEFAN KOCIPER:</speaker>
               <p>Se opravičujem. Spoštovani! Pričakoval sem, da bo kdo iz Ministrstva za šolstvo in
                  šport prišel k zaključni besedi o tem predlogu. Namreč, sam sem opazil pri
                  predlogu sklepa poslancev Demokratske stranke neko zadevo, ki bi jo moral morda
                  minister oz. kdo iz Ministrstva za šolstvo in šport komentirati.</p>
               <p>Predlog sklepa: "da Vlada do septembrske seje pripravi predlog sprememb zakona o
                  plačah delavcev v javnih vzgojno-izobraževalnih zavodih, tako da se v zakon
                  vključijo tudi določbe o plačah zaposlenih v vrtcih" - je nesistemski. Namreč,
                  otroško varstvo v področje socialnega varstva oziroma na Ministrstvo za socialne
                  zadeve. Predšolska vzgoja je nekaj drugega, vendar mislim, da tukaj zadeve še niso
                  čisto dorečene, da taka dikcija sklepa sistemsko ni konsistentna, zato sem pač
                  želel na koncu te razprave tudi sam opozoriti na to. Upam, da bomo dobili pred
                  glasovanjem stališče Vlade k temu predlogu. Še enkrat se opravičujem, da me
                  predsedujoči ni opazil, ko sem zadnji trenutek dvignil roko.</p>
            </sp>
            <sp xml:id="SDZ1-Redna-10-1993-07-07.sp120">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospa Simšič.</p>
            </sp>
            <sp xml:id="SDZ1-Redna-10-1993-07-07.sp121">
               <speaker>DANICA SIMŠIČ:</speaker>
               <p>Hvala za besedo. Pričakovala sem, da bo odgovoril gospod minister, ampak ne vem,
                  ali se ne razumemo ali kaj. Povedala sem, da smo dali tak predlog že 1992. leta in
                  da je bil odgovor takratnega skupščinskega odbora, da vrtci niso umeščeni v resor
                  Ministrstva za šolstvo. Sedaj so tja umeščeni. Institucionalna predšolska vzgoja
                  je tja umeščena. In zato smo utemeljili predlog tako, kot smo ga in predlagamo
                  uskladitev tudi v zakonu - določeno spremembo. Hvala lepa.</p>
            </sp>
            <sp xml:id="SDZ1-Redna-10-1993-07-07.sp122">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister za šolstvo in šport Republike Slovenije, gospod
                  Gaber.</p>
            </sp>
            <sp xml:id="SDZ1-Redna-10-1993-07-07.sp123">
               <speaker>DR. SLAVKO GABER:</speaker>
               <p>Gospod predsedujoči, gospe in gospodje! Če smem, bi komentiral zgolj zadnje
                  vprašanje, vsaj za začetek. Najverjetneje kaže ločiti dvoje. Po eni strani bo
                  Vlada, upam, da že v juliju, predlagala krovni zakon, ki bo uredil razmerja med
                  koeficienti. In ko bo urejal ta zakon razmerja med koeficienti, bo znotraj tiste
                  ureditve urejena tudi razmerja, ki zadevajo predšolsko vzgojo. To je najverjetneje
                  najpomembnejša intenca predloga gospe poslanke, zato tudi nisem menil pred tem, da
                  je potrebno na to reagirati.</p>
               <p>Vprašanje enotnega urejanja sistema plač na področju vzgoje in izobraževanja, po
                  sistemu, kot je bil predlagan, pa je, se bojim, rahlo bolj zapleteno vprašanje in
                  zahteva sistemsko ureditev celotnega področja. Vse od proračunskih postavk pa do
                  ali pa še pred tem odločitev v zvezi z vprašanjem, s katerega mesta se ta
                  dejavnost financira in vprašanj, ki se pač na to področje vežejo. Tako, da v tem
                  smislu bomo tudi seveda, ker verjamem, da bo o tem še razpravljal Odbor za
                  šolstvo, kulturo in šport pripravili vladin odgovor in tudi stvari urejali v
                  bodoče.</p>
               <p>Ker sem pa pri besedi, mi dovolite, da na kratko opozorim tudi na osnovna stališča
                  in namere, ki so Vlado vodile pri njenem predlogu amandmajev na predlog za
                  spremembo zakona, kot sta ga vložila gospoda poslanca, dr. Rupel in Moge. Vlada je
                  s svojimi amandmaji na ta predlog želela po eni strani prispevati k urejanju
                  razmerij med plačami na področju negospodarstva, ki pridobiva plače iz javnih
                  financ. Z amandmajem na 1. člen je poskušala doseči boljša razmerja tudi znotraj
                  šolstva in bi prosil, če lahko na ta način tudi jemljete ta naš amandma.</p>
               <p>S 3. členom smo želeli dodatno nagraditi kvalitetno delo učiteljev, ki dosežejo
                  pač to pravico v sistemu napredovanja, ki ga imamo v dokajšnji meri že izdelanega,
                  za razliko od nekaterih drugih segmentov. Z 2. členom, ki govori o odstotkih
                  odbitka v primeru alternativnih izobrazbenih možnosti pri VI. in VII. stopnji
                  izobrazbe pa po eni strani odpravljamo nedorečenost stare rešitve, ki je bila tudi
                  po mnenju našega ministrstva krivična, ohranjamo pa hkrati idejo stimuliranja za
                  dodatno izobraževanje. Zato je naš predlog pač takšen, da ne spuščamo kriterija,
                  razen za tiste, ki so določeno število let pred pokojem in za njih ni pričakovati,
                  da bi si to izobrazbo lahko pridobili. Vse druge pa tudi s tem stimuliramo v tej
                  smeri, v smeri pridobivanja izobrazbe.</p>
               <p>Odgovoril pa bi tudi na diskusijo gospoda Kocuvana in bi želel reči, da neizenačen
                  položaj glede plač, v kolikor izhaja iz dodatnega financiranja občinskih
                  proračunov, pomeni poseganje občinskih proračunov v plače učiteljev na popolnoma
                  nesistemski način. Ve se, na kakšen način se plače financirajo in o tem smo tudi
                  mi obveščeni. Tega je v resnici zelo malo in položaj je sistemsko urejen. Ko pa
                  gre za materialne stroške, pa je Ministrstvo za šolstvo in šport Ministrstvu za
                  finance posredovalo kriterije za nakazila za izravnavo občinam, ki upoštevajo to,
                  o čemer je gospod Kocuvan tukaj diskutiral in mi pričakujemo, da bodo seveda
                  stvari popravljene natančno v tej smeri in da bodo te razlike v tisti meri, v
                  kateri je to pač mogoče, odpravljene. Najlepša hvala.</p>
            </sp>
            <sp xml:id="SDZ1-Redna-10-1993-07-07.sp124">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pregelj, replika.</p>
            </sp>
            <sp xml:id="SDZ1-Redna-10-1993-07-07.sp125">
               <speaker>ŽARKO PREGELJ:</speaker>
               <p>Se vam opravičujem. Vprašanje še za gospoda ministra. Glejte, pri amandmajih Vlade
                  je tudi amandma k sedanjemu 2. členu, ki bi potem postal 6. člen in ki določa, da
                  začne zakon veljati sicer 15. dan po objavi v Uradnem listu. Toda določila 1., 2.,
                  3. in 4. člena, torej skoraj ves zakon, pa pričnejo veljati šele s 1. novembrom
                  1993.</p>
               <p>Menim, da je to v bistvu nekoliko vprašljivo. Saj bi na ta način intencija zakona,
                  da se popravijo koeficijenti že zdaj, jasno spremenila in bi prosil za nekoliko
                  podrobnejšo obrazložitev. Ali je tukaj v resnici zgolj problem proračunskih
                  možnosti, ki jih ni moč drugače rešiti ali obstaja tudi kakšna alternativa? Na ta
                  način zgolj na videz opravimo svoje delo. Učiteljem ne bo nič boljše zaradi tega.
                  Zato se potem utegne s 1. septembrom nadaljevati njihov protest oziroma stavka in
                  bomo verjetno zopet primorani sprejemati določene spremembe. Vsekakor 1. november
                  ni ustrezen datum, kvečjemu bi bil to 1. september ali kaj podobnega. Hvala.</p>
            </sp>
            <sp xml:id="SDZ1-Redna-10-1993-07-07.sp126">
               <speaker>PODPREDSEDNIK MIROSLAV MOZETIČ:</speaker>
               <p>Gospod minister za šolstvo in šport.</p>
            </sp>
            <sp xml:id="SDZ1-Redna-10-1993-07-07.sp127">
               <speaker>DR. SLAVKO GABER:</speaker>
               <p>Gospe in gospodje! V tej točki je lahko moj odgovor zgolj zelo preprost. Ne gre za
                  nikakršne druge razloge, kot so razlogi notranjih meja proračuna. Ne glede na
                  predloge, ki jih je ministrstvo ob tem imelo, je odločitev Vlade takšna, kot je v
                  amandmaju tudi zapisana. Kolikor je meni znano, saj na našem ministrstvu je že
                  prišel nek amandma, ki je amandma ene od poslank, ki pa govori o septembru, Vlada
                  bo pri svojem verjetno vztrajala, parlament o teh zadevah, ki so stvar zakonske
                  materije, odloči. Več praktično ne morem povedati. Hvala lepa.</p>
            </sp>
            <sp xml:id="SDZ1-Redna-10-1993-07-07.sp128">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Ker ne želi nihče več razpravljati, zaključujem
                  razpravo in prekinjam naslednjo točko dnevnega reda.</p>
               <p>Prehajamo na <title>16. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI EVROPSKE KONVENCIJE O PRIZNANJU PRAVNE OSEBNOSTI MEDNARODNIH
                     NEVLADNIH ORGANIZACIJ</title>.</p>
               <p>Predlog zakona je v obravnavo predložila Vlada Republike Slovenije, objavljen je
                  bil v Poročevalcu št. 13/93. Včeraj ste na klop prejeli novo besedilo z datumom
                  2.7.1993. Tekst, ki ga bomo obravnavali in sprejemali, je to, kar ste včeraj
                  prejeli na klop.</p>
               <p>Predlog zakona je obravnaval Odbor za mednarodne odnose. Poročilo odbora in mnenje
                  Sekretariata za zakonodajo in pravne zadeve ste prejeli s sklicem. Želi
                  poročevalec odbora besedo? <stage>(Ne želi.)</stage> Želi besedo predstavnik
                  Vlade? <stage>(Ne želi.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Ker ne želi nihče razpravljati, zaključujem razpravo in prehajamo na
                  glasovanje.</p>
               <p>Na glasovanje dajem predlog zakona o ratifikaciji Evropske konvencije o priznanju
                  pravne osebnosti mednarodnih nevladnih organizacij v celoti.</p>
               <p>Ugotovimo sklepčnost! Nismo sklepčni! Prosim vodje poslanskih skupin, da pokličejo
                  svoje poslance.</p>
               <p>Na glasovanje dajem predlog zakona o ratifikaciji Evropske konvencije o priznanju
                  pravne osebnosti mednarodnih nevladnih organizacij.</p>
               <p>Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je zbor zakon sprejel. S tem zaključujem to točko dnevnega
                  reda.</p>
               <p>Prehajamo na <title>17. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI SPORAZUMA MED REPUBLIKO SLOVENIJO IN REPUBLIKO ČILE O UKINITVI
                     VIZUMOV.</title>
               </p>
               <p>Predlog zakona je v obravnavo predložila Vlada Republike Slovenije, objavljen je
                  bil v Poročevalcu številka 12/93.</p>
               <p>Želi besedo predstavnik vlade? <stage>(Ne želi.)</stage></p>
               <p>Predlog zakona je obravnaval Odbor za mednarodne odnose, poročilo odbora in mnenje
                  Sekretariata za zakonodajo in pravne zadeve ste prejeli s klicem.</p>
               <p>Želi besedo poročevalec odbora? <stage>(Ne želi.)</stage></p>
               <p>Ugotavljam, da so zastopane vse poslanske skupine. Pričenjam razpravo. Kdo želi
                  razpravljati? Ker ne želi nihče razpravljati, zaključujem razpravo in prehajamo na
                  glasovanje.</p>
               <p>Na glasovanje dajem predlog zakona o ratifikaciji sporazuma med Republiko
                  Slovenijo in republiko Čile o ukinitvi vizumov.</p>
               <p>Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je zbor predlog zakona sprejel in s tem zaključujem  to točko
                  dnevnega reda.</p>
               <p>Prehajamo na <title>18. TOČKO DNEVNEGA REDA - OBRAVNAVA PREDLOGA AKTA O NASLEDSTVU
                     SPORAZUMOV NEKDANJE JUGOSLAVIJE Z ZVEZNO REPUBLIKO NEMČIJO</title>.</p>
               <p>Predlog akta je v obravnavo predložila Vlada Republike Slovenije. Objavljen je bil
                  v Poročevalcu številka 13/93.</p>
               <p>Želi predstavnik vlade besedo? <stage>(Ne želi.)</stage> Predlog akta je
                  obravnaval Odbor za mednarodne odnose; poročilo odbora in mnenje Sekretariata za
                  zakonodajo in pravne zadeve ste prejeli s sklicem. Želi besedo poročevalec odbora?
                     <stage>(Ne želi.)</stage></p>
               <p>Ugotavljam, da so zastopane vse poslanske skupine. Pričenjam razpravo. Kdo želi
                  besedo? Gospod Anton Peršak.</p>
            </sp>
            <sp xml:id="SDZ1-Redna-10-1993-07-07.sp129">
               <speaker>ANTON PERŠAK:</speaker>
               <p>Čeprav se vam, spoštovane kolegice in kolegi, najbrž zdi neobičajno, da se nekdo
                  oglaša pri teh, na videz tako rutinskih točkah dnevnega reda, bi vendarle rad -
                  preden pritisnem na gumb zato, da glasujem za ta akt o nasledstvu - želel dobiti
                  nekaj pojasnil od predstavnikov zunanjega ministrstva oziroma Vlade.</p>
               <p>Nujno je namreč, da ob tem aktu potrebno postaviti vprašanje o tem, ali se
                  sporazumi, ki jih sedaj ponovno potrjujemo kakorkoli dotikajo še neustrezno
                  rešenih oziroma nerešenih vprašanj obveznosti  Zvezne Republike Nemčije do
                  prisilno mobiliziranih Slovencev med 2. svetovno vojno, nadalje slovenskih
                  internirancev med 2. svetovno vojno, izgnancev in tako naprej. Skratka, vprašanj v
                  zvezi z izplačano ali neizplačano vojno odškodnino in podobno.</p>
               <p>Spoštovane kolegice in kolegi poslanci!  Veste, da smo poleg še drugih - tudi
                  Demokrati - podprli zahteve doslej prisilno mobiliziranih Slovencev med 2.
                  svetovno vojno, postavljene slovenski vladi, ki naj bi z Nemčijo dosegla dogovor o
                  pravici naših državljanov do pokojnin oziroma drugih prejemkov iz naslova
                  obveznosti Nemčije do prisilno mobiliziranih državljanov drugih držav in tako
                  naprej. V vladi je bila ustanovljena komisija, ki naj bi predlagala rešitve za ta
                  problem, vendar do danes še ni naredila kaj več kot to, da je ugotovila, da je
                  problem zelo težak. To smo namreč izvedeli na seji odbora za delo, zdravstvo in
                  tako naprej, na kateri smo tudi že inicirali to vprašanje.</p>
               <p>Nemci so sicer pripravljeni to plačevati po zagotovilih, ki so jih dali
                  predstavnikom naših društev prisilno mobiliziranih Slovencev. Seveda pa
                  pričakujejo tudi od slovenske države določene iniciative in predloge v tej zvezi.
                  Niso pa seveda za to zainteresirani kaj posebej, da to plačujejo, kar je glede na
                  njihovo nagnjenost k varčnosti razumljivo. To, ali bodo prizadeti slovenski
                  državljani te svoje pravice, ki jih sicer Nemčija več ali manj priznava, lahko
                  uresničili ali ne, je bistvo odvisno od naše Vlade. Rad bi zagotovilo, da si s
                  priznanjem nasledstva teh sporazumov, od katerih je kar nekaj takih, ki zadevajo
                  socialno tematiko, od katerih morda posredno in neposredno zadeva tudi ta
                  vprašanja, ne bomo otežili nadaljnjih dogovorov in pogovorov o problematiki
                  mobilizirancev, internirancev in tako naprej. Ob tem naj, mogoče sicer brez
                  potrebe,  še enkrat ponovim opozorilo, da gre za relativno stare ljudi, ki pač
                  počasi odhajajo in rad bi, da bi naša vlada kaj več storila zanje, kot je bila
                  pripravljena vlada nekdanje Jugoslavije, in to prej kot bodo vsi odšli, pač tja,
                  kjer jim tudi marke ne bodo kaj veliko koristile. Hvala.</p>
            </sp>
            <sp xml:id="SDZ1-Redna-10-1993-07-07.sp130">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim, dr. Ludvik Toplak.</p>
            </sp>
            <sp xml:id="SDZ1-Redna-10-1993-07-07.sp131">
               <speaker>DR. LUDVIK TOPLAK:</speaker>
               <p>Hvala za besedo. Cenjeni kolega Anton Peršak je delno  že opozoril na odprta
                  vprašanja v zvezi z nasledstvom sporazuma med nekdanjo Jugoslavijo in Zvezno
                  republiko Nemčijo. Posebej bi jaz opozoril na vprašanja vojne odškodnine. Vojna
                  odškodnina je bila, kot vemo, med Jugoslavijo in med Nemčijo zelo nedosledno
                  rešena. Zaradi priznanja Jugoslavije takratne Demokratične republike Nemčije,
                  Jugoslavija ni bila deležna vojne odškodnine. Delno je bila ta zadeva  naknadno
                  urejena v raznih drugih prikritih oblikah, zlasti v oblikah ugodnejših kreditov.
                  Delno pa tudi s tajnimi sporazumi, ki so kot</p>
               <p>navaja tudi poročilo Sekretariata za zakonodajo in pravne zadeve Državnega zbora,
                  objavljeni v Uradnih listih SFRJ pod "zaupno". Ti nam danes niso dani na vpogled
                  in bi jih morali celovito preštudirati, zato da bi lahko dali celovito rešitev.
                  Gre za vojno odškodnino, ki ni majhna; in gre v tej zvezi tudi za nerazčiščena
                  premoženjska vprašanja, ki bodo nastopila in bodo nedvomno dana na dnevni red po
                  delitveni bilanci Jugoslavije med republikami. Hvala lepa.</p>
            </sp>
            <sp xml:id="SDZ1-Redna-10-1993-07-07.sp132">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Morda predstavnik Vlade? Najprej gospa Jožica
                  Puhar, ministrica za delo, družino in socialne zadeve, nato pa gospod iz zunanjega
                  ministrstva.</p>
            </sp>
            <sp xml:id="SDZ1-Redna-10-1993-07-07.sp133">
               <speaker>JOŽICA PUHAR:</speaker>
               <p>Hvala lepa. Spoštovani poslanci! Ne glede na to, da ne pokrivam zunanjega
                  ministrstva, toda ocene o aktivnostih Vlade so me spodbudile, da rečem vsaj dva
                  stavka na temo boja slovenske vlade in Slovenije za pravice mobilizirancev, zato
                  ker del njihovih zahtev sodi tudi na področje, ki ga sama pokrivam. In moram vam
                  povedati, da ob vsaki priložnosti, ob vsakem stiku in ob vseh odnosih, ki jih
                  imamo z njimi, to vprašanje načenjamo vedno znova. In vedno znova se pojavljamo v
                  situaciji, da se bo del urejal po nasledstvenih pravilih, del pa tudi v okviru
                  proučevanja naših predlogov. Predvsem govorim za tisti del, ki se obravnava v
                  okviru resorja, ki ga sama pokrivam. Hvala lepa.</p>
            </sp>
            <sp xml:id="SDZ1-Redna-10-1993-07-07.sp134">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima vodja službe za mednarodnopravne zadeve v Ministrstvu za
                  zunanje zadeve.</p>
            </sp>
            <sp xml:id="SDZ1-Redna-10-1993-07-07.sp135">
               <speaker>BORUT MAHNIČ:</speaker>
               <p>Hvala, gospod predsedujoči. Poslanke in poslanci! V zvezi z vprašanji, ki so bila
                  postavljena v povezavi nasledstva pogodb z Zvezno republiko Nemčijo in vojno
                  odškodnino, bi rekel naslednje: pogodbe, ki jih Slovenija prevzema v odnosu na
                  pogodbe, ki jih je nekdanja Jugoslavija sklenila z Zvezno republiko Nemčijo - to
                  je vprašanje, ki neposredno nikakor ni povezano z vprašanjem vojnem odškodnine.
                  Slovenija pač prevzema pogodbeno stanje v skladu s tem, kar je že ob razglasitvi
                  neodvisnosti bilo določeno v 3. členu ustavnega zakona o izvedbi temeljne listine
                  za izvedbo o samostojnosti in neodvisnosti Republike Slovenije. Seveda, če bi bila
                  med pogodbami, ki  jih je Jugoslavija sklenila z Nemčijo tudi pogodba, ki bi
                  določala vojno odškodnino, bi nedvomno Slovenija tudi prevzemala tako pogodbo.
                  Ampak take pogodbe ni bilo in seveda je zaključek iz tega, da je tudi ne moremo
                  prevzeti. V zvezi s tem bi dodal še to. Poslanec Toplak je omenil, da so bile v
                  nekaterih pogodbah posredno te zadeve reševane. To je res. Vojna odškodnina ni
                  bila dana, pač pa so nekateri ugodnejši krediti, kot bi bili dani normalno med
                  običajnimi pogoji s strani Zvezne republike Nemčije, kot nek način, kot neka vrsta
                  reševanja tega vprašanja. V toliki meri, kolikor  ti krediti še niso odplačani,
                  jih je tudi Slovenija v okviru svojega deleža prevzela, to je kratek odgovor.
                  Vprašanje, tisto, na katerega je že gospa ministrica Puharjeva opozorila,
                  morebitne vojne odškodnine oziroma drugih zahtevkov do oškodovanca se pa rešujejo
                  paralelno. Bili so že nekateri razgovori z nemškimi predstavniki o tem, ampak
                  zadeva teče in trenutno o tem še ni moč kaj dosti povedati. Hočem pa reči, da je
                  paralena in ni nikakor vezana na vprašanje nasledstva, kar se tiče dvostranskih
                  pogodb. Hvala.</p>
            </sp>
            <sp xml:id="SDZ1-Redna-10-1993-07-07.sp136">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Toplak.</p>
            </sp>
            <sp xml:id="SDZ1-Redna-10-1993-07-07.sp137">
               <speaker>DR. LUDVIK TOPLAK:</speaker>
               <p>Z odgovorom predstavnika Vlade, žal, nisem zadovoljen. Povedal mi ni nič. To vse
                  vemo. Gre pa za čisto druge stvari. Gre za vprašanja, ki so urejena s tajnimi
                  sporazumi, ki so objavljeni v zaupnih uradnih listih, ki jih zaradi Holsteinove
                  doktrine takrat Nemčija ni mogla akceptirati zaradi tega, ker je Jugoslavija
                  zaradi priznanja vzhodne Nemčije bila izločena iz spiska upravičencev do vojne
                  odškodnine. In potem se je ta stvar delno krpala, delno se je uredilo, delno se ni
                  uredilo. In mnoga vprašanja tudi niso urejena. Verjetno tudi veste, da določeni
                  mednarodno pravni status določenih regij v Sloveniji ni konsistentno urejen. In
                  zaradi tega iz nekaterih regij Slovenije, ko greš v Nemčijo, pa v dveh urah ali pa
                  v štirih dneh dobiš lepo državljanstvo, zaradi tega, ker smo nekateri državljani
                  po določenih predpisih še nemški državljani, če seveda to želimo. Gre za splet
                  vprašanj, ki jih iz več razlogov, zlasti iz političnih razlogov, Jugoslavija ni
                  regulirala zato, da bi ostala do Republike Slovenije neka odprta, tudi politično
                  mednarodna vprašanja, mednarodno-pravna vprašanja neurejena. Mislim, da
                  predstavniki vlade to stvar vedo, ali pa morajo vedeti. Uradno ne vem o tem
                  ničesar, ker nisem bi upravičen vedeti. Želim pa uradno sporočilo, želim pa dobiti
                  tudi uradno poročilo vlade glede teh vprašanj in če in kdaj in kako vlada misli na
                  novo urediti ta nedorečena vprašanja, ki so bila seveda čisto iz politično
                  strateških razlogov v Jugoslaviji neurejena glede velikega dela Republike
                  Slovenije. Še je  namreč isti... akt o aneksiji. Hvala.</p>
            </sp>
            <sp xml:id="SDZ1-Redna-10-1993-07-07.sp138">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Predstavnik vlade? Nima odgovora. Želi še kod besedo? Žare Pregelj.</p>
            </sp>
            <sp xml:id="SDZ1-Redna-10-1993-07-07.sp139">
               <speaker>ŽARKO PREGELJ:</speaker>
               <p>Spoštovani! Brez dvoma gre za akt, ki ni čisto nedolžen. Ne vem. Kolikor ste
                  kolegi poslanci uspeli zadevo pogledati, jaz sem jo zgolj preletel, nakar moram
                  dati prav gospodu Toplaku, da je tukaj notri vrsta dokumentov, ki so bili
                  objavljeni zgolj v zaupnih glasilih bivše Jugoslavije in to so dokumenti, ki
                  govorijo o konsolidaciji jugoslovanskih obveznosti po kreditih v zvezi z nemškimi
                  dobavami in podobno, pa konsolidacija drugih obveznosti. Nedvomno bi morali
                  natančno poznati to vsebino. Sprašujem tudi Vlado, ali ne bi bilo primerneje, da z
                  Nemčijo sklenemo nov sporazum, ki se bo nanašal zgolj na tiste obveznosti, ki se
                  tičejo Republike Slovenije. Zgolj notifikacija teh aktov in izjava o nasledstvu
                  utegnejo določene zadeve tudi zaplesti, zato predlagam, da danes tega akta ne
                  sprejemamo, da Odbor za mednarodne odnose ta akt še enkrat obravnava in da na
                  vsako točko, kajti tukaj gre za 36 sporazumov in pogodb, da mnenje, ali je
                  primerno da jo notificiramo ali ne. Menim, da jih vsaj polovica ne sodi v splošne
                  sporazume, kot so industrijsko in tehnično sodelovanje, ali pa sporazumi o
                  kulturnem in zdravstvenem sodelovanju, pravna pomoč in podobno. Brez dvoma gre
                  približno mogoče tudi za dve tretjini aktov, ki so sprejemljivi, ki so standardi.
                  So taki akti, katere Slovenija ves čas po osamosvojitvi sklepa z drugimi državami.
                  Medtem ko je te akte, ki se tičejo raznih pogodb v zvezi s krediti, tudi
                  zaposlovanjem in podobno, vsekakor potrebno objaviti, videti; dvomim, da so bili s
                  temi akti seznanjeni poslanci Odbora za mednarodne odnose. V koliko so bili, naj,
                  prosim, to potrdijo. Vsekakor pa danes takega akta, menim, ne moremo sprejeti;
                  kajti prevzeli bi nase odgovor za nekaj, o čemer sploh ne vemo, za kaj gre. Tudi
                  glede na opozorila Sekretariata za zakonodajo in pravne zadeve, kjer v točki c),
                  ki se tiče tega akta, posebej opozarja na potrebo oziroma na odločitev Državnega
                  zbora, ali bo dokumentacijo, ki je bila do zdaj objavljena v Uradnem listu SFRJ v
                  zaupnem glasilu, oziroma te dokumente javno objavil. Prosim tudi na to opozorilo
                  sekretariata primeren odgovor vlade, vsekakor pa predlagam, da danes Državni zbor
                  o tem ne odloča. Hvala lepa.</p>
            </sp>
            <sp xml:id="SDZ1-Redna-10-1993-07-07.sp140">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp xml:id="SDZ1-Redna-10-1993-07-07.sp141">
               <speaker>ANTON PERŠAK:</speaker>
               <p>Pridružil bi se predlogu gospoda Preglja. Zakaj? Na podlagi tega, kar imamo na
                  razpolago, ni mogoče oceniti. Moram pa reči, da mi odgovor gospoda iz Ministrstva
                  za zunanje zadeve ni zvenel do konca prepričljivo, da se niti eden od teh aktov,
                  ki so tu navedeni, ne dotika problema, na katerega sem opozoril. Verjamem to, kar
                  je povedala gospa Puharjeva, da vedno znova ob vsakem srečanju odprejo ta problem,
                  ampak treba je ugotoviti nekaj: po mnenju predstavnikov teh društev prisilno
                  mobiliziranih Slovencev se je izkazalo, da s takimi ali drugačnimi pogovori med
                  Nemčijo in Jugoslavijo je prišlo do nečesa, da Jugoslavija ni bila zainteresirana
                  za to, da bi iz Nemčije kompenzirala nekatere stvari tem ljudem, in to iz
                   političnega razloga, ker če bi začeli bivši nemški vojaki slovenskega rodu in
                  slovenski državljani dobivati tisti del penzije in Nemčije, bi naenkrat dobili
                  višje penzije, kot so jih dobivali pri nas borci. In je bil docela politični
                  zadržek, zakaj je bilo na tem področju</p>
               <p>s strani naše države oviranje tistega, kar bi bilo mogoče doseči. Mogoče, jaz ne
                  vem, mogoče je to tudi neka zavita podtočka katerega izmed teh sporazumov, ki so
                  tu omenjeni. Ali je bil problem teh nadomestil, penzij in tako naprej, kompenziran
                  s čim drugim, kar je v katerem izmed teh sporazumov. Ker sem prej omenil komisijo,
                  ki deluje v vladi. Mi smo poslušali poročilo te komisije ali neke informacije o
                  delu te komisije, na Odboru za delo. Tam smo vsi imeli občutek - da ne bom tako
                  ironičen kot prej - da je problem v tem, da ta komisija poskuša zavezati v eno
                  vrečo vse probleme, ki se pojavljajo na tej socialni ravni med Nemčijo in
                  Slovenijo. In da to na nek način ovira, da bi bil kakšen problem, ki bi se mogoče
                  hitreje rešil, že reševan. Da bi bilo mogoče boljše obravnavati posamezne
                  probleme, ali pa posamezne segmente, nekako sukcesivno, da tako rečem. Hvala.</p>
            </sp>
            <sp xml:id="SDZ1-Redna-10-1993-07-07.sp142">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo? Predstavnik Vlade, prosim gospod Mahnič.</p>
            </sp>
            <sp xml:id="SDZ1-Redna-10-1993-07-07.sp143">
               <speaker>BORUT MAHNIČ:</speaker>
               <p>Hvala. Rad bi odgovoril na zadnja vprašanja, ki so bila postavljena. Prvič, kar se
                  tiče sporazumov o kreditih, ki jih je Zvezna republika Nemčija dajala Jugoslaviji.
                  To po mednarodnem pravu pomeni nasledstvo oziroma priznanje nadaljnje veljavnosti
                  teh pogodb, samoupravni izraz tega, da mi priznamo, da obstajajo finančne
                  obveznosti in seveda v primeru, če so krediti še živi. To pomeni, če še obstajajo
                  obveznosti. Če bi bilo vse poplačano, to ne bi bilo tako. Torej, to dejstvo pa je
                  bilo in to je Vlada in tudi Državni zbor sprejemal, da torej Slovenija prevzema
                  tiste obveznosti, v skladu, ki so jih prevzeli subjekti na teritoriju, na ozemlju
                  Republike Slovenije. In torej to, da Slovenija sedaj v nasledstvu vključi te
                  sporazume, je neodvisno od določitve točnega deleža višine tega dolga, kjer to še
                  ni rešeno, tam kjer gre za tako imenovani nealociran dolg. To je samo pravni izraz
                  tega, da mi priznavamo to finančno obveznost, kadar se nanaša tudi na
                  Slovenijo.</p>
               <p>Kar se tiče pa pogodb, ki so bile objavljene tukaj v zaupnih glasilih. Te pogodbe
                  se ne nanašajo na vprašanje, ki je bilo postavljeno na vprašanje morebitne
                  odškodnine itd. To so krediti, jugoslovanski. V praksi je bilo, da so se te
                  pogodbe na nek način skrivale in so se objavljale v zaupnih glasilih. Seveda to pa
                  ne pomeni, da mednarodnopravno ne veljajo, niso veljale za Jugoslavijo in da bi mi
                  seveda sedaj morali kar reči, da teh pogodb, ne bi prevzeli, zato ker so bile
                  objavljene v zaupnih glasilih.</p>
               <p>Kar se tiče pa sedaj njihove morebitne objave v Uradnem listu Republike Slovenije,
                  bi rekel tako. Poglejte, v ustavnem zakon ob razglasitvi neodvisnosti, je bilo
                  rečeno, da Slovenija prevzema mednarodne pogodbe. To se pravi, da prevzema
                  kontinuiteto pravic in obveznosti, ki izhajajo iz teh pogodb, pogodbe na nek način
                  prevzema take, kot so. Mnoge pogodbe so bile sklenjene v srbohrvaščini oziroma pač
                  ne v slovenskem jeziku. Za sedaj jih mi prevzemamo. Seveda, ko bo Slovenija
                  sklepala nove pogodbe, se bo ta zadeva popravila, ker bo pač sklepala nove pogodbe
                  v slovenščini. To je en model. V tem primeru gre sedaj za zaupno glasilo.</p>
               <p>Zaupno glasilo seveda ni bilo dostopno javnosti. To je gotovo pravno vprašanje. Je
                  pa dejstvo, da so bila besedila dosegljiva, to je bilo rečeno tudi v mnenju
                  sekretariata. Besedila so dosegljiva Državnemu zboru. Lahko se dobi te pogodbe in
                  se vidi, za kakšne zadeve gre. V vsakem primeru pa bi izpostavil praktični vidik v
                  zvezi s tem. Tudi, če se Državni zbor odloči, da bi bilo iz načelnih razlogov
                  bolje, da se te pogodbe, ker so bile prej objavljene v zaupnih glasilih, sedaj
                  objavijo ponovno v Uradnem listu Republike Slovenije, bi predlagal, da se ne
                  odloži sprejema akta. Ker te pogodbe so take, kot so in torej mednarodnopravno za
                  Slovenijo bi morale veljati po vseh načelih mednarodnega prava in dogovoru, ki ga
                  je o tem dosegla slovenska delegacija z nemško delegacijo.</p>
               <p>Torej morebitna vprašanja, kot pravim, ponovne objave, je pa to čisto notranje
                  pravno-tehnično, kako se bo to potrdilo.  Ali se potrdi samo v obliki tega akta,
                  kakršen je sedaj, ali pa se naloži Vladi, da po sprejemu akta objavi pogodbe?
                  Seveda bo to pomenilo dodatno delo in temu ne bi ugovarjali, samo predlagam pa, da
                  se akt vendarle potrdi. Hvala.</p>
            </sp>
            <sp xml:id="SDZ1-Redna-10-1993-07-07.sp144">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo  ima gospod Toplak.</p>
            </sp>
            <sp xml:id="SDZ1-Redna-10-1993-07-07.sp145">
               <speaker>DR. LUDVIK TOPLAK:</speaker>
               <p>Hvala za besedo. Kaže, da predstavnik vlade ni razumel, za kaj gre. Gospod Potrč,
                   ali Jagodnik, ali Potočnik, ali Peršak, ali morda dobra tretjina poslancev v enem
                  ali dveh dneh dobi nemško državljanstvo, na tem aktu je nekoč pisalo
                     <stage>(približno do 1960. leta)</stage>, da je nemški državljan, ki živi na
                  teritoriju pod jugoslovansko okupacijsko cono. Po odločbah po letu 1960 je pisalo,
                  da živi na teritoriju pod jugoslovansko administrativno upravo. Kako piše danes,
                  ne vem. Ta vprašanja so urejena z določenimi tajnimi sporazumi ali pa niso
                  urejena. Mislim pa, da gre tudi za vprašanja, ki so urejena s tajnimi sporazumi.
                  In mimo teh mi takrat, ko se resno pogovarjamo z neko državo kot enakopravni
                  subjekt, ne moremo iti. Ta vprašanja moramo doreči kot suverena država.</p>
               <p>Drugo. Jugoslavija ni imela posebnega interesa, da bi vsa vprašanja z Republiko
                  Slovenijo mednarodnopravno uredila prav zaradi tega, da je ostal nad Slovenijo
                  Demoklejev meč. Nad Slovenijo naj bi ostal Demoklejev meč prav zaradi tega in
                  menim, da je danes čas; vprašanje je, koliko časa bo čas ugoden, da mi vendarle
                  uredimo ta vprašanja kot enakopraven partner z Nemčijo. Sedaj ne vem, ali
                  Ministrstvo za zunanje zadeve teh podatkov nima - v svojem prvem nagovoru nisem
                  želel biti preveč konkreten - ali jih ne pozna, ali noče poznati, mislim pa - ker
                  sem sam eden  teh državljanov - da je prav, da se tudi moj status uredi glede teh
                  vprašanj.</p>
               <p>Tretje vprašanje je seveda tudi vprašanje vojne odškodnine, ki pa je v veliki meri
                  posledica neurejenega tega vprašanja. In delno so bila ta vprašanja na
                  prijateljski, da ne rečem medstrankarski podlagi urejana med Titom in Brandtom. In
                  ta vprašanja so tudi vključena v te tajne sporazume.</p>
               <p>Predlagam Ministrstvu za zunanje zadeve, da stvari temeljito preštudira, da jih
                  Vlada preštudira in poda celovit pregled teh vprašanj. Zato se pridružujem
                  predlogu gospoda Peršaka, da sprejem tega akta odložimo. Hvala.</p>
            </sp>
            <sp xml:id="SDZ1-Redna-10-1993-07-07.sp146">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Mislim, da je v tej razpravi prišlo do situacije, ki jo je še vedno
                  veljavni poslovnik urejal v 288. členu, in sicer, da so se pojavila posamezna
                  resna vprašanja, ki jih je treba preučiti. In zato predlagam, ker je pač sklepanje
                  o ratifikacijah po enofaznem postopku, da se obravnava in sklepanje o predlogu
                  akta o nasledstvu sporazuma nekdanje Jugoslavije z Zvezno Republiko Nemčijo
                  odloži. Vlada Republike Slovenije naj do naslednje seje pripravi poročilo o
                  vprašanjih in pomislekih poslancev iz razprave na seji Državnega zbora in
                  morebitne spremembe akta o nasledstvu sporazuma nekdanje Jugoslavije z Zvezno
                  Republiko Nemčijo. Želi kdo o tem predlogu razpravljati?</p>
               <p>Prosim, Žaro Pregelj.</p>
            </sp>
            <sp xml:id="SDZ1-Redna-10-1993-07-07.sp147">
               <speaker>ŽARKO PREGELJ:</speaker>
               <p>Spoštovani! Želim zgolj dodati, da se čisto konkretno zahteva od Vlade, da na
                  podlagi 11. člena ustavnega zakona za izvedbo temeljne listine o samostojnosti in
                  neodvisnosti Republike Slovenije natančno poda, kolikšen je delež dolgov oziroma
                  drugih obveznosti, ki se nanašajo na Republiko Slovenijo v sporazumih, ki so v tem
                  aktu navedeni pod številko 31, 32, 33, 34, 35 in 36. Vsi ti sporazumi so
                  objavljeni v tem zaupnem glasilu in zahtevam, da Vlada natančno poda, kolikšen je
                  delež dolgov Republike Slovenije v teh sporazumih.</p>
               <p>Podpredsednik, to naj bi bil namreč del tega sklepa. Hvala.</p>
            </sp>
            <sp xml:id="SDZ1-Redna-10-1993-07-07.sp148">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Mislim, da je to v bistvu v sklepu že zajeto - poročilo o vprašanjih
                  in pomislekih, ki so bili izrečeni. Stenogram bo priložen in mislim, da ni
                  potrebno dodati.</p>
               <p>Želi o tem proceduralnem sklepu, ki sem ga predlagal, še kdo razpravljati?
                  Predstavnik Vlade, prosim.</p>
            </sp>
            <sp xml:id="SDZ1-Redna-10-1993-07-07.sp149">
               <speaker>BORUT MAHNIČ:</speaker>
               <p>Hvala. V zvezi s predlogom tega sklepa bi rad poudaril samo to, da bo Vlada seveda
                  pripravila odgovor na vprašanja, ampak samo na tista vprašanja, ki se nanašajo na
                  predlog akta, ne pa na vprašanja, ki se na predlog akta o nasledstvu ne nanašajo.
                  Hvala.</p>
            </sp>
            <sp xml:id="SDZ1-Redna-10-1993-07-07.sp150">
               <speaker>PODPREDSEDNIK MIROSLAV MOZETIČ:</speaker>
               <p>Vse, kar je vezano na predlog akta, je na vse akte, ki so tam našteti; tudi
                  vprašanja,</p>
               <p>ki so bila postavljena v razpravi. Želite, da preberem te predloge sklepov, ker je
                  rokopis, malo težje berem ali ni treba brati. <stage>(Ni treba.)</stage> Žarko
                  Pregelj.</p>
            </sp>
            <sp xml:id="SDZ1-Redna-10-1993-07-07.sp151">
               <speaker>ŽARKO PREGELJ:</speaker>
               <p>Če sem prav razumel predstavnika Vlade, Vlada ne bo odgovorila na vprašanje
                  gospoda Peršaka, kajti vi menite, da to vprašanje ni v sporazumih, ki so v tem
                  aktu navedeni, tako da bo verjetno ta problem ostal. Vsekakor upam, da je
                  predstavnik Vlade razumel, da je na moje vprašanje potrebno čisto konkretno
                  odgovoriti, na podlagi 11. člena temeljne listine. Hvala.</p>
            </sp>
            <sp xml:id="SDZ1-Redna-10-1993-07-07.sp152">
               <speaker>PODPREDSEDNIK MIROSLAV MOZETIČ:</speaker>
               <p>Mislim, da je bilo prav. Dejstvo je, da gre - akte, ki so vezani na nasledstvo, to
                  je bilo tudi vprašanje, ki ga je treba rešiti, ki ni direktno vezano na te akte,
                  ki jih obravnavamo v tem aktu o nasledstvu; je pa zadeva, ki sodi. Dajem na
                  glasovanje predlog... Prosim, gospa Simšič.</p>
            </sp>
            <sp xml:id="SDZ1-Redna-10-1993-07-07.sp153">
               <speaker>DANICA SIMŠIČ:</speaker>
               <p>Se opravičujem, samo eno vprašanje imam. Nisem se nameravala oglašati, ampak ker
                  ne razumem odgovora predstavnika zunanjega ministrstva, ali namerava odgovoriti na
                  vprašanje gospoda Peršaka ali ne. Ponavljam vprašanje oziroma ga nekoliko drugače
                  postavljam. Menda je bilo v ponedeljek na televiziji omizje o izgnancih,
                  taboriščnikih oziroma ukradenih otrocih; tega nisem gledala, ne poznam vsebine; me
                  je pa nekaj teh ljudi klicalo po telefonu, češ da je tam predstavnik Vlade
                  zatrdil, da je v parlamentu v postopku zakon, ki vsa ta vprašanja rešuje in ureja.
                  Zanima me, ali je to bilo res ali ni bilo, in če je, kateri zakon je to. Tudi v
                  povezavi s tem, in ne pričakujem odgovora takoj, če ga ni mogoče; pričakujem ga pa
                  v pisni obliki. Hvala lepa.</p>
            </sp>
            <sp xml:id="SDZ1-Redna-10-1993-07-07.sp154">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Redna-10-1993-07-07.sp155">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! Pred seboj imam poročilo Odbora za mednarodne
                  odnose z dne 3. junija o tej temi. Tu ni nobenih problemov, odbor soglaša s
                  predlogom in predlaga Državnemu zboru, da ga sprejme. Pojavljamo se zopet  pred
                  problemom delovanja tega zbora; namreč sam nisem bil na tem zasedanju, ker sem bil
                  na drugem odboru. Mislim, da se to večkrat dogaja. To je delo tega Državnega
                  zbora, menim, da je to treba urediti; ker verjamem, da bi bili ti problemi, ki so
                  se danes tukaj pojavili, lahko že urejeni. Vsa ta vprašanja, ki so bila
                  postavljena Vladi, postavljena na tem odboru, ki je za to zadolžen in danes ne bi
                  po nepotrebnem zapravljali čas, ampak iz objektivnih danosti, ker se to ni dalo
                  obravnavati, ker verjetno ljudje, ki imajo znanje o temu, ki vedo, ki imajo
                  vprašanja, niso mogli tega postaviti na odboru, ker so bili zaposleni druge.
                  Strinjam se s tem, da se to prenese, da se na vsa vprašanja, ne samo na tista, ki
                  so v zakonu predvidena v predlogu, ampak da se na odboru odgovori na vsa
                  vprašanja, ki so bila danes postavljena; da Vlada odgovori o vsem iz skritih
                  uradnih listov in tako naprej.</p>
            </sp>
            <sp xml:id="SDZ1-Redna-10-1993-07-07.sp156">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Kljub vsemu bom še enkrat prebral predlog sklepa: "Obravnavanje in
                  sklepanje o predlogu aktov o nasledstvu sporazumov nekdanje Jugoslavije z Zvezno
                  Republiko Nemčijo se odloži. Vlada Republike Slovenije naj do naslednje seje
                  pripravi poročilo o vseh vprašanjih in pomislekih poslancev v razpravi na seji
                  Državnega zbora in morebitne spremembe aktov o nasledstvu sporazuma nekdanje
                  Jugoslavije z Zvezno Republiko Nemčijo." Ta predlog dajem na glasovanje.</p>
               <p>Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je predlog sklepa sprejet.</p>
               <p>S tem zaključujemo to točko.</p>
               <p>Prehajamo na <title>19. TOČKO DNEVNEGA REDA - OBRAVNAVA PREDLOGA AKTA O NASLEDSTVU
                     MEDNARODNIH VEČSTRANSKIH POGODB S PODROČJA VARSTVA SREDOZEMSKEGA MORJA,
                     NEKATERIH MEDNARODNIH POGODB S PODROČJA POMORSKEGA PROMETA, DVEH SPORAZUMOV S
                     PODROČJA CESTNEGA PROMETA IN SPORAZUMA O USTANOVITVI INTERAMERIŠKE BANKE ZA
                     RAZVOJ.</title>
               </p>
               <p>Predlog akta je v obravnavo predložila Vlada Republike Slovenije. Objavljen je bil
                  v Poročevalcu številka 13/93. Želi predstavnik Vlade besedo? <stage>(Ne
                     želi.)</stage> Predlog akta je obravnaval Odbor za mednarodne odnose. Poročilo
                  odbora in mnenje Sekretariata za zakonodajo in pravne zadeve ste prejeli s
                  sklicem. Želi poročevalec odbora besedo? <stage>(Ne želi.)</stage> Ugotavljam, da
                  so zastopane vse poslanske skupine. Pričenjam razpravo. Kdo želi besedo? Ker ne
                  želi nihče razpravljati, zaključujem razpravo in prehajamo na glasovanje.</p>
               <p>Na glasovanje dajem predlog akta o nasledstvu mednarodnih večstranskih pogodb s
                  področja varstva Sredozemskega morja, nekaterih mednarodnih pogodb s področja
                  pomorskega prometa, dveh sporazumov s področja cestnega prometa in sporazuma o
                  ustanovitvi Interameriške banke za razvoj.</p>
               <p>Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je glasovanje končano in da je predlog akta sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>20. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI KONVENCIJE O TRANSFERJU OBSOJENIH OSEB</title>.</p>
               <p>Predlog zakona je v obravnavo predložila Vlada Republike Slovenije, objavljeno v
                  Poročevalcu številka 13/93 in včeraj ste prejeli novo besedilo akta z datumom 2.
                  julija 1993. Obravnavali in sklepali bomo o besedilu, ki ste ga prejeli včeraj na
                  klop. Želi predstavnik vlade besedo? <stage>(Ne želi.)</stage> Predlog zakona sta
                  obravnavala Odbor za mednarodne odnose in Odbor za notranjo politiko in
                  pravosodje. Poročilo Odbora za mednarodne odnose ter mnenje Odbora za notranjo
                  politiko in pravosodje in Sekretariata za zakonodajo in pravne zadeve ste prejeli
                  s sklicem. Želi poročevalec odbora besedo? <stage>(Ne želi.)</stage> Ugotavljam,
                  da so zastopane vse poslanske skupine. Pričenjam razpravo. Kdo želi besedo? Gospod
                  Sašo Lap.</p>
            </sp>
            <sp xml:id="SDZ1-Redna-10-1993-07-07.sp157">
               <speaker>SAŠO LAP:</speaker>
               <p>Spoštovani! Kratko stališče, ki ga ima samostojna poslanska skupina glede pobude
                  za pristop k Evropski konvenciji o transferju obsojencev številka 112.</p>
               <p>Samostojna poslanska skupina odobrava pristop Republike Slovenije k Evropski
                  konvenciji o transferju obsojencev. S tem pristopom k navedeni konvenciji bo dana
                  možnost, da osebe, ki jim je bila odvzeta prostost zaradi storjenega kaznivega
                  dejanja, lahko prestajajo kazen v okolju, iz katerega izhajajo, kar je zlasti
                  pomembno za Republiko Slovenijo v luči novo nastalih razmer v državah, ki so
                  nastale na tleh nekdanje Jugoslavije. Naši državi Sloveniji ta konvencija omogoča,
                  da zahteva, da obsojenca vrne v njegovo matično državo, seveda s pogojem, da bo
                  podpisan sporazum glede konvencije tudi s strani novih jugodržav. Vemo namreč, da
                  so v Sloveniji med obsojenci, ki niso slovenski državljani, prevladujoči
                  državljani novih držav z Balkana v najširšem smislu. Sprejeta konvencija bo s tem
                  omogočala, da naša država vrne le-te v njihove domovine. Mislim, da je to zelo
                  pomembno. Zato samostojna poslanska skupina podpira sprejem konvencije o
                  transferju obsojencev številka 112. Hvala.</p>
            </sp>
            <sp xml:id="SDZ1-Redna-10-1993-07-07.sp158">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati? Ker ne želi nihče več razpravljati,
                  zaključujem razpravo in dajem na glasovanje predlog zakona o ratifikaciji
                  konvencije o transferju obsojenih oseb.</p>
               <p>Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog zakona sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>21. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE ITALIJE
                     O MEDSEBOJNI UREDITVI MEDNARODNEGA CESTNEGA, POTNIŠKEGA IN TOVORNEGA
                     PROMETA</title>.</p>
               <p>Predlog zakona je v obravnavo predložila Vlada Republike Slovenije. Objavljen je
                  bil v Poročevalcu številka 16/93. Želi predstavnik Vlade besedo? <stage>(Ne
                     želi.)</stage></p>
               <p>Predlog zakona je obravnaval Odbor za mednarodne odnose. Poročilo odbora in mnenje
                  Sekretariata za zakonodajo in pravne zadeve ste prejeli. Želi poročevalec odbora
                  besedo? <stage>(Ne želi.)</stage></p>
               <p>Ugotavljam, da so zastopane vse poslanske skupine. Pričenjam razpravo. Kdo želi
                  besedo? Ker ne želi nihče razpravljati, zaključujem razpravo in dajem na
                  glasovanje predlog zakona o ratifikaciji sporazuma med Vlado Republike Slovenije
                  in Vlado Republike Italije o medsebojni ureditvi mednarodnega cestnega, potniškega
                  in tovornega prometa.</p>
               <p>Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog zakona sprejet.</p>
               <p>S tem tudi zaključujem to točko dnevnega reda.</p>
               <p>Prehajamo na <title>22. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE
                     ALBANIJE O POMORSKEM PROMETU</title>.</p>
               <p>Predlog zakona je v obravnavo predložila Vlada Republike Slovenije. Objavljen je
                  bil v Poročevalcu številka 16/93. Želi predstavnik Vlade besedo? <stage>(Ne
                     želi.)</stage></p>
               <p>Predlog zakona je obravnaval Odbor za mednarodne odnose. Poročilo odbora in mnenje
                  Sekretariata za zakonodajo in pravne zadeve ste prejeli. Želi poročevalec odbora
                  besedo? <stage>(Ne želi.)</stage></p>
               <p>Ugotavljam, da so zastopane vse poslanske skupine. Pričenjam razpravo. K besedi se
                  je prijavil Poljšak Marijan.</p>
            </sp>
            <sp xml:id="SDZ1-Redna-10-1993-07-07.sp159">
               <speaker>MARIJAN POLJŠAK:</speaker>
               <p>Prosim odgovornega oziroma tistega, ki za stvari odgovarja, če bi razložil
                  naslednjo zadevo. Namreč, če  Slovenija sedaj, dokler ne bo meja na Mirni ali kako
                  drugače, nima prostega izhoda v mednarodne vode, kako podpisuje sporazum o
                  pomorskem prometu z Republiko Albanijo. Hvala.</p>
            </sp>
            <sp xml:id="SDZ1-Redna-10-1993-07-07.sp160">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnik Vlade, gospod Dušan Fatur, svetovalec Vlade v Ministrstvu
                  za promet in zveze.</p>
            </sp>
            <sp xml:id="SDZ1-Redna-10-1993-07-07.sp161">
               <speaker>MAG. DUŠAN FATUR:</speaker>
               <p>Gospod predsedujoči, spoštovani! S tem se dotikamo popolnoma druge teme. Moram
                  povedati, da vendarle območje teritorialnega morja ni razdeljeno in sedaj ni
                  nikogar, ki bi kakorkoli oviral. To, kar nam Hrvaška ponuja in se seveda s tem
                  Slovenija ni strinjala in se tudi v bodoče ne bo strinjala, je pravica
                  neškodljivega prehoda. To pomeni, če bi se kakorkoli, kjerkoli kakšne teritorialne
                  vode pojavljale, potem še vedno ostaja institucija tega neškodljivega prehoda.
                  Tako, da je potem dogovor med Albanijo in Slovenijo popolnoma na mestu. Za sedaj
                  pa seveda ni nobenega takega dogovora. Hvala lepa.</p>
            </sp>
            <sp xml:id="SDZ1-Redna-10-1993-07-07.sp162">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Lenarčič.</p>
            </sp>
            <sp xml:id="SDZ1-Redna-10-1993-07-07.sp163">
               <speaker>ANDREJ LENARČIČ:</speaker>
               <p>Hvala za besedo. Spoštovani zbor! Hvala za pojasnilo gospodu iz prometnega
                  ministrstva. Rad bi še nekaj dodal k temu, kar izhaja iz dikcije same v zvezi z
                  neškodljivim prehodom. Hrvaška stran vedno vztrajno ponavlja, da nam je dolžna
                  omogočiti ta prehod. Dr. Rudolf je velik mojster za take dikcijske finese. Resnica
                  je pa drugačna, bistveno drugačna. Hrvaška ne sme ovirati prehoda našim ladjam. Ne
                  da jim je dolžna omogočiti, ampak nam ne sme ovirati prehoda. Hvala lepa.</p>
            </sp>
            <sp xml:id="SDZ1-Redna-10-1993-07-07.sp164">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Ker ne želi nihče več razpravljati, zaključujem
                  razpravo in dajem na glasovanje predlog zakona o ratifikaciji sporazuma med Vlado
                  Republike Slovenije in Vlado Republike Albanije o pomorskem prometu.</p>
               <p>Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog zakona sprejet.</p>
               <p>S tem tudi zaključujem to točko dnevnega reda.</p>
               <p>Prehajamo na <title>23. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE ITALIJE
                     O REDNEM ZRAČNEM PROMETU</title>.</p>
               <p>Predlog zakona je v obravnavo predložila Vlada Republike Slovenije, objavljen je
                  bil  v Poročevalcu 16/93.</p>
               <p>Želi predstavnik Vlade besedo? <stage>(Ne želi.)</stage> Predlog zakona je
                  obravnaval Odbor za mednarodne odnose. Poročilo odbora in mnenje Sekretariata za
                  zakonodajo in pravne zadeve ste prejeli. Želi poročevalec odbora besedo?
                     <stage>(Ne želi.)</stage></p>
               <p>Ugotavljam, da so zastopane vse poslanske skupine. Pričenjam razpravo. Kdo želi
                  besedo? Ker ne želi nihče razpravljati, zaključujem razpravo in dajem na
                  glasovanje predlog zakona o ratifikaciji sporazuma med Vlado Republike Slovenije
                  in Vlado Republike Italije o rednem zračnem prometu.</p>
               <p>Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog zakona sprejet in s tem zaključujem to točko.</p>
               <p>Prehajamo na <title>25. TOČKO DNEVNEGA REDA - OBRAVNAVA PREDLOGA ZA IZDAJO ZAKONA
                     O PREVOZIH V CESTNEM PROMETU Z OSNUTKOM ZAKONA</title>.</p>
               <p>Predlog za izdajo zakona z osnutkom zakona je predložila Vlada Republike
                  Slovenije. Objavljen je bil v Poročevalcu številka 20/92. Želi predstavnik Vlade
                  besedo? <stage>(Ne želi.)</stage></p>
               <p>Predlog za izdajo zakona, z osnutkom zakona sta obravnavala Odbor za
                  infrastrukturo in okolje in Odbor za gospodarstvo. Poročilo odborov ter mnenje
                  Sekretariata za zakonodajo in pravne zadeve ste prejeli. Želijo poročevalci
                  delovnih teles besedo? Prosim, gospod Feri Horvat.</p>
            </sp>
            <sp xml:id="SDZ1-Redna-10-1993-07-07.sp165">
               <speaker>FRANC (FERI) HORVAT:</speaker>
               <p>Hvala za besedo. Kolegice in kolegi! Ko je Odbor za gospodarstvo obravnaval
                  predlog za spremembe zakona o prevozih v mednarodnem cestnem prometu, se je tudi
                  zavzel za to, da je treba sprejeti ta sistemski zakon, ga podpiramo in bi se
                  pridružili predlogu Odbora za infrastrukturo kot matičnega odbora, da se zaradi
                  urgentnosti rešitev, ki jih ponuja ta zakon, poskuša pripraviti predlog do
                  julijske seje, da bi ga lahko julija sprejeli. Predvsem gre za izenačitev
                  privatnih prevoznikov  in podjetij, ki sedaj opravljajo prevoze v mednarodnem
                  cestnem prometu in bi bilo to rešitev potrebno čim prej uveljaviti. Hvala
                  lepa.</p>
            </sp>
            <sp xml:id="SDZ1-Redna-10-1993-07-07.sp166">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi predstavnik Odbora za infrastrukturo besedo? Prosim, gospod
                  Pregelj.</p>
            </sp>
            <sp xml:id="SDZ1-Redna-10-1993-07-07.sp167">
               <speaker>ŽARKO PREGELJ:</speaker>
               <p>Spoštovani! Odbor je ta predlog za izdajo obravnaval na svoji 9. seji in pri tem
                  sprejel sklep, da se ta predlog sprejme in pripravi osnutek. Hkrati predlaga, da
                  se ta predlog uvrsti na julijsko zasedanje, kot je bilo danes že omenjeno. V
                  razpravi je bilo izraženih nekaj pomislekov, predvsem v zvezi s problemi pogojev
                  za domače prevoznike, predvsem so bile dileme v zvezi z manjšimi prevozniki. Vemo,
                  da se prevozništvo v naši državi nekoliko spremenilo, in bilo je postavljeno
                  vprašanje, ali so pogoji poslovanja izenačeni. Člani odbora so imeli občutek, da
                  so tukaj v prednosti še vedno stari, veliki prevozniki, ki imajo urejene določene
                  infrastrukturne zadeve, kot so parkirišča, garaže in podobno, in da so tukaj
                  manjši prevozniki zapostavljeni. S strani vladnega predstavnika je bilo
                  odgovorjeno, da se tudi ta problem rešuje in da ne bo  diskriminacije. Hkrati je
                  bil omenjen tudi problem pristojbin v cestnem prometu, takrat so ravno bile
                  aktualne povišane cene za mednarodne prevoze, bojazen, da bodo enako ukrepale
                  sosednje države. Potem smo predlagali, da se cene teh cestnih pristojbin
                  usklajujejo s cenami v drugih državah. Razvidno je bilo, da je bilo to povečanje
                  zgolj procentualno veliko, v resnici v absolutnem znesku ni šlo za večje
                  povečanje. Hvala lepa.</p>
            </sp>
            <sp xml:id="SDZ1-Redna-10-1993-07-07.sp168">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotavljam, da so zastopane vse poslanske skupne in pričenjam
                  razpravo. Kdo želi besedo? Gospod Geržina. Če želi še kdo, prosim za pisne
                  prijave.</p>
            </sp>
            <sp xml:id="SDZ1-Redna-10-1993-07-07.sp169">
               <speaker>MIROSLAV GERŽINA:</speaker>
               <p>Hvala lepa, predsedujoči. Spoštovani! Zakon o prevozih v cestnem prometu je akt,
                  ki bo - kot je bilo tu rečeno in vprašanje postavljeno na Odboru za infrastrukturo
                  - precej prizadel posamezne obrtnike - prevoznike. Zaostruje ekološke pogoje za
                  prevoze; zakonodaja se je precej zaostrila. Naši prevozniki, ki v veliki meri -
                  posamezni - kupujejo starejša vozila - 3, 4 leta stara, ki še nimajo vgrajenih
                  naprav za zmanjšanje emisije škodljivih plinov - bodo imeli velike težave. Ne
                  glede na to, strinjam se s sprejetjem tega zakona, ker posredno poskuša spraviti
                  tovore na železnico. Namreč, zahteve bodo večje; če je priložnost, kot se sedaj
                  uvaja za oprtne vlake ali za prevoz kontejnerjev z železnico in zmanjšanje emisije
                  plinov in drugega, za okolje in ljudi škodljivega materiala - izpuhov in kot sem
                  že dopoldan govoril - glede avtocest in propustnosti naših cest. Kljub temu da je
                  restriktivno za posamezne prevoznike, ki bodo v neugodnejšem položaju, ker večji
                  prevozniki imajo tudi,  kot v predlogu piše, večje možnosti in imajo boljša
                  prevozna sredstva, kljub temu sem za ta zakon. Vendar se moram pridružiti temu,
                  kar je rekel predsednik Odbora za infrastrukturo in okolje, da so v prednosti
                  večji prevozniki in zato sem predlagal na Odboru za infrastrukturo, da se v drugi
                  točki 4. člena napiše, da namesto, da je lastnik določenega števila vozil, da je
                  lastnik vsaj enega vozila. In prosim, da to predlagatelj upošteva in da tako
                  napiše, čeprav je bilo rečeno, da je bilo to mišljeno urediti v podzakonskem aktu.
                  Mislim, da je potrebno to urediti v osnovnem aktu, da ne bo bojazni med
                  posameznimi ali da se tisti, ki ima samo dva tovornjaka ali prevozna sredstva,
                  izenači z večjimi prevozniki. Druga možnost je, kot določa ta člen, da se lahko
                  povežejo kasneje v manjših privatnih družbah ali so povezani v zadrugah in na ta
                  način izpolnijo druge zahteve, ki so predvidene v zakonu, tako da lahko opravljajo
                  prevoz v cestnem prometu v Sloveniji in v tujini. Hvala lepa.</p>
            </sp>
            <sp xml:id="SDZ1-Redna-10-1993-07-07.sp170">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem
                  razpravo in prekinjam to točko dnevnega reda.</p>
               <p>Prehajamo na <title>26. TOČKO DNEVNEGA REDA - OBRAVNAVA PREDLOGA ZA IZDAJO ZAKONA
                     O TRGU VREDNOSTNIH PAPIRJEV, Z OSNUTKOM ZAKONA</title>.</p>
               <p>Predlog za izdajo zakona, z osnutkom zakona je predložila Vlada Republike
                  Slovenije. Objavljen je bil v Poročevalcu številka 13/93.</p>
               <p>Želi predstavnik Vlade besedo? Prosim, izvolite, gospod Jovan Lukovac, svetovalec
                  ministrstva za finance.</p>
            </sp>
            <sp xml:id="SDZ1-Redna-10-1993-07-07.sp171">
               <speaker>JOVAN LUKOVAC:</speaker>
               <p>Spoštovane poslanke in poslanci! Osnutek zakona o trgu vrednostnih papirjev je
                  nov, obsežen sistemski zakon, ki naj bi predvsem pokrival področje vrednostnih
                  papirjev, njihovo izdajanje in trgovanje z njimi. To je trenutno zakonsko urejeno
                  samo s starimi jugoslovanskimi predpisi, in sicer z dvema zakonoma: z zakonom o
                  vrednostnih papirjih in z zakonom o trgu denarja, ki sta prevzeta iz starega
                  sistema in se pri nas uporabljata kot republiška predpisa na podlagi ustavnega
                  zakona.</p>
               <p>V zadnjem času se je trg vrednostnih papirjev, ki je pomemben del finančnega
                  sistema države, v naši državi zelo hitro razvijal, tako na področju primarnega in
                  sekundarnega trga kapitala, to je na področju kupovanja in prodajanja že izdanih
                  vrednostnih papirjev na borzi in izven nje. Zakonodaja temu ni sledila in
                  posledica tega je bila, da stopnja pravne varnosti in zaščite malega investitorja
                  na tem področju ni zadovoljiva, kar je evidentno.</p>
               <p>Tako sedaj veljavni zakon o vrednostnih papirjih <stage>(zvezni zakon, da tako
                     rečem)</stage> ob izdaji vrednostnih papirjev ne zagotavlja kvalitetnih
                  podatkov, ki bi jih moral izdajatelj v prospektu razgrniti javnosti. Zakon o trgu
                  denarja in trgu kapitala pa v 21. členih skopo ureja sekundarni trg, kar ni
                  zadovoljivo in je skopo urejeno. Ljubljanska borza tako deluje predvsem kot
                  samoregulativna institucija, z minimalnim državnim nadzorom. Predpisov, ki bi
                  urejali ustanavljanje in poslovanje nebančnih borznih posredniških hiš, sploh ni,
                  kot tudi ni predpisov, ki bi sankcionirali trgovanje z notranjimi informacijami
                  ali neizpolnjevanje obveznosti pri trgovanju z vrednostnimi papirji. Omenjena
                  dejstva utemeljujejo potrebo po novih predpisih, ki bi celovito urejali področje
                  trga vrednostnih papirjev. Ustrezna zakonska regulativa je še nujnejša zaradi
                  izvedba lastninskega preoblikovanja podjetij, ki zahteva jasno zakonsko
                  formulacijo trga kapitala, brez česar je praktično kompletna privatizacija in
                  tržni sistem nista izvedljiva.</p>
               <p>Namen predlaganega osnutka zakona je predvsem omogočiti nadaljnji razvoj trga
                  vrednostnih papirjev, zagotoviti pravno varnost poslovanja z vrednostnimi papirji,
                  pri tem še posebej zaščititi malega investitorja ter zagotoviti stabilnost trga
                  vrednostnih papirjev, kar je pogoj za stabilnost finančnega sistema v Sloveniji in
                  s tem uveljavitev tržnega gospodarstva.</p>
               <p>Osnutek zakona ureja predvsem naslednja področja - na kratko. Primarni trg oziroma
                  trg novoizdanih vrednostnih papirjev. Na tem področju se osnutek zakona osredotoča
                  predvsem na to, da izdajatelj, ki ponudi svoje vrednostne papirje javnosti,
                  predloži vse podatke o svojem pravnem statusu, finančnem položaju, poslovnih
                  možnostih in o vrednostnem papirju samem, ki ga ponuja, ki je predmet javne
                  ponudbe. Verodostojnost podatkov je zagotovljena z obvezno revizijo, ki sledi
                  naknadnemu dovoljenju. Za vse napačne ali nepopolne podatke pa je zagotovljena
                  tudi škodna in kazenska odgovornost.</p>
               <p>Drugi bistven segment zakona je definiranje udeležencev sekundarnega trga
                  vrednostnih papirjev. Pri tem osnutek zakona predvideva, da bodo na sekundarnem
                  trgu vrednostnih papirjev nastopale banke kot tudi nebančne organizacije - t.i.
                  družbe za poslovanje z vrednostnimi papirji. Pri tem je bistvenega pomena, da
                  skuša zakonodajalec z enakimi oziroma podobnimi lastninskimi deleži t.i.
                  infrastrukture trga vrednostnih papirjev omogočiti in zagotoviti enake pogoje za
                  poslovanje vsem pooblaščenim udeležencem na trgu vrednostnih papirjev.</p>
               <p>Tretji segment, ki ga uvaja zakon, je infrastruktura trga vrednostnih papirjev, ki
                  je povsem neurejena oziroma je praktično nimamo, razen v delu, ki se nanaša na
                  borzo kot del infrastrukture. Kot infrastrukturo opredeljuje osnutek zakona  borzo
                  vrednostnih papirjev in klirinško depotno družbo. Za ti dve organizaciji določa
                  osnutek zakona njuno lastništvo, okvirne načine njunega poslovanja in kontrolo nad
                  njimi. Pri tem pa ju opredeljuje tudi kot organizaciji, ki jima je mogoče zaupati
                  določene naloge v zvezi z nadzorom nad poslovanjem z vrednostnimi papirji, saj se
                  prav v teh dveh organizacijah skoncentrirajo vsi posli z vrednostnimi papirji.
                  Predpisani načini njunega poslovanja zagotavljajo večjo varnost pri izvajanju in
                  poravnavanju transakcij z vrednostnimi papirji.</p>
               <p>Novost, ki jo uvaja zakon, je tudi prepoved oziroma sankcioniranje nedovoljenih
                  transakcij z vrednostnimi papirji. Osnutek zakona prepoveduje predvsem trgovanje
                  na podlagi notranjih informacij, kar bo sankcioniral tudi novi kazenski zakon, ki
                  se pripravlja, in nedovoljeno manipuliranje s ceno vrednostnih papirjev na podlagi
                  transakcij ali na podlagi širjenja napačnih informacij. Z namenom zaščite
                  imetnikov vrednostnih papirjev pa osnutek zakona predpisuje tudi obvezno poročanje
                  o pridobitvi ali odsvojitvi večjih deležev posameznih emisij vrednostnih papirjev.
                  In peti del, ki je ključnega pomena za izvedbo zakona in uveljavitev, je nadzor in
                  urejanje celotnega trga vrednostnih papirjev. Za nadzor delovanja trga vrednostnih
                  papirjev predvideva osnutek zakona ustanovitev komisije za vrednostne papirje in
                  borzo kot neodvisna strokovna institucija, ki bi nadzorovala delo udeležencev in
                  infrastrukture in ustrezno ukrepala za zagotavljanje varnosti in stabilnosti
                  vrednostnih papirjev. Zakon torej ureja mnoga, sedaj neurejena vprašanja v zvezi s
                  poslovanjem vrednostnih papirjev in predvsem se osredotoča na varstvo in zaščito
                  malih investitorjev, katere zaupanje v varnost tega segmenta kapitala, finančnega
                  dela kapitala je ključnega pomena, saj temelji oživitev gospodarstva v veliki meri
                  prav na omogočanju varnega nalaganja prihrankov v gospodarstvo.</p>
               <p>Naj omenim, da so pri delu in pripravi osnutka zakona, ki se že nekaj časa
                  pripravlja, ker gre za strokovno zelo zahtevno delo, sodelovali domači
                  strokovnjaki, predvsem mislim na predstavnike ekonomske fakultete, pravne
                  fakultete, Banke Slovenije, Zveza računovodskih delavcev, Ljubljanska borza;
                  aktivno smo sodelovali tudi s tujci, predvsem naj omenim strokovnjake iz AFC-ja,
                  ki jih prav ta teden gostimo, da bi napravili še določene izpopolnitve do
                  nadaljnje faze, kot tudi posvetovanja, ki smo jih imeli s Svetovno banko, Evropsko
                  banko v Frankfurtu s predstavniki Kassenverein, kar seveda v Sloveniji teh
                  institucij nimamo. Pri tem smo upoštevali evropske direktive, ki jih je na tem
                  področju 9 sprejetih direktiv ter priporočila Skupine 30, ki določa in priporoča
                  poravnavo in naplačevanje na podlagi opravljenih transakcij. Te direktive, kot ta
                  priporočila so tudi v prilogi zakona, tako da so na voljo vam in širši javnosti.
                  Hvala lepa.</p>
            </sp>
            <sp xml:id="SDZ1-Redna-10-1993-07-07.sp172">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog za izdajo zakona, z osnutkom zakona je obravnaval Odbor za
                  finance in kreditno-monetarno politiko. Poročilo odbora in mnenje Sekretariata za
                  zakonodajo in pravne zadeve ste prejeli. Želi poročevalec odbora besedo?
                     <stage>(Ne želi.)</stage></p>
            </sp>
            <sp xml:id="SDZ1-Redna-10-1993-07-07.sp173">
               <speaker>STANE FRIM:</speaker>
               <p>Gospod podpredsednik, spoštovani poslanke in poslanci! Odbor je obravnaval
                  predloženi zakon, z osnutkom in tudi predlaga zboru, da ga potrdi v tej fazi, kot
                  je bil predlagan. Izraženo je pač mnenje, da potrebujemo ta zakon in je pri
                  njegovi pripravi potrebno upoštevati obstoječo zakonodajo razvitih držav. Podano
                  pa je bilo tudi mnenje, da bi verjetno potrebovali ustrezni zakon o samih
                  vrednostnih papirjih, ki bi podrobneje določal oziroma ki bi bil modernejši od
                   obstoječega, ki sedaj, mislim, da ne ustreza več, ali pa predlaga tudi, da se
                  ustrezna področna zakonodaja v tem smislu dopolni, da se lahko ustrezneje opredeli
                  tudi status dematerializiranih vrednostnih papirjev in raznih modernih oblik teh
                  sredstev. Prav tako je bilo pri tem opozorjeno, in sicer vprašanje, kako se lahko
                  prepreči zloraba informacij "inside trading", kar zahteva posebno proučitev in bi
                  bilo potrebno nekatere člene v tem zakonu o trgu ustrezneje dopolniti ali pa, če
                  bodo ti členi oziroma ta vprašanja urejena v posebni kazenski zakonodaji. Tako, da
                  sam ta zakon pa odbor z naštetimi vprašanji podpira. Hvala.</p>
            </sp>
            <sp xml:id="SDZ1-Redna-10-1993-07-07.sp174">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotavljam, da so zastopane vse poslanske skupine. Pričenjam razpravo.
                  Besedo ima gospod Janez Kopač.</p>
            </sp>
            <sp xml:id="SDZ1-Redna-10-1993-07-07.sp175">
               <speaker>JANEZ KOPAČ:</speaker>
               <p>Hvala za besedo. Tudi jaz naj za začetek ugotovim, da ta zakon zelo potrebujemo in
                  da naj tudi že v začetku rečem, da ga bomo mi Liberalno demokratska stranka v fazi
                  osnutka podprli, vendar pa naj še v istem stavku, ne šele v naslednjem, rečem to,
                  da ima osnutek zakona zelo veliko strokovnih pomanjkljivosti in da je zelo površno
                  napisan. Ljubljanska borza je poslala, verjetno ste mnogi prejeli, tehtne pripombe
                  na približno oziroma natančneje 43 členov od 177. Jaz sam imam, upam, da zelo
                  tehtne pripombe še na nadaljnjih 21 členov in nekatere od njih bom tudi
                  predstavil, vseh pa ne, da vas ne bom morda po nepotrebnem utrujal, kajti to je
                  tema, ki je bolj zanimiva samo za nekaj ljudi, ki se s tem posebej radi
                  ukvarjajo.</p>
               <p>Rad bi rekel,  da poznam približno potek nastajanja tega zakona, ki je res
                  nastajal že dlje časa in ki se je soočal v samem začetku z neko, jaz rečem s tako
                  imenovano dilemo, in to je, ali je investicijsko bančništvo lahko povezano s
                  poslovnim bančništvom ali ne. To je staro vprašanje, ki je bilo načeto potem, ko
                  so ZDA še pred 2. svetovno vojno oziroma po velikem polomu na newyorški borzi to
                  navezavo prekinile in uzakonile prepoved. Nekatere druge države, recimo Zvezna
                  republika Nemčija in v glavnem vse evropske države, pa te prepovedi nekako nimajo
                  oziroma ta navezava obstaja zelo močno in mnogi menijo, da je prav razvoj teh
                  držav temeljil na tej navezavi kot na pomembnem členu razvoja. Ta navezava je
                  sedaj v končnem tekstu osnutka tudi v tem osnutku dovoljena. Hočem pa reči samo
                  to, da so v mnogih členih še vedno ostali sledovi prvotno drugače predvidene
                  rešitve, po mojem mnenju slabe, skratka gre za to, da je treba na ta način
                  počistiti še marsikateri člen.</p>
               <p>Moje pripombe se nanašajo, oziroma pripombe Liberalno demokratske stranke se
                  nanašajo najprej na 6. člen, kjer gre za neko površnost, ki je ne bom posebej
                  izpostavljal. Na, recimo, 21. člen zakona, ki govori o primarni emisiji. Pri tem
                  bi bilo potrebno v členu definirati, kaj sploh sodi v primarno emisijo oziroma
                  kdaj je primarna emisija uspešno zaključena. Tudi če je to za delnice opredeljeno
                  v zakonu o gospodarskih družbah, je potrebno za obveznice in druge vrednostne
                  papirje določiti, kdaj se primarna emisija zaključi. V zvezi s tem je potrebno
                  dodati določila, da se sekundarni trg za vrednostni papir začne šele, ko je
                  primarna emisija uspešno zaključena.</p>
               <p>V 22. členu manjka določilo, da mora v primeru neuspelega vpisa vrednostnih
                  papirjev, izdajatelj vrednostne papirje, ki jih je v tem času prodal, odkupiti od
                  lastnikov in jim vrniti tudi zamudne obresti. To zopet velja za vse papirje in ne
                  le za delnice. Če je za le-te že opredeljeno v zakonu o gospodarskih družbah.</p>
               <p>28. člen opredeljuje posamezne posle z vrednostnimi papirji. Manjkata najmanj dva.
                  To sta posojanje vrednostnih papirjev, kar je osnova za tako imenovani "short
                  selling" in pa posli kreditiranja nakupa vrednostnih papirjev. Tudi tretja alinea
                  28. člena je nejasno opredeljena oziroma v nasprotju s 45. členom.</p>
               <p>33. člen, o katerem je bilo v času priprave zakona veliko razprav, se mi zdi slabo
                  napisan. Prvi odstavek opredeljuje, da lahko banka lastnik ali solastnik samo ene
                  družbe za poslovanje z vrednostnimi papirji. To bi pomenilo, da ne sme kupiti niti
                  ene delnice, na primer podjetja Dadas ali Nike ali katerega koli pooblaščenega
                  udeleženca trga vrednostnega papirja. Potrebna bi bila vsaj izenačitev s položajem
                  družb za poslovanje z vrednostnimi papirji, opredeljenim v 32. členu, ali pa
                  omejitev bank, da ne morejo biti hkrati večinski lastnik več družb za poslovanje z
                  vrednostnimi papirji. Dejansko pa ne vidim razloga, da bi omejevali lastništvo v
                  družbah za poslovanje z vrednostnimi papirji in ne vidim razloga, zakaj banka, na
                  primer, ne bi imela več družb za poslovanje.</p>
               <p>Tudi v 2. odstavku, ki je zlasti sporen oziroma pri katerem se zlasti krešejo
                  mnenja zaradi tega, ker nekaj podjetij oziroma borzno posredniških hiš, ki že
                  obstajajo, nekaj teh podjetij bi moralo prekiniti svoj obstoj na podlagi tega
                  drugega odstavka - v bodoče, ne takoj po uveljavitvi zakona.</p>
               <p>Torej, v tem drugem odstavku bi bilo 10% delež potrebno spremeniti v večinski
                  delež. Kajti, tudi če banka ne bi imela načrtov ustanoviti družbe za poslovanje z
                  vrednostnimi papirji in bi sama delala te dejavnosti iz 28. člena, ne bi po
                  sedanjem osnutku mogla kupiti več kot 10 delnic. Na primer, ponovno vzamem dva
                  primera s trga Dadasa ali pa Nike. Dejansko s to omejitvijo investitorji nič ne
                  pridobijo, saj 10% delež še ni kontrolni delež. Zato menim, da ta člen po
                  nepotrebnem omejuje banke pri poslovanju.</p>
               <p>In tudi tretji odstavek je na nek način nesmiseln, saj banke, kljub temu da so v
                  bančni skupini, lahko vodijo različno poslovno politiko in imajo tako različne
                  interese, ki jih uresničujejo same ali pa prek svoje družbe za poslovanje z
                  vrednostnimi papirji.</p>
               <p>34. člen govori o dovoljenju za poslovanje z vrednostnimi papirji, kjer je treba
                  posebej dovoliti nadaljevanje trgovanja že obstoječim družbam.</p>
               <p>38. člen govori o strokovnem izpitu. Nič pa ne govori o njegovi veljavnosti.</p>
               <p>39. člen govori o opravljanju poslov zastopnikov za svoj račun. Nič pa ne govori,
                  na primer, o prepovedi, ki bi bila  potrebna, oziroma o opredelitvi, ki bi bila
                  potrebna. Namreč, ali to pomeni, da lahko zastopnik naroči nakup ali prodajo
                  vrednostnih papirjev za lasten račun pri drugem zastopniku?</p>
               <p>Potem je 45. člen. Določa prepoved opravljanja nekaterih poslov. Tretja alinea
                  govori o prepovedi opravljanja poslov z namenom uravnavanja ali utrjevanja cen
                  vrednostnih papirjev. Zdi se mi problematična za banke, ki bi kot investicijske
                  banke in kot podpisniki sodelovale pri izdaji vrednostnih papirjev.</p>
               <p>Če namreč tu nimajo možnosti za utrjevanje tečajev, sedaj oziroma ob prihodu
                  papirja na trg, to močno poveča tveganje podpisnika, ki na primarnem trgu odkupi
                  celotno izdajo oziroma tveganje za samega izdajatelja, namreč "market making" in
                  ki se tudi na zahodu omogoča, vsaj na začetku, ob izdaji vrednostnih papirjev. In
                  tudi sicer je vzdrževanje trga na sekundarnem trgu omogočeno prek pogodbe z borzo,
                  na primer nekim članom borze. To so "speicalists" v New Yorku, "Kursmaklers" v
                  Frankfurtu, kot primer samo. Zato bi bilo potrebno to dejavnost natančno
                  opredeliti in določiti, kdo in kako jo lahko opravlja.</p>
               <p>47. člen govori o rednem obveščanju. Ni definirano, kaj pomeni to redno
                  obveščanje, o spremembah, o lastništvu in o kapitalskih udeležbah in drugih
                  pravnih osebah. Ali gre za dnevna, mesečna, letna poročila? Ali pa to pomeni, da
                  mora družba za poslovanje z vrednostnimi papirji komisijo obvestiti o vsakem
                  nakupu katerekoli delnice oziroma o vsakem prenosu njenih delnic tudi, če gre
                  zgolj za finančne investicije?</p>
               <p>Potem je problematičen 48. člen, ki govori o obveščanju komisije. V čem je smisel
                  obveščanja komisije? O poslih, ki niso sprejeti v kotacijo na borzo? Ali gre le za
                  papirje, ki so dali zahtevo za kotacijo, pa niso bili sprejeti? Ali gre za vse
                  papirje, torej tudi za razne borzne zapise in druge kratkoročne vrednostne
                  papirje? Da o čekih, ladijskih nakladnicah in podobnem sploh ne govorim. In kaj je
                  sploh namen tega določila, navsezadnje? Kaj želi komisija s tem doseči? Moramo se
                  zavedati tudi časovnega bremena in stroškov, ki jih taka obilna poročanja nosijo s
                  seboj.</p>
               <p>50. člen govori o dostopnosti in nedostopnosti informacij. Ni definirano, kdaj so
                  neke informacije dostopne javnosti.</p>
               <p>51. člen je popolnoma neživljenjski. Saj banki tako rekoč onemogoča nakup ali
                  poslovanje s katerim koli papirjem, katerega izdajatelj ima poslovne stike z
                  banko. Ima pri njej na primer račun, vodi kreditno poslovanje, izdaja papirje prek
                  nje in podobno. To konkretno pomeni, da banka ali družba za poslovanje z
                  vrednostnimi papirji skoraj ne bi imela možnosti posredovati velike večine
                  papirjev, ki kotirajo na trgu in poslovati za svoj račun.</p>
               <p>Poleg tega je po definiciji smisel analitskih služb v okviru bank ali družb za
                  poslovanje z vrednostnimi papirji, da zbirajo informacije o podjetjih,
                  izdajateljih vrednostnih papirjev. Če teh podatkov banke ne bi mogle uporabljati v
                  lastno korist pri trgovanju za svoj račun, jih niti ne bi zbirale itd., itd.</p>
               <p>Skratka, ne bom vas utrujal s pripombami na 66., 77., 102., 112., 113. člen; na
                  119. člen, pa 133. in 134. člen, pa še s pripombami na vse člene, na katere je
                  opozorila Ljubljanska borza vrednostnih papirjev.</p>
               <p>Hotel sem povedati, da je zakon potreben temeljite, strokovne dodelave, da pa ga
                  bomo podprli, ker se zavedamo nujnosti njegovega sprejema. Vendar, če v fazi
                  osnutka te strokovne dodelave ne bo, potem se bomo v fazi predloga oziroma v
                  naslednji zakonodajni fazi močno potrudili, da tak, eventualno nedodelan zakon
                  tudi ne bi bil sprejet. Hvala lepa.</p>
            </sp>
            <sp xml:id="SDZ1-Redna-10-1993-07-07.sp176">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Toplak. Izvolite, gospod Toplak, potem
                  gospod Horvat. Sem prej pogledal na to stran.</p>
            </sp>
            <sp xml:id="SDZ1-Redna-10-1993-07-07.sp177">
               <speaker>DR. LUDVIK TOPLAK:</speaker>
               <p>Hvala za besedo. Predloženi zakon je nedvomno dokaz resnega pristopa. Utemeljeni
                  pa so številni strokovni pomisleki, na katere je opozoril že gospod Kopač. Glede
                  na to, da gre za fazo osnutka, bi še dodal nekaj bolj načelnih pripomb, in sicer
                  Komisija Republike Slovenije za vrednostne papirje in borzo je dobila
                  pristojnosti, ni pa zadostno vgrajena kontrola nad delom te komisije, ali z
                  drugimi besedami: odgovornost subjekta odgovornosti, kot se temu reče v teoriji
                  odgovornosti. Konkurenčna klavzula, ali kot se temu reče tudi "conflict of
                  interest" v tujih podobnih sistemih, ni v zadostni meri vgrajena. Nadalje bi
                  opozoril na nevarnost izkoriščanja monopolnih pozicij in da bo potrebno tudi
                  ustrezno, kot se reče temu, vgraditi antimonopolni instrumentarij. Posebej bi
                  opozoril, da je bil v letih po gospodarski krizi sprejet, v gradivu in v
                  obrazložitvi že citirani, "security exchange act" in menim, da ta akt ostane v
                  podobnih gospodarskih razmerah kot najboljši izhodiščni model. Drugo je to, kar
                  nam danes nekateri strokovnjaki, zlasti za vzhodno Evropo, za tako imenovano
                  "latino-amerikanizacijo" vzhodne Evrope svetujejo, kako to stvar izpeljati.
                  Mislim, da moramo vzeti za vzor kar izhodiščne originalne akte, kakršni so bili
                  sprejeti, kot na primer ameriški akt iz leta 1934 in temu odgovarjajoča, tudi že v
                  gradivu citirana "security exchange commision", ki ima prav tako pristojnosti in
                  to velike pristojnosti, vendar tudi vgrajen kontrolni instrumentarij nad delom te
                  komisije, kar je tudi razvidno iz kazenskih določb. Mislim, da je treba kazenske
                  določbe poostriti po vzgledu nekaterih drugih podobnih aktov, ki urejajo podobno
                  tematiko v primerjalnem pravu. Hvala.</p>
            </sp>
            <sp xml:id="SDZ1-Redna-10-1993-07-07.sp178">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Horvat.</p>
            </sp>
            <sp xml:id="SDZ1-Redna-10-1993-07-07.sp179">
               <speaker>FRANC (FERI) HORVAT:</speaker>
               <p>Hvala za besedo. Obljubim, da bom kratek. Strinjam se s predgovorniki, da gre za
                  zelo pomemben zakon za urejanje pogojev delovanja trga kapitala. Res je, da na tem
                  področju nimamo lastnih izkušenj, da v veliki meri, poleg lastnega znanja,
                  koristimo izkušnje iz tujine. Vemo, da so tudi rešitve v posameznih državah
                  različne, zato mislim, da je kljub temu prav, da vendarle čim prej pridemo do tega
                  zakona. Podpiram predlog za njegovo izdajo, za sprejem osnutka in da čim prej
                  pridemo do predloga in do sprejema zakona. Verjetno je boljše to, da imamo zakon,
                  ki ne bo idealen, ne bo popoln, pa se ga bo potem, na osnovi lastnih izkušenj
                  dopolnjevalo in izboljševalo. Boljše je to, kot pa da zakona nimamo.</p>
               <p>Postavlja se vprašanje, ali so umestna, ali res nujno potrebna tako široka
                  pooblastila in veliko diskrecijskih pravic Komisije za vrednostne papirje, kot je
                  to predvideno v osnutku zakona. Če so res potrebna, kot je že pred menoj govoril
                  kolega Toplak, se postavlja vprašanje, če ne bi bilo potem nujno v zakonu tudi
                  bolj precizirati omejitve, da bi se izognili učinkom, ki bi lahko bili tudi
                  nasprotni od ciljev, ki si jih zakon zastavlja. Ob tem se postavlja tudi praktično
                  vprašanje, ali bo ob tako velikem številu nalog, ki se jih nalaga komisiji, ali bo
                  možno, da bo ta komisija te naloge dejansko izvrševala. S predlaganimi rešitvami
                  postaja borza za vrednostne papirje zelo podržavljena ustanova.</p>
               <p>Da je nujno pod državno kontrolo ni sporno, z veliko omejitvami pri poslovnih
                  odločitvah, preveč funkcij, ki jih v raznih zahodnih državah opravljajo borze
                  vrednostnih papirjev, je pa v osnutku zakona prenesenih na državno komisijo, ki se
                  postavlja v vlogo vrhovnega arbitra na trgu kapitala. Zlasti to velja za ureditev
                  kliringa in depoja, sprejema borznih članov, določanja borznih provizij itd..</p>
               <p>Zato predlagam, da pri pripravi predloga zakona predlagatelj še enkrat prouči te
                  pripombe in da v čim večji meri upošteva izkušnje predvsem iz tistih držav, ki so
                  za nas najbolj primerljive, kajti tudi na tem področju se srečujemo z vprašanjem,
                  ki je bilo že upravičeno postavljeno pri nekaterih drugih zakonskih projektih.
                  Namreč, pri nekaterih zadevah prevzemamo pretežno nemško zakonodajo, pri drugih
                  posegamo bolj po rešitvah v anglo-saksonskem prostoru - in vprašanje je, če to
                  lahko potem da konsistentne rešitve za področja, ki so pa v praksi med seboj zelo
                  povezana.</p>
               <p>Imam tudi še vrsto konkretnih pripomb. Nekatere je že povedal tudi kolega Kopač,
                  zato jih ne bi predstavljal, ampak bi jih kar predal v pisni obliki in bi
                  predlagal, da jih predlagatelj prouči in upošteva pri pripravi predloga zakona.
                   Hvala lepa.</p>
            </sp>
            <sp xml:id="SDZ1-Redna-10-1993-07-07.sp180">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem
                  razpravo in prekinjam to točko dnevnega reda.</p>
               <p>Prehajamo na <title>27. TOČKO DNEVNEGA REDA - OBRAVNAVA PREDLOGA ZA IZDAJO ZAKONA
                     O STRUKTURI NEKATERIH NALOŽB DOLOČENIH JAVNIH ZAVODOV, SKLADOV IN ZAVAROVALNIC,
                     Z OSNUTKOM ZAKONA</title>.</p>
               <p>Predlog za izdajo zakona, z osnutkom zakona je predložila Vlada Republike
                  Slovenije. Objavljen je bil v Poročevalcu št. 15/93.</p>
               <p>Želi predstavnik Vlade besedo? Prosim, proceduralno želi besedo gospod Žaro
                  Pregelj. Izvolite.</p>
            </sp>
            <sp xml:id="SDZ1-Redna-10-1993-07-07.sp181">
               <speaker>ŽARKO PREGELJ:</speaker>
               <p>Spoštovani! Imam vprašanje, zakaj ne glasujemo o teh predlogih za izdajo ali z
                  osnutkom? Menim, da bi lahko glasovali, saj tukaj ne gre za amandmajsko fazo.
                  Hkrati pa bi predlagal, da zopet preverimo sklepčnost.</p>
            </sp>
            <sp xml:id="SDZ1-Redna-10-1993-07-07.sp182">
               <speaker>PODPREDSEDNIK MIROSLAV MOZETIČ:</speaker>
               <p>Kar zadeva prvo, mislim, da smo doslej tako delali in da je tako domenjeno, da bi
                  razprave zaključili in bi potem obravnavali tudi o teh zadevah jutri. Kar zadeva
                  sklepčnost, ta za razpravo sicer ni potrebna, lahko pa preverimo navzočnost zaradi
                  uveljavljanja sankcij.</p>
               <p>Ugotovimo navzočnost v dvorani, prosim! <stage>(43 navzočih.)</stage> Za samo
                  razpravo torej navzočnost ni potrebna, kljub vsemu pa predlagam vodjem poslanskih
                  skupin, da poiščejo svoje poslance in poslanke.</p>
               <p>Besedo ima sedaj minister za finance gospod Gaspari.</p>
            </sp>
            <sp xml:id="SDZ1-Redna-10-1993-07-07.sp183">
               <speaker>MAG. MITJA GASPARI:</speaker>
               <p>Gospod podpredsednik, spoštovane poslanke in poslanci! S predloženim zakonom
                  želimo urediti finančno poslovanje dveh javnih zavodov - pokojninskega in
                  zdravstvenega, skladov Republike Slovenije in zavarovalnih organizacij in
                  zavarovalnic in pozavarovalnic v tistem delu, ki se nanaša na naložbeno politiko
                  teh institucij.</p>
               <p>Področni zakoni, ki urejajo ustanavljanje in delovanje posameznih institucionalnih
                  investitorjev, kakor jih imenujemo v osnutku zakona, in zavarovalnih organizacij
                  so namreč na področju finančnega poslovanja in posebno naložbene politike teh
                  institucij premalo dorečeni oziroma zastareli. Pri predpisovanju naložbene
                  politike institucionalnih investitorjev in zavarovalnic v predloženem osnutku
                  zakona smo upoštevali naslednje vidike: vpliv teh institucij na finančni trg, vire
                  financiranja teh institucij, varnost poslovanja teh institucij.</p>
               <p>Prvič, zaradi svoje velikosti - v ilustracijo: celotna aktiva vseh institucij,
                  katerih naložbena politika se ureja s predloženim zakonom, je bila decembra 1992.
                  leta približno 160 milijard slovenskih tolarjev - in dejstva, da se preko teh
                  subjektov pretakajo velika sredstva, ki povzročajo tudi precejšnja nihanja
                  finančnih agregatov, te institucije bistveno vplivajo na finančni trg. Država zato
                  ne sme naložbene politike teh institucij prepustiti v celoti podjetniškim
                  odločitvam teh subjektov, pač jih mora deloma tudi sama predpisovati. To delajo
                  tudi v tržnem gospodarstvu drugod v svetu.</p>
               <p>Drugič, viri poslovanja institucionalnih investitorjev so predvsem proračun,
                  prispevki in druga sredstva, ki imajo značaj javnih financ. Menimo, da je zaradi
                  narave teh virov zato potrebno, da del naložb, ki jih te institucije ne rabijo za
                  svoje tekoče poslovanje, tudi nalagajo v državne vrednostne papirje. Pravilnost
                  takšnega ukrepa potrjuje tudi dejstvo, da je oziroma mora biti primarna dejavnost
                  teh institucij opravljanje njihove osnovne dejavnosti, ne pa finančno
                  posredništvo.</p>
               <p>Tretji vidik je vidik varnosti. Naložbe v državne vrednostne papirje sodijo med
                  najbolj varne naložbe zaradi najvišje bonitete njenega izdajatelja. S predpisanimi
                  naložbami se bo povečala varnost in stabilnost poslovanja teh institucij in
                  posredno tako tudi finančna učinkovitost opravljanja njihove osnovne dejavnosti.
                  Vidik varnosti je zlasti pomemben za področje zavarovalnih organizacij kot
                  finančnih institucij, katerih partnerji so podjetja in posamezniki.</p>
               <p>Spoštovane poslanke in poslanci! Vlada je pri predpisovanju strukture naložb
                  posameznih institucij upoštevala specifičnost obeh javnih zavodov, posameznih
                  skladov Republike Slovenije in zavarovalnih organizacij, zato predlaga različne
                  odstotke in osnove nalaganja v državne vrednostne papirje. Prav tako je upoštevala
                  specifičnost kapitalskega sklada pokojninskega zavoda in dela poslovanja
                  zdravstvenega zavarovanja, ki se nanaša na prostovoljno zavarovanje. Pri pripravi
                  zakona in modeliranju njegovih učinkov smo izhajali iz podatkov iz zaključnih
                  računov iz leta 1992, ki kažejo, da so na ta dan imele te institucije 10 milijard
                  slovenskih tolarjev naložb v vrednostnih papirjih. Po predloženem osnutku zakona
                  naj bi jih imele 16,4 milijarde slovenskih tolarjev, kar pomeni potrebno povečanje
                  teh naložb vrednostnih papirjev za približno 6 milijard. Predviden je prehodni
                  rok, ki je za institucionalne investitorje krajši, tri mesece, za zavarovalnice pa
                  daljši, eno leto. Vlada prepušča samim investitorjev strukturiranje ročnosti
                  potrebnih naložb državne vrednostne papirje tako, da se bomo navedeni subjekti
                  lahko prosto odločali med kratkoročnimi in dolgoročnimi državnimi vrednostnimi
                  papirji.</p>
               <p>Ministrstvo za finance je že in še bo postopoma razširilo ponudbo različnih oblik
                  kratkoročnih vrednostnih papirjev z različnimi dnevni zapadlosti, kar bo med
                  drugim tudi povečalo likvidnost državnih vrednostnih papirjev, tako da bodo
                  navedeni subjekti lahko te papirje v trenutku potrebe spremenili v denarno
                  obliko.</p>
               <p>Za konec mi dovolite, da poudarim, da se s predloženim zakonom ne posega v osnovno
                  dejavnost navedenih institucij, ki jo predloženi osnutek zakona ne omejuje. Posega
                  le v sredstva, ki jih navedene institucije ne potrebujejo za upravljanje svoje
                  osnovne dejavnosti in del teh presežnih sredstev ali rezerv usmerja v državne
                  vrednostne papirje, s ciljem povečati varnost poslovanja teh institucij.
                  Predlagam, da podprete naš osnutek zakona in ga v naslednji fazi v ustrezni obliki
                  sprejmete. Hvala lepa.</p>
            </sp>
            <sp xml:id="SDZ1-Redna-10-1993-07-07.sp184">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog za izdajo zakona, z osnutkom zakona je obravnaval Odbor za
                  finance in kreditno-monetarno politiko. Poročilo odbora in mnenje Sekretariata za
                  zakonodajo in pravne zadeve ste prejeli. Želi poročevalec odbora besedo?
                  Prosim.</p>
            </sp>
            <sp xml:id="SDZ1-Redna-10-1993-07-07.sp185">
               <speaker>STANE FRIM:</speaker>
               <p>Spoštovani! Odbor za monetarno politiko in javne finance je obravnaval navedeni
                  zakon. Pri tem je dal podporo intenciji zakona, da se ureja vprašanje plasmajev
                  oziroma poseganja teh institucij - zavodov, skladov in zavarovalnic na denarni
                  trg, in sicer da je treba to zakonsko urediti, saj zaradi negotovosti denarnega
                  trga oziroma monetarnega okolja in glede na to, da gre tukaj za javni interes, saj
                  se večinoma ti zavodi in skladi financirajo iz financ ali sredstev, ki imajo
                  značaj javnih financ, in ima država svoj interes za čim bolj varno poslovanje teh
                  skladov, z namenom, da z rizičnimi investicijami ne zabredejo v težave, ki bi jih
                  morali reševati drugi. Nekaj pomislekov je bilo izraženo glede tega, da je to en
                  zakon, ki dejansko posega v vse te področne zakone, posamične zakone, ki urejajo
                  poslovanje teh zavodov, skladov in zavarovalnic, in smo, da bi bilo primerneje, to
                  urediti v posamičnih zakonih. Ker v teh posamičnih zakonih, ki urejajo ta
                  področja, vprašanja finančnih naložb, teh, ki niso stvar dejavnosti teh zavodov in
                  skladov, niso ustrezno rešena. Vendar, zaradi nujnosti ureditve teh vprašanj in že
                  nekaterih izkušenj, ko so zavodi ali skladi financirali preveč rizično v našem
                  monetarnem trgu, je odbor menil, da se zaščiti javni interes, da je potrebno ta
                  zakon, ki ima intervencijski značaj, podpreti. Hvala.</p>
            </sp>
            <sp xml:id="SDZ1-Redna-10-1993-07-07.sp186">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotavljam, da so zastopane vse poslanske skupine in pričenjam
                  razpravo. Kdo želi besedo? Gospod Lap.</p>
            </sp>
            <sp xml:id="SDZ1-Redna-10-1993-07-07.sp187">
               <speaker>SAŠO LAP:</speaker>
               <p>Spoštovani! O tem sem govoril že na odboru, pa bi na kratko stvari ponovil glede
                  predloga za izdajo o strukturi nekaterih naložb določenih javnih zavodov, skladov
                  in zavarovalnic.</p>
               <p>Po naše so skladi, javni zavodi in zavarovalnice predstavljajo na denarnem trgu
                  zelo velike ponudnike denarnih sredstev. S spremembami gospodarskega sistema pa se
                  pojavljajo na finančnem trgu kot kupci in prodajalci vrednostnih papirjev, zato je
                  njihovo poslovanje pomembno tudi z vidika celotnega finančnega sistema, zaradi
                  česar je razumljiv interes predlagatelja zakona, da zakonsko področje podrobneje
                  regulira. Ena izmed značilnosti navedenih institucij je, da poleg svoje osnovne
                  dejavnosti opravljajo tudi funkcijo finančnega posrednika, ki je pri nekaterih
                  bolj izražena in predstavlja zato enega izmed temeljev poslovanja in dodatni vir
                  prihodkov teh institucij. Tekoči prilivi in odlivi dohodkov teh institucij niso
                  časovno popolnoma usklajeni in zato svoja sredstva nalagajo v druge finančne
                  oblike, da bi tako ohranile oziroma povečale njihovo realno vrednost. Taki nakupi
                  in prodaja vrednostnih papirjev lahko močno vplivajo na gibanje tečajev
                  vrednostnih papirjev. Svoja prosta finančna sredstva imenovane institucije lahko
                  vlagajo v vrednostne papirje, nepremičnine in druge oblike premoženja.</p>
               <p>Doslej je bila prevladujoča oblika nalaganja finančnih sredstev v obliki depozitov
                  pri bankah ali v obliki kreditov drugim subjektom ter v drugih vrednostnih
                  papirjih. Predlagatelj predloga za izdajo zakona je prepričan, da bi s povečanim
                  nakupom vrednostnih papirjev, ki jih izdaja Republika Slovenija, z denarjem,
                  katerega bi imenovane institucije namenile za rezerve, po eni strani stabiliziralo
                  poslovanje teh institucij, kar bi zagotovilo po mnenju predlagatelja večjo
                  varnost, po drugi strani pa bi povzročilo povečanje tržnosti državnih vrednostnih
                  papirjev. V samostojni poslanski skupini menimo, da ni koristno, da bi denarne
                  rezerve, ki bi jih ustvarile imenovane institucije, porabili za nekakšno
                  kreditiranje države, ko bi za zdrav denar, pridobljen s strani prebivalstva,
                  država dajala v zameno vrednostne papirje. Zato nasprotujemo, da bi se s
                  predloženim zakonom v tako velikem procentu, gre za predlagan procent, tako
                  odločujoče urejala naložbena politika institucionalnih investitorjev ter zato
                  predlagamo znižanje obveznega procenta rezervnega sklada, ki je namenjen za
                  obvezni nakup vrednostnih papirjev.</p>
               <p>V okviru vsega povedanega predlagamo, da se v prvi alinei 2. člena 80% nadomesti s
                  60%, v drugi alinei tega člena z 80 na 60, v tretji alinei tega člena s 65 na 50%
                  in na koncu v peti alinei se 80% nadomesti in zniža na 60%. Hvala lepa.</p>
            </sp>
            <sp xml:id="SDZ1-Redna-10-1993-07-07.sp188">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Ker ne želi nihče več razpravljati, zaključujem
                  razpravo in prekinjam to točko dnevnega reda.</p>
               <p>Prehajamo na <title>28. TOČKO DNEVNEGA REDA - OBRAVNAVA PREDLOGA ZA IZDAJO ZAKONA
                     O POGOJIH ZA OPRAVLJANJE REPRODUKTIVNE VIDEO IN AVDIO DEJAVNOSTI, Z OSNUTKOM
                     ZAKONA</title>.</p>
               <p>Predlog za izdajo zakona z osnutkom zakona je predložila Vlada Republike
                  Slovenije. Objavljen je bil v Poročevalcu številka 27/92.</p>
               <p>Želi predstavnik Vlade besedo? <stage>(Ne želi.)</stage></p>
               <p>Predlog za izdajo zakona, z osnutkom zakona je obravnaval Odbor za kulturo,
                  šolstvo in šport. Poročilo odbora in mnenje Sekretariata za zakonodajo in pravne
                  zadeve ste prejeli. Želi poročevalec odbora besedo? <stage>(Ne želi.)</stage></p>
               <p>Ugotavljam, da so zastopane vse poslanske skupine. Pričenjam razpravo. Kdo želi
                  razpravljati? K razpravi se je prijavil Tone Peršak.</p>
            </sp>
            <sp xml:id="SDZ1-Redna-10-1993-07-07.sp189">
               <speaker>ANTON PERŠAK:</speaker>
               <p>Moja razprava pri tej tematiki bo pravzaprav nekoliko daljše vprašanje ali pa
                  nekaj vprašanj, čeprav bo mogoče na prvi pogled videti neobičajno, da jaz, ki
                  prihajam iz kulturne sfere, postavljam tako vprašanje.</p>
               <p>Ne gre za vprašanje, ali je treba to problematiko urediti. Nedvomno jo je treba
                  urediti, kajti problem tako imenovanega videa, zlasti video piratstva je na
                  Slovenskem zelo pereč in to predlagatelji predloga za izdajo zakona pravilno
                  ugotavljajo. Vprašanje, ki se pri tem postavlja nekaterim, ki se s tem ukvarjajo,
                  je naslednje oziroma sta dve vprašanji. Ali je ta problem res tak, da mora biti
                  urejen s posebnim zakonom, in ali ga ne bi bilo mogoče pravzaprav urediti z vladno
                   uredbo ali pa odredbo glede na to, za kaj gre. In drug problem je, ki se tudi
                  nekaterim postavlja, ali je to res eminentna tema za Ministrstvo za kulturo.
                  Namreč, da to ureja zakon, ki ga je predlagalo Ministrstvo za kulturo, seveda
                  izhaja iz predpostavke, da je video piratstvo predvsem vprašanje avtorskega prava
                  in vprašanje kulturnih razmerij in deliktov na področju kulture in ustanov, ki se
                  ukvarjajo s kulturo. Vprašanje pa je, ali je res tako ali ne. Če pogledate, koga
                  hoče zaščititi ta zakon - tisto, kar je tema tega zakona, je v bistvu zapisano v
                  dveh členih, to je v 4. in 5. členu. Zaščititi hoče producente, ne avtorje,
                  zaščititi hoče podjetja, ki delajo filme, zaščititi hoče televizijske hiše, ki
                  snemajo, recimo, video spote, televizijske drame itn. ne avtorje, kajti avtor je
                  svoje pravice tako ali tako prodal, več ali manj oziroma jih je producent v večini
                  primerov odkupil in distribucija filma ali česar koli je stvar producenta. Urejena
                  je s pogodbo med avtorjem in producentom, kot pravim, v veliki večini
                  primerov.</p>
               <p>Kar ta zakon poskuša reševati, je problem, ki bi ga strokovnjaki imenovali problem
                  nelojalne konkurence. To, da se nek izdelek kopira nelegalno in se potem prodaja
                  oziroma posoja naprej v statusu tistega izdelka, ki ga je založnik v bistvu
                  založil. Problem je na  eni strani spoštovanje zakonodaje, ki ureja založništvo,
                  na drugi strani pa zakonodaje, ki ureja problem distribucije nedovoljenih kopij,
                  kar je pa izrazito komercialna dejavnost, problem.</p>
               <p>Skratka, hočem postaviti vprašanje, ali gre v tem primeru res za krajo kulturne
                  dobrine ali komercialne dobrine; ali gre za vprašanje avtorstva ali v bistvu za
                  prizadevanje nekih pravic in koristi producenta. In tretjič, ali je dejansko za to
                  potreben poseben zakon, to pa ne pomeni, da ni potrebna ureditev tega, kot sem
                  rekel. Samo vprašanje je, ali ni mogoče že v okviru obstoječe zakonodaje urediti
                  tega s podzakonskim predpisom. Zakaj to postavljam? Gre za to, da bo to sedaj neka
                  procedura. Mi se danes ukvarjamo in to precej časa potem, ko je to že nastalo, s
                  predlogom za izdajo zakona, potem se bomo ukvarjali še z osnutkom zakona, pa še s
                  predlogom zakona v nekem času. V bistvu bi bila, po mnenju mnogih ljudi stvar
                  lahko rešena s podzakonskim aktom Vlade že zdavnaj. Ali pa tudi celo niti to ne,
                  ali pa preprosto z ratifikacijo izmed mednarodnih konvencij, ki urejajo to
                  vprašanje. Kajti po ustavi vemo, da mednarodne konvencije, pakti itd., ki jih mi
                  ratificiramo, neposredno veljajo v naši zakonodaji.</p>
               <p>Verjetno mi bodo rekli, da je ta stvar potrebna zaradi določb, ki so najbolj
                  ekstenzivne v tem zakonu. To je zaradi kazenskih določb. Mogoče je to razlog, bi
                  pa seveda bilo dobro, da dobimo na ta vprašanja odgovore. Medtem ko je vprašanje,
                  ki ga ureja 6. člen, ki je seveda tudi zelo pereče - to je vprašanje jezika. To je
                  problem, ki ga je treba kompleksno urediti, ki so ga sicer v preteklosti že
                  poskušali urejati, seveda neuspešno. Kajti to ni samo vprašanje video kaset, to je
                  vprašanje stripov, ki jih hrvaške firme prodajajo v Sloveniji. Ne vem, na kakšen
                  način, kdo to dovoljuje, v jeziku, ki ni niti slučajno slovenski. To je vprašanje
                  konec koncev prevodov itd. vsega tega. Ne samo tega področja.</p>
               <p>In nazadnje bi čisto pragmatično vprašal. Problem je, s tem se ta zakon ubada in
                  ne vem, če bo rešen, kako pravzaprav označiti, ali je tisto, kar predpisujeta
                  omenjena člena dovolj, da bi preprečilo razširjanje teh tako imenovanih piratskih
                  kaset. Sam moram reči, sem potem, ko sem to bral, prišel na misel, zakaj ne bi pri
                  tem uporabili podobne določbe, kot smo jo - sicer neučinkovito - zapisali v zakon
                  o prometnem davku, če se boste spomnili. Takrat smo v zakon napisali, da se
                  uvožene cigarete, ki se prodajajo v Sloveniji, da se lahko prodajajo samo, če
                  imajo tako imenovano "banderolo" na škatlici. Prepričan sem, da se v Sloveniji
                  najmanj polovica uvoženih cigaret proda brez "banderole". Zakaj? Zato ker jih
                  preprosto tihotapci prodajajo na ulicah, pa jim nihče nič ne naredi. Če greste po
                  Čopovi ulici, lahko vidite po dva, tri, ki imajo kar "štante" zunaj in prodajajo
                  kar v "štekah", kot se temu reče, cigarete Marllboro itd. ki so bile gotovo
                  prinesene v državo na drug način, ne na tak, kot je v zakonu o prometnem davku
                  predpisano.</p>
               <p>Kaj hočem reči? Založnik, ki reproducira recimo 2 tisoč kaset nekega filma, naj
                  ima obveznost, da mora na vsako to kaseto, ki jo bo dal v prodajo, dati znamkico,
                  ki jo bo izdalo finančno ministrstvo. In vsaka kaseta, ki se pojavi brez take
                  znamkice, se šteje za piratsko kaseto.</p>
               <p>To, kar je sedaj predpisano, kaj vse mora pisati na kaseti, je manjši problem
                  narediti, kot pa to, ponarediti tako "banderolo", hvala.</p>
            </sp>
            <sp xml:id="SDZ1-Redna-10-1993-07-07.sp190">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem
                  razpravo in prekinjam to točko dnevnega reda.</p>
               <p>Prehajamo na <title>29. TOČKO DNEVNEGA REDA - OBRAVNAVA POROČILA O SISTEMU PLAČ IN
                     DRUGIH PREJEMKOV V JAVNEM SEKTORJU</title>.</p>
               <p>Poročilo je za obravnavo v zboru pripravila Vlada Republike Slovenije. Objavljeno
                  je bilo v Poročevalcu št. 14/93.</p>
               <p>Želi predstavnik Vlade besedo? Prosim gospa Jožica Puhar, ministrica za delo,
                  družino in socialne zadeve.</p>
            </sp>
            <sp xml:id="SDZ1-Redna-10-1993-07-07.sp191">
               <speaker>JOŽICA PUHAR:</speaker>
               <p>Hvala lepa. Spoštovani podpredsednik, spoštovane poslanke in poslanci! V teh
                  poznih urah vam ne želim vzeti preveč časa, ker sem že nekajkrat zasledila, da ste
                  poročilo relativno pozorno prebrali, da je vzbudilo pravzaprav pozornost in s tem
                  je seveda tudi Vlada dosegla svoj namen, ko ga je pripravila. Hkrati pa tudi
                  zadovoljila vaše interese in tudi seveda izpolnila sklep, da je potrebno
                  predložiti poročilo o sistemu plač in pa tudi o gibanju plač in nakazati smeri
                  razvoja za bodoče, predvsem sistemsko urejanje plač v javnem sektorju.</p>
               <p>Po vsej verjetnosti ste videli, da smo opisali dosedanji razvoj sistema, za
                  katerega ugotavljamo, da se je v nekaj zadnjih letih začel diferencirati, zaradi
                  tega postaja dokaj netransparenten in mnogokrat tudi nepregleden, seveda zelo
                  težko obvladljiv.</p>
               <p>Nakazali smo sistem plač po posameznih segmentih javnega sektorja in tudi
                  primerjalni pregled z rešitvami v evropskih državah, kjer so bili nam podatki
                  seveda dosegljivi, hkrati pa tudi z izhodišči mednarodne organizacije dela. Samo
                  poročilo ima dva dela. Mislim, da je tako sistemski del kot tudi podatkovni dovolj
                  ilustrativen, da se lahko pogovarjamo o bodočem usmerjanju urejanja sistema plač
                  pri nas, glede na to, da si vsi skupaj želimo predvsem dve stvari. In sicer, da bi
                  bil sistem dolgoročno bolj stabilen in da bi bil seveda dovolj transparenten, da
                  sistem plač že sam po sebi ne bi vzbujal napetosti med posameznimi segmenti
                  delavcev na različnih področjih.</p>
               <p>Skozi analizo, ki jo vsebuje to poročilo, je seveda tudi Vlada prišla do nekaterih
                  rešitev, ki naj bi zasledovale te osnovne cilje, ki sem jih sedaj obrazložila.
                  Ugotavljamo, da bo treba plače urejati v bodoče, če v tej debati opustimo razpravo
                  o gospodarski sferi, torej tisto, kar je na trgu, kjer se bo seveda sistem plač
                  dolgoročneje in stabilneje razvijal s kolektivnim dogovarjanjem.</p>
               <p>Torej, če govorimo o urejanju plač v javnem sektorju, ugotavljamo, da bomo morali
                  vse skupaj urejati na dva načina. In sicer predvsem z zakonom, in to dolgoročneje
                  z zakonom o javnih uslužbencih, ki je najbolj pogosto uporabljena metoda, tudi v
                  drugih primerjalnih državah, in s kolektivnimi pogodbami tudi za javni sektor
                  glede na to, da se vse storitve in vsa dejanja ne bodo odvijala samo preko javnih
                  uslužbencev, ampak tudi preko drugih načinov izvedbe. V prehodnem sistemu, dokler
                  ne pridemo do takšnega zakona o javnih uslužbencih, je potrebno urediti, vsaj
                  delno izenačiti določene elemente plačilnega sistema, vsaj za tiste, ki so plačani
                  direktno iz proračuna ali so posredno vezani na proračun, to je pa urejanje
                  razmerji v tem javnem sektorju; in to je tisto, kar ponujamo za prehodno obdobje,
                  o čemer naj bi, kot o usmeritvi, odločal tudi ta zbor.</p>
               <p>Posebej moram povedati, da smo med podatke o sitemu plač v javnem sektorju
                  vključili tudi sistem PTT, čeprav se sedaj, pri nas ne financira iz proračuna, ne
                  posredno ne neposredno, ureja se s kolektivnimi pogodbami, vendar je povsod, kjer
                  smo sisteme pogledali, v glavnem ta sistem vključen v javni sektor in tudi med
                  javne uslužbence, zato smo ga primerjalno vključili. Toliko v pojasnilo, v kolikor
                  bi koga ta priključitev podatkov zmotila.</p>
               <p>Predlagam, da to poročilo obravnavate in da po svojih najboljših močeh poskušate
                  podpreti predloge Vlade v smereh razreševanja sistema plač v bodoče. Hvala
                  lepa.</p>
            </sp>
            <sp xml:id="SDZ1-Redna-10-1993-07-07.sp192">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Poročilo sta obravnavala Odbor za zdravstvo, delo, družino in socialno
                  politiko in Odbor za kulturo, šolstvo in šport. Poročilo matičnega odbora ter
                  mnenje Odbora za kulturo, šolstvo in šport in Sekretariata za zakonodajo in pravne
                  zadeve ste prejeli. Želijo poročevalci delovnih teles besedo? Gospod Kociper.</p>
            </sp>
            <sp xml:id="SDZ1-Redna-10-1993-07-07.sp193">
               <speaker>ŠTEFAN KOCIPER:</speaker>
               <p>Hvala lepa. Spoštovani! Odbor Državnega zbora Republike Slovenije za zdravstvo,
                  delo, družino in socialno politiko je na 9. seji, dne 15. junija 1993 obravnaval
                  poročilo o sistemu plač in drugih prejemkov v javnem sektorju. V razpravi so člani
                  odbora menili, da bo do poenotenja plač težko priti, ker so razlike precejšnje.
                  Vsekakor bi morali imeti enotna izhodišča za osnovne plače, ki naj bi bila
                  postavljena v zakonu o javnih uslužbencih, ki mora biti čim prej pripravljen.
                  Odbor tudi pričakuje, da bo Državni zbor to problematiko zelo resno pretresel in
                  tudi k tem predlogom sklepov, ki jih bom tudi predstavil, dal še kakšne predloge
                  sklepov, ki bodo v pomoč Vladi pri pripravi sistema plač.</p>
               <p>Odbor je sprejel sklep, da se na tej seji poročilo o sistemu plač uvrsti na dnevni
                  red, se ga obravnava in se ga tudi sprejme. Da po opravljeni razpravi o poročilu
                  Državni zbor sprejme naslednje sklepe:</p>
               <p>Sisteme plač v javnem sektorju je treba poenotiti tako glede načina določanja
                  izhodiščnih plač, njihove višine in razponov v plačah. Novi sistem naj ne izhaja
                  iz neposredne povezave plač v tem sektorju s plačami v gospodarstvu oziroma
                  podjetniškem sektorju.</p>
               <p>Naslednji predlog sklepa: za sistemsko reševanje plač v javnem sektorju je treba
                  do konca leta pripraviti zakon o javnih uslužbencih, ki naj opredeli krog javnih
                  uslužbencev, njihov delovno-pravni položaj, način urejanja delovnih razmerji ter
                  razpone plač oziroma plačilne razrede.</p>
               <p>Tretji predlog sklepa: V prehodnem obdobju se poenotenje sistema plač zagotovi z
                  zakonom o razmerjih plač, o dejavnostih in organih, ki se financirajo iz javnih
                  sredstev, to je v državnih organih in v družbenih dejavnostih. Hvala lepa.</p>
            </sp>
            <sp xml:id="SDZ1-Redna-10-1993-07-07.sp194">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi poročevalec Odbora za šolstvo, kulturo besedo?
                     <stage>(Ne.)</stage> Ugotavljam, da so zastopane vse poslanske skupine in
                  pričenjam razpravo. Kdo želi besedo? Gospod Pavlica.</p>
            </sp>
            <sp xml:id="SDZ1-Redna-10-1993-07-07.sp195">
               <speaker>MILOŠ PAVLICA:</speaker>
               <p>Glede na to, da je že pozna ura in ne bi kazalo dosti vleči, hvaležen sem Vladi,
                  da smo dobili ta pregled, ki nam je pokazal, kakšno popolno anarhijo imamo v
                  sistemu plač javnega sektorja. To je pokazala tudi obravnava na našem odboru.
                  Opozoril bi samo na nekaj zadev. Če v tem poročilu pogledamo strukturo zaposlenih
                  v negospodarstvu in gospodarstvu, predvsem o kvalifikaciji strukture, lahko
                  ugotovimo, da imamo praktično vse doktorje znanosti izven gospodarstva in 80%
                  magistrov. Seveda nam tak položaj kaže na nekaj stvari.</p>
               <p>Prvič, če ne bomo uspeli spraviti bistveno več znanja v naše gospodarstvo, potem
                  prave perspektive ni.</p>
               <p>Drugič, kljub močnemu tarnanju negospodarstva, da so plače v negospodarstvu slabe,
                  se očitno mnogim izobraženim ljudem ne splača ali pa ne ljubi oditi v
                  gospodarstvo, kjer bi verjetno svoj denar veliko trše zaslužiti. Za mene so
                  zaskrbljujoči tudi podatki v teh grafih, ki smo jih dobili, po katerih je
                  razvidno, da ima v gospodarstvu 73% zaposlenih ljudi podpovprečne plače; da ima
                  preko polovica zaposlenih plače pod 50.000 SIT bruto, kar nam, normalno, povzroča
                  sedanje socialne konflikte in so zadeve verjetno zelo zaskrbljujoče; da pa
                  vendarle v negospodarstvu slika ni taka. Tudi ob nekaterih drugih zakonih, ki jih
                  bomo obravnavali, o plačah v gospodarstvu, mislim, da bi morali imeti to pred
                  seboj in upoštevati tudi ta realna dejstva. Mi moramo doseči, da bo bistveno več
                  znanja prihajalo v gospodarstvo. Skratka, očitno je, da se denar v gospodarstvu
                  veliko težje zasluži kot v negospodarstvu in da so tudi pogoji dela veliko slabši.
                  To nam kažejo ti podatki. Zato bi predvsem pozval Vlado, da čim prej pripravi ta
                  zakon o razmerjih plač v javnem sektorju in zakon o javnih uslužbencih, o katerih
                  bo verjetno še precej razprave v tem zboru.</p>
            </sp>
            <sp xml:id="SDZ1-Redna-10-1993-07-07.sp196">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Bavčar.</p>
            </sp>
            <sp xml:id="SDZ1-Redna-10-1993-07-07.sp197">
               <speaker>IGOR BAVČAR:</speaker>
               <p>Rad bi nekaj kratkih poudarkov ob tem poročilu. Poročilo je po mnenju Demokratov,
                  zlasti z informacijskega stališča, zelo bogato. Kljub temu pa v njem, po našem
                  mnenju, niso navedeni pravi razlogi za že več let usihajoče gospodarstvo. In na
                  odgovore in vprašanja, zakaj je imela dinamika osebnih dohodkov oziroma plač, ob
                  kolektivnem dogovarjanju in sočasnem upadanja življenjskega standarda pri večini
                  prebivalcev Slovenije, tako močan inflacijski vpliv. Med te ugotovitve sodi
                  predvsem neizdelan in zato neuveljavljen sistem kolektivnega dogovarjanja. Ni res,
                  kar piše v gradivu, da smo v Sloveniji uvedli sistem kolektivnih pogodb. Mi
                  mislimo, da jih šele uvajamo. Pogoji za uveljavljanje tega sistema niso še
                  doseženi. Mislim, da bi morala Vlada v poročilu to izrecno izpostaviti, ker je
                  prav ta pomanjkljivost pomemben razlog, da kolektivne pogodbe ne morejo delovati
                  kot sicer bi in zato pogojujejo inflacijo.</p>
               <p>Mislim, da je IV. poglavje, kjer Vlada ponuja za urejanje plač v javnem sektorju
                  rešitve za prehodno obdobje, pomanjkljivo. Sistemske rešitve, tako pravi Vlada, bo
                  zagotovila čim prej. Mislim, da je to premalo, ob tako ohlapno določenih
                  aktivnostih in obveznostih Vlade nam res ne preostane drugega kot da soglašamo s
                  prehodnimi rešitvami.</p>
               <p>S tem v zvezi bi rad predstavnikom Vlade oziroma gospe ministrici zastavil dve
                  vprašanji:</p>
               <p>1. Kaj je Vlada pripravila glede plač oziroma zamrznitvenega zakona? Ali bo
                  Državni zbor kmalu, morda v časovni stiski, moral sprejemati kakšne odločitve za
                  to področje?</p>
               <p>2. Ali se Vlada v socialnem paktu, katerega podpisnik naj bi bila, dogovarja o
                  zadevah, stališčih ali ukrepih, ki sodijo v pristojnost Državnega zbora? Hvala
                  lepa.</p>
            </sp>
            <sp xml:id="SDZ1-Redna-10-1993-07-07.sp198">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Redna-10-1993-07-07.sp199">
               <speaker>ŽARKO PREGELJ:</speaker>
               <p>Spoštovani! Za spremembo bi izrazil Vladi priznanje, da nas je opremila s tako
                  dobrim poročilom, ki je zelo bogato z vrsto podatki. Žal je pa stanje, ki iz teh
                  podatkov veje, mnogo manj pohvalno. Upam, da bo Vlada na podlagi tega poročila
                  pripravila take rešitve, ki bodo prihodnje leto, približno v tem času, dali veliko
                  bolj optimistično poročilo. Ob tem bi še rad izkoristil priložnost in dodatno
                  poudaril razloge, zaradi katerih smo pomagali pri pripravi zakona o spremembah
                  plač delavcev v vzgoji in izobraževanju. V tem poročilu je veliko razlogov, ki
                  potrjuje, da je predlog zakona nujen. Na strani 13 je kup številčnih podatkov, ki
                  dokazuje, da je ves tisti del negospodarstva, ki se financira iz proračuna, hudo
                  prikrajšan. Verjetno bo potrebno na tem segmentu zadeve le nekoliko drugače
                  obravnavati. Hvala lepa.</p>
            </sp>
            <sp xml:id="SDZ1-Redna-10-1993-07-07.sp200">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Gospa ministrica, prosim.</p>
            </sp>
            <sp xml:id="SDZ1-Redna-10-1993-07-07.sp201">
               <speaker>JOŽICA PUHAR:</speaker>
               <p>Če mi dovolite, postavljenih je bilo nekaj vprašanj, pa mislim, da je potrebno
                  povedati. Formalno smo kolektivne pogodbe uvedli in tudi dejansko. Zaradi ne danih
                  vseh pogojev so seveda velike težave pri uveljavljanju, pri realizaciji, pri
                  doseganju tega, kar piše v posameznih segmentih tudi pri interpretacijah, tudi pri
                  arbitražah in podobno. Zaradi tega in seveda zaradi vsega drugega imamo v drugem
                  polletju v načrtu pripravo zakona o kolektivnem pogajanju in mislim, da bomo s tem
                  zadovoljili tudi pričakovanja vseh tistih, ki so v to vključeni. Kar zadeva pa
                  samo dosedanje urejanje plač za letos in tudi za drugo polletje, mislim, da veste,
                  da je bila podpisana kolektivna pogodba za negospodarske dejavnosti, torej za
                  celotno javno sfero. Pričakujemo podpis kolektivne pogodbe za gospodarstvo že
                  verjetno v petek, glede na to, da so ti osnovni protagonisti, mislim, da sedaj
                  dosegli načelno soglasje. To pomeni, da se bo sistem plač oziroma tudi
                  izplačevanje letos odvijalo po predvidevanjih in tudi zastavljanje ekonomske
                  politike bo predstavljalo primerno obvladovanje in ne bo potrebno posegati s
                  strani države, kar je seveda neljub ukrep. Nihče si tega ne želi in tudi običajno
                  rezultati niso najboljši, ker s temi poseganji dosegamo potem zelo veliko
                  oscilacije.</p>
               <p>Zakon o javnih uslužbencih imamo v drugem polletju že na sporedu. Upam, da bo
                  pripravljen prišel v Državni zbor. Zakon o razmerjih plač pa je trenutno v
                  strokovni pripravi in ga med resorji že usklajujemo. Gre za več videnj in računam,
                  da bomo že v juliju to uspeli uskladiti in poslati naprej v Državni zbor. Hvala
                  lepa.</p>
            </sp>
            <sp xml:id="SDZ1-Redna-10-1993-07-07.sp202">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem
                  razpravo in prekinjam to točko dnevnega reda.</p>
               <p>Prehajamo na <title>31. TOČKO DNEVNEGA REDA - OBRAVNAVA POROČILA O DELU SLUŽBE
                     DRUŽBENEGA KNJIGOVODSTVA REPUBLIKE SLOVENIJE ZA LETO 1992</title>.</p>
               <p>30. točko smo preskočili, zato ker nismo uspeli zagotoviti prisotnosti javnega
                  tožilca.</p>
               <p>K 31. točki sem vabil tudi predstavnika Službe družbenega knjigovodstva Republike
                  Slovenije in ga lepo pozdravljam. Poročilo je za v obravnavo v zboru predložila
                  Služba družbenega knjigovodstva Republike Slovenije. Objavljeno je bilo v
                  Poročevalcu številka 15/93. Želi besedo predstavnik Službe družbenega
                  knjigovodstva? <stage>(Da.)</stage> Besedo ima gospa Romana Logar, direktorica
                  Službe družbenega knjigovodstva Republike Slovenije.</p>
            </sp>
            <sp xml:id="SDZ1-Redna-10-1993-07-07.sp203">
               <speaker>ROMANA LOGAR:</speaker>
               <p>Spoštovane poslanke in poslanci! Poročilo za leto 1992 branim v vlogi oziroma
                  funkcije takratne namestnice generalnega direktorja. Ne želim povzemati
                  informacij, ki smo vam jih dali o našem delu za to leto, želim pa vas opozoriti na
                  tisto, kar smo o tem zakonu zapisali v poročilu za leto 1992, pa že leto poprej,
                  vendar, žal, ni bil uslišan in je zelo aktualno tudi danes. Želim opozoriti na
                  tiste dele poročila, v katerih smo zapisali, da nimamo pravnih podlag za
                  učinkovito odgovorno izvajanje nalog, ki jih imamo.</p>
               <p>Za kaj gre? Naša institucija je s sprejemom zakona o podjetjih, z uvajanjem
                  pluralizma lastnin družbene, privatne, mešane lastnine dobila po takratnih
                  spremembah še vedno veljavnega zveznega zakona le to pristojnost, da vse naloge,
                  ki jih je prej opravljala za družbeno-pravne osebe, opravlja sedaj tudi za
                  privatna podjetja, mešana podjetja. V slovenski SDK smo kmalu spoznali, da takšna
                  opredelitev nalog, pooblastila, kot so bila morda primerna prej za družbeno
                  lastnino, niso primerna za pluralizem lastnin in za prehodno obdobje iz enega
                  ekonomskega sistema v drugega. Zato smo že junija 1991. leta pripravili teze za
                  zakon, s katerim bi v prehodnem obdobju sicer zadržali izvajanje vseh nalog v eni
                  instituciji v različnih organizacijskih delih, dali pa bi jim takšno vsebino, ki
                  bi omogočala odgovorno, učinkovito izvajanje nalog, primerno torej  različnim
                  vrstam lastnine, in vsebino, ki jo bodo imele potem institucije, ki bodo po naši
                  dokončni transformaciji iz nas izšle. Takrat za to ni bilo pravega razumevanja,
                  kot ga na primer, da vas spomnim, ni bilo za naše predloge, da je potrebno
                  onemogočiti izvajanje nekaterih določb zakona o finančnem poslovanju, zakona o
                  družbenem kapitalu in sedaj že dobro poznanega 145.b člena zakona o podjetjih. S
                  tem se sedaj na veliko ukvarjamo po dveh letih. Zato bi resnično želela opozoriti
                  na to, da smo še v prehodnem obdobju, da bo to prehodno obdobje  trajalo vsaj
                  toliko časa, dokler ne bomo opravili večinskega preoblikovanja družbene lastnine
                  in da za to prehodno obdobje potrebujemo pooblastila, večja pooblastila in
                  drugačno opredelitev nalog. Pogosto se te naše predloge zavrača z mislijo, da bi
                  to preureditev tega prehodnega obdobja pomenila vztrajanje v tej instituciji še
                  naprej. Želim opozoriti na to, da si zaposleni ne želimo ohranjati nekega
                  prejšnjega statusa, da dobro vemo, kdo in katere institucije in na kakšen način
                  izvajajo naloge v razvitih tržnih sistemih. Torej tiste naloge, ki jih izvajamo
                  mi.</p>
               <p>Rada bi vas opozorila na to, da se je preoblikovanje naše institucije že
                  pravzaprav začelo. Začelo se je s sprejemom zakona o revidiranju, ki ste ga
                  sprejeli v mesecu maju po enoletnem prizadevanju stroke, da se to čim prej zgodi.
                  Naloge revidiranja računovodskih izkazov bodo tako od sedaj naprej popravljale
                  komercialne revizijske hiše. Hkrati pa je že začeto delo na dveh pomembnih
                  projektih, ki bosta omogočila dokončno transformacijo naše institucije. Na teh
                  projektih smo najprej začeli delati sami v naši hiši, sedaj pa se enotno vodita
                  skupaj z Ministrstvom za finance. To sta projekt plačilnih sistemov in projekt
                  vzpostavitve enotne davčne službe. Če bo zanimanje, lahko kaj več povem o poteku
                  teh projektov. Omenjam ju samo zato, da ne bi zopet imel kdo vtisa, da ob tem
                  trenutku, ko opozarjamo na potrebo po ureditvi naših  nalog za prehodno obdobje,
                  pozabljamo na dokončno transformacijo.</p>
               <p>Kaj želimo?  Želimo, da dobimo drugačna pooblastila na področju davčnega
                  nadziranja. Bom povedala takole, kar na primeru. Kakšna so sedaj naša pooblastila?
                  Če privatno podjetje ne evidentira svojega poslovanja, vodi poslovanje mimo žiro
                  računa in ne ugotavlja pravega dobička, ne ugotavlja pravega prometa, da bi torej
                  pravilno obračunali prometni davek, davek na dobiček, potem inšpektor ne more
                  storiti drugega, kot da to ugotovi, izda sklep, s katerim naloži ureditev
                  dokumentacije. Tega seveda tisti, ki to namerno počno, ne storijo in sankcija za
                  nespoštovanje predpisov, ki sicer narekujejo verodostojno vodenje evidentiranje
                  poslovanja, je samo sankcija za prekršek. Prekrške kaznujejo sodniki za prekrške
                  po vrstnem redu takrat, kot pač pridejo na vrsto. Vendar so kazni za te zadeve
                  neprimerljive s tistim, kar dosežemo z utajami same malomarnosti, moramo reči, ne
                  navajamo novih podjetij k davčni kulturi. Torej želimo, da v primerih, ko
                  ugotovimo, da nekdo utajuje davke, da imamo možnost oceniti mu davčno osnovo, tako
                  kot imajo taka pooblastila vse davčne službe v razvitih tržnih državah.</p>
               <p>Drugo področje, ki ga izvajamo, je javna poraba - torej nadziranje javne porabe. Z
                  vzpostavitvijo integralnega proračuna je potreba po nadziranju sredstev javne
                  porabe postala še toliko bolj velika. Treba je vedeti, da je bila prej ta
                  razpršena med SIS-e družbenih dejavnosti, SIS-e materialne proizvodnje in da je
                  bil nadzor dejansko - ne da bi se spuščala v ekonomičnost uporabe teh sredstev -
                  bolj prisoten, kot je danes, ko gre za integralni proračun. Vendar v tem času
                  potrebujemo še druga pooblastila; potrebujemo ne samo pooblastila za preverjanje
                  zakonitosti in namenske porabe, začeti je treba s presojo racionalnosti. To je
                  merjenjem ekonomičnosti in učinkovitosti. Teh pooblastil nimamo. S sprejemom
                  zakona o revidiranju nam je celo odvzeto nekaj, kar smo prej imeli. Mi niti ne
                  moremo v tem trenutku revidirati</p>
               <p>računovodskih izkazov na področju javne porabe; omejeni smo le na inšpekcijski
                  nadzor. Treba je začeti postopno; da bi torej potem, ko bomo sprejeli zakon o
                  računskem sodišču, imeli strokovne podlage za presojo ekonomičnosti, učinkovitosti
                  javne porabe.</p>
               <p>Hkrati zahtevamo tudi nekatere spremembe na področju informativno-statistične
                  funkcije, ki jih zahtevajo že drugi predpisi, kot je pravkar sprejet zakon o
                  družbah. Želimo pa tudi urediti področje nadziranja plačilnega prometa, tako da ta
                  nadzor prevzame Banka Slovenije.</p>
               <p>To smo želeli urediti v zakonu za prehodno obdobje. Ker ni pravega razumevanja za
                  pravo, strokovno opredelitev naših nalog, je bil ta zakon, žal, umaknjen z
                  današnjega dnevnega reda. Zato prosim, ne v imenu naše institucije, temveč v
                  interesu vse naše družbe, da se potrudite, da bi zakon za prehodno obdobje
                  sprejeli v najkrajšem času. Ne nazadnje je to potrebno tudi zato, ker je našemu
                  svetu, kot upravnemu organu, že maja potekel mandat in v tem trenutku nimamo niti
                  upravnega organa. Hvala lepa.</p>
            </sp>
            <sp xml:id="SDZ1-Redna-10-1993-07-07.sp204">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Poročilo je obravnaval Odbor za finance in kreditno-monetarno
                  politiko, ki je zboru pisno poročal. Ali želi besedo poročevalec odbora?
                     <stage>(Da.)</stage></p>
               <p>Prosim, gospod Frim.</p>
            </sp>
            <sp xml:id="SDZ1-Redna-10-1993-07-07.sp205">
               <speaker>STANE FRIM:</speaker>
               <p>Gospod podpredsednik, spoštovane poslanke in poslanci! Odbor za finance je
                  obravnaval poročilo in zaključni račun Službe družbenega knjigovodstva. Ne bom
                  govoril o tej problematiki, ki jo je direktorica, gospa Logarjeva že navedla. Ob
                  tem bi mogoče samo povedal, da smo se precej ustavljali ob problemu pooblastil, ki
                  jih imajo inšpektorji - namreč slabih pooblastil - pri opravljanju svojih nalog.
                  Dali pa smo tudi vprašanja glede kadrov, ki so bili šolani s strani SDK-ja za
                  področje revizije, vendar je dosti teh kadrov odšlo oziroma odhajajo iz službe v
                  zasebne revizijske družbe. Menimo, da tu ni bilo dovolj narejeno, da bi vsaj
                  potreben del teh kadrov ostal v sami službi.</p>
               <p>Na osnovi razprave je odbor sprejel naslednje sklepe, ki jih predlaga Državnemu
                  zboru v sprejem. In sicer, da:</p>
               <p>1. Državni zbor razpravlja o poročilu in zaključnem računu in ju sprejme.</p>
               <p>2. Odbor predlaga Državnemu zboru, da kontrolo letnega obračuna SDK za leto 1992
                  opravi pooblaščeni neodvisni revizor oziroma institucija, ki se ukvarja z
                  revizorstvom. Državni zbor Republike Slovenije pooblašča Odbor za finance in
                  kreditno - monetarno politiko, da določi institucijo, ki bo opravljala kontrolo
                  letnega obračuna SDK za leto 1992.</p>
               <p>3. Državni zbor priporoča Vladi, da zadolži Službo družbenega knjigovodstva za
                  pripravo informacije o problemih stečajev in stečajnih postopkih v podjetjih.
                  Vlada naj na osnovi te informacije pripravi predloge rešitev o stečajih in o
                  stečajnih postopkih v podjetjih in jih pošlje Državnemu zboru oziroma Odboru
                  Državnega zbora za finance in kreditno-monetarno politiko.</p>
               <p>4. Državni zbor zadolžuje Vlado, da na podlagi informacije in ugotovitev SDK o
                  problemih stečajev v podjetjih prouči in primerno zaostri pogoje vpisa v register
                  pri ustanavljanju novih podjetij.</p>
               <p>5. Državni zbor nalaga Vladi, da čim prej pripravi zakon o računskem sodišču,
                  pristojne organe pa zadolži, da skupaj s stroko pripravijo merila, standarde za
                  javno porabo kot eno  pomembnih podlag za delovanje računskega sodišča. Hvala.</p>
            </sp>
            <sp xml:id="SDZ1-Redna-10-1993-07-07.sp206">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prejeli ste tudi mnenje Vlade Republike Slovenije. Ali želi besedo
                  predstavnik Vlade? <stage>(Ne želi.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Dva - najprej gospod Rejc in nato gospod Leo Šešerko. Ponovno pa prosim,
                  da se prijavljate prej.</p>
            </sp>
            <sp xml:id="SDZ1-Redna-10-1993-07-07.sp207">
               <speaker>IZIDOR REJC:</speaker>
               <p>Gospod podpredsednik, kolegice in kolegi! Mislim, da je poročilo dovolj obsežno in
                  tudi samokritično. Tudi iz besed generalne direktorice mislim, da je bilo jasno in
                  glasno povedano, v kakšni fazi je delo oziroma usmerjanje Službe družbenega
                  knjigovodstva. Ker morda en del ni bil dovolj poudarjen ali morda iz poročila
                  nekako ni dovolj izstopal, bi ga jaz izpostavil.</p>
               <p>Moram reči, da kar smo imeli opravek s Službo družbenega knjigovodstva - vsaj v
                  tem zadnjem času - da lahko pohvalno izrazim to sodelovanje, seveda z vidika
                  Komisije za spremljanje in nadzor lastninskega preoblikovanja. To je ena stvar.
                   </p>
               <p>In drugo, da smo v zadnjih štirih mesecih ali bolje rečeno v marcu-aprilu-maju
                  veliko delali skupaj in se predvsem pripravljali za revizijo. Namreč, po zakonu o
                  lastninskem preoblikovanju je SDK glavni revizijski organ. In to je področje, ki
                  je gotovo zelo zahtevno in ga prav zaradi tega tudi posebej izpostavljam.</p>
               <p>Moral bi tudi povedati to, ko smo dobili na klop že predlog zakona o Službi
                  družbenega knjigovodstva o tem, kar je prej povedala direktorica, se pravi, da se
                  pač preoblikuje v tisti del, ki se ukvarja z davki oziroma s prihodki, potem s
                  plačilnim prometom, potem izhajajoč iz ustavnega člena, ki govori o računskem
                  sodišču, to je tudi področje, ki ni obdelano, ki ga moramo v kratkem obdelati in
                  dobiti na mizo ustrezni osnutek zakona, kar je tudi gospod Stane Frim povedal v
                  imenu odbora in kot zahtevo tega odbora.</p>
               <p>Moram reči, da se mi prav zaradi tega revizija nekako, ne bom rekel hote, ampak
                  nehote, kaže kot tista, ki prihaja sedaj v B plan. Menim, da smo dovolj glasno
                  izpostavili predvsem zahtevo, da se mora Služba družbenega knjigovodstva sedaj
                  izjemno posvetiti in opraviti revizijo kar se da kvalitetno in odgovorno in seveda
                  v skladu s tistim, kar smo sprejeli. Verjamem, da ima služba vse dobre namene in s
                  tem v zvezi so bile vse priprave tudi kvalitetne in vem, da se zadeva odvija in da
                  gredo stvari naprej. Vendar se bojim, da se prav s hitenjem zakona o družbenem
                  knjigovodstvu, ki seveda te stvari malo drugače opredeljuje in prenaša tudi v
                  okrilje Vlade, da se bo prav to področje premalo trdo obdelalo in tako kot
                  pričakujemo. Mislim, da se mora  Državni zbor kot najvišji organ tega
                  zavedati.</p>
               <p>Ena prvih in glavnih stvari je sedaj gotovo revizija, revizija o postopku
                  lastninskega preoblikovanja oziroma pred tem, ker vemo, da je zakon tak, kot je,
                  vemo tudi, da smo revizijo predvideli tudi za naprej, se pravi možnost za revizijo
                  bodo še v postopkih lastninskega preoblikovanja. S tem ne bodo preprečevali
                  lastninskega preoblikovanja, ampak bodo seveda imeli svoj učinek. Opozarjam na to,
                  da ne bi sedaj prav strahovito hiteli s sprejemom zakona o družbenem
                  knjigovodstvu, s tem, ki ga imamo na mizi, in seveda spregledali to revizijo. Kot
                  pravim, je to prva stvar. Bojim se, da bo sedaj, če se ta zadeva spremeni, tako da
                  pride pod okrilje Vlade, vsaj določeni deli Službe družbenega knjigovodstva potem
                  revizija, ki bo taka, kot je, ne bo izpolnila naših pričakovanj. Na to opozarjam
                  in mislim, da se tudi v Službi družbenega knjigovodstva tega dobro zavedajo, upam
                  pa tudi, da Ministrstvo za finance in Vlada. Pri tem bomo vztrajali. Upam, da je
                  to vztrajanje najmanj, kar je potrebno, da v tem trenutku revizijo kvalitetno
                  opravimo. Hvala lepa.</p>
            </sp>
            <sp xml:id="SDZ1-Redna-10-1993-07-07.sp208">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šešerko.</p>
            </sp>
            <sp xml:id="SDZ1-Redna-10-1993-07-07.sp209">
               <speaker>DR. LEO ŠEŠERKO:</speaker>
               <p>Spoštovani podpredsednik, spoštovani zbor, žal mi je, ker ob tej pozni uri še
                  prihajam gor. Bom poskušal biti zelo kratek. To, kar je gospa Logarjeva povedala,
                  je zelo pomembno in potrebno vse podpore ali pa, če hočete, ustreznega ukrepanja.
                  Zato sem pripravil predlog sklepa, s katerim Državni zbor zavezuje Vlado, da v
                  prehodnem času do sprejetja zakona o računskem sodišču predloži Državnemu zboru
                  predlog o spremembah pooblastil SDK v smislu, kot je govorila gospa Logarjeva. V
                  preiskovalni komisiji, v kateri sodelujem, ugotavljam, prvič, da so poročila SDK
                  iz domnevno kriminalnih dejanj največje vrednosti za delo naše preiskovalne
                  komisije in daleč več pomagajo pri našem delu kot pa revizije drugih državnih
                  organov, ki so pravzaprav izrecno pooblaščeni in jim je naloženo, da kriminalne
                  aktivnosti sledijo in o njih obveščajo Državni zbor. Zato bi bilo zelo škoda, če
                   SDK v teh spremenjenih okoliščinah, ki so, ne bi mogla več opravljati te
                  funkcije, še zlasti ob tem, da je sprejemanje zakona o računskem sodišču očitno
                  nekoliko počasno.</p>
               <p>Druga stvar je povezana s tem, kar je govoril kolega Rejc. Polno podpiram to, kar
                  je povedal in mislim, da v Državnem zboru niti slučajno ne bi smeli kljub tej
                  pozni uri iti na hitro mimo teh opomb in to problematiko pospraviti na hitro z
                  dnevnega reda. Moram reči tudi, zakaj sem se pozno oglasil. Zaradi tega, ker sem
                  pričakoval, da bo še več ljudi razpravljalo in nisem hotel biti med prvimi z nekim
                  poučevalnim nastopom, ampak videti, koliko je v Državnem zboru občutljivosti za to
                  problematiko in, žal, moram reči, da mogoče premalo. Ker se prijavljajo še drugi
                  govorci, upam, da bo Državni zbor na tej točki kos svoji nalogi. Hvala lepa.</p>
            </sp>
            <sp xml:id="SDZ1-Redna-10-1993-07-07.sp210">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Bavčar.</p>
            </sp>
            <sp xml:id="SDZ1-Redna-10-1993-07-07.sp211">
               <speaker>IGOR BAVČAR:</speaker>
               <p>Demokrati podpiramo poročilo Službe dru-</p>
               <p>žbenega knjigovodstva, tudi sklepe, ki jih predlaga Odbor za finance in
                  kreditno-monetarno politiko. Podpiramo tudi predlog sklepa, ki ga je predlagal
                  gospod Leo Šešerko. Računam, da bo vložil pisni predlog, tako da bomo lahko o njem
                  konkretno razpravljali ob glasovanju.</p>
               <p>Menim in to bomo storili tudi sami, da je potrebno, da v Državnem zboru podpremo
                  tudi druge predloge gospe direktorice, ki je na tem prostoru dala zelo kompetentno
                  in skrajno korektno poročilo, ki kaže na sedanjo situacijo na tem področju.
                  Menimo, da je potrebno natančno določiti njene kompetence, namreč te službe, ne
                  samo glede računskega sodišča, ki ga v tem trenutku nimamo, pač pa upoštevati tudi
                  vse pripombe, ki zadevajo pripravo zakonodaje na tem področju.</p>
               <p>Menim, da mora Državni zbor sprejeti opozorila gospe direktorice in naložiti
                  Vladi, da ta opozorila posebej skrbno prouči in upošteva pri pripravi te
                  zakonodaje. To je predmet predloga, o katerem govorim.</p>
               <p>Mi smo že večkrat opozarjali tudi ob drugih priložnostih, da obstaja resna
                  tendenca, da se tudi ta služba podredi Vladi, kakor tudi nekatere druge službe,
                  menimo, da to ne bi bilo dobro. Menimo, da bi na ta način preprečili prav tiste
                  stvari, o katerih je govoril gospod Leo Šešerko. Prepričani smo, da je potrebno
                  zagotoviti samostojnost te institucije, ne jo podrediti vsakokratni politični
                  koaliciji. Podrediti pa parlamentu in mislimo, da je to ključnega pomena. Kajti v
                  nasprotnem primeru se nam lahko zgodi, da bo politika imela škarje in platno v
                  svojih rokah in da bodo malverzacije tudi na področju, kjer gre za javne finance,
                  kjer gre za sredstva davkoplačevalcev, o katerih v zadnjem času in v teh mesecih
                  veliko govorimo, da se bodo te malverzacije dogajale naprej, tudi z določeno
                  politično podporo.</p>
               <p>Predlagam Državnemu zboru in to bom tudi pisno storil, da Vladi posebej naroči, da
                  ta stališča Službe družbenega knjigovodstva primerno vključi v zakonske tekste, ki
                  jih pripravlja. Hvala lepa.</p>
            </sp>
            <sp xml:id="SDZ1-Redna-10-1993-07-07.sp212">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Ker ne želi nihče več razpravljati, zaključujem
                  razpravo. Prekinjam to točko dnevnega reda.</p>
               <p>Prehajam na <title>32. TOČKO DNEVNEGA REDA - OBRAVNAVA POROČILA DRUŽBENIH
                     PRAVOBRANILCEV SAMOUPRAVLJANJA V REPUBLIKI SLOVENIJI O STANJU, POJAVIH IN
                     PROBLEMIH NA PODROČJU VARSTVA DRUŽBENE LASTNINE IN VARSTVA PRAVIC DELAVCEV V
                     LETU 1992</title>.</p>
               <p>K tej točki smo vabili tudi družbeno pravobranilko samoupravljanja Republike
                  Slovenije, gospo Anico Popovič in jo lepo pozdravljam.</p>
               <p>Poročilo je za obravnavo zboru posredovala družbena pravobranilka samoupravljanja
                  Republike Slovenije. Objavljeno je bilo v Poročevalcu št. 8/93.</p>
               <p>Želi družbena pravobranilka besedo? Prosim.</p>
               <p>Medtem ko prihaja, to poročilo imamo in še poročilo Banke Slovenije in potem, če
                  se boste strinjali, bomo zaključili za nocoj. Jasno. Izvolite gospa Anica
                  Popovič.</p>
            </sp>
            <sp xml:id="SDZ1-Redna-10-1993-07-07.sp213">
               <speaker>ANICA POPOVIČ:</speaker>
               <p>Spoštovani! Hvala lepa za možnost, da nekaj stvari povem. Seveda ne mislim
                  predstavljati poročila. Poročila so obravnavala tri delovna telesa zbora. Mislim,
                  da poročila  imate in da je brez potrebe nekaj ponovno predvajati, kar je že tudi
                  rahlo časovno oddaljeno.</p>
               <p>Dotaknila bi se nekaj stvari, ki so pomembne za naše delo pri udejanjanju, pri
                  realizaciji določenih členov zakona o lastninskem preoblikovanju. Torej gre za
                  revizijo in gre za vlaganje tožb, ki so naložene družbenim pravobranilcem
                  samoupravljanja, in sicer v vseh tistih najtežjih, najkompleksnejših zadevah, ki
                  ostajajo zunaj dosega meril, ki so bila sprejeta z zadnjimi spremembami zakona o
                  lastninskem preoblikovanju. To je bilo narejeno veliko delo, ko ste sprejeli
                  merila.</p>
               <p>Pri vlaganju tožb bomo morali opraviti veliko strokovnega dela in na to se
                  pripravljamo. Veliko pomoči imamo tukaj tudi pri Službi družbenega knjigovodstva,
                  ki se tudi do nas korektno obnaša. Upam, da tudi mi enako do njih, kajti vpreženi
                  smo v isti voz, ki ga moramo pripeljati. Upam si trditi, da si bomo nalagali vsi
                  toliko dela, da bomo to tudi storili.</p>
               <p>Vendar pa želim opozoriti na nekatere stvari, ki nas kljub temu še ovirajo.
                  Poglejte, na današnji dan v Republiki Sloveniji v 41 občinah ni družbenega
                  pravobranilca samoupravljanja. To me toliko bolj skrbi, kajti pravobranilcev ni
                  prav v občinah, kjer se zadeve koncentrirajo. To je Ljubljana, Maribor, Celje,
                  Nova Gorica z vsemi severnoprimorskimi občinami, cela Gorenjska s Kranjem vred,
                  Krško, Brežice in tam doli.</p>
               <p>Poglejte, to ni dobra perspektiva. Skušali ste pomagati z dodelavo tudi
                  pristojnosti in pa možnosti dajanja pooblastil, ko ste nam dali v zakonu o
                  lastninskem preoblikovanju, da pooblastimo odvetnike. Prav. S tem je veliko
                  olajšanje. Vendar v občinah, kjer pravobranilcev ni, tudi pooblastil ne bodo mogli
                  dajati. Seveda bomo v teh primerih to storili na ravni republike. Vendar menim, da
                  bi to morala biti tista skrajna situacija, kajti tudi pri imenovanju zastopnikov
                  je treba vedeti, komu bomo dali pooblastilo, kajti mnogi izmed teh strokovnjakov,
                  kot sem tudi to izpostavila v poročilu, so pač delali to, kar bomo sedaj skušali
                  analizirati, proučevati in narediti drugače. Torej moramo tudi pri tem, komu damo
                  pooblastilo, biti odgovorni in ravnati s skrbnostjo dobrega gospodarja.</p>
               <p>Le bi vas lepo prosila, da bi skupaj z menoj vztrajali do kraja. Namreč, da bi
                  vztrajali pri realizaciji sklepa, ki ste ga sprejeli na 7. seji Državnega zbora,
                  24. aprila tega leta, ob sprejemanju proračuna. Takrat ste naročili Vladi, naj
                  tudi financira občinske pravobranilce tam, kjer občine denarja za to nimajo ali pa
                  nočejo financirati te institucije. Naložili ste tudi spremembo zakona glede
                  organizacije in financiranja in zahtevali, da Vlada to predloži na prvi seji po
                  hitrem postopku. Danes je že julij mesec, tega še ni. Zadeve pa se bodo začele do
                  jeseni gostiti in bo nujno treba tudi to reševati. Zato se  zavzemam, da bi se le
                  realiziral ta vaš sklep. Hvala lepa.</p>
            </sp>
            <sp xml:id="SDZ1-Redna-10-1993-07-07.sp214">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Poročilo so obravnavali Odbor za notranjo politiko in pravosodje,
                  Odbor za zdravstvo, delo, družino in socialno politiko, Komisija za spremljanje in
                  nadzor lastninskega preoblikovanja družbene lastnine, ki so zboru pisno
                  poročali.</p>
               <p>Ali želijo poročevalci delovnih teles besedo? Prosim, gospod Pukl.</p>
            </sp>
            <sp xml:id="SDZ1-Redna-10-1993-07-07.sp215">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Žal mi je, da je to poročilo prišlo v
                  obravnavo sedaj, ko je že pozna ura, ko so kolegice in kolegi utrujeni, in menim,
                  da bo pravzaprav šlo mimo nas, čeprav gre za zelo tehtne in pomembne ugotovitve v
                  tem poročilu in za oceno dela organa, ki se je po moji oceni in po oceni odbora,
                  ne eden izmed redkih, ampak edini odločil za to, da resno ščiti bivšo družbeno
                  premoženje in je v tej smeri tudi v mejah svojih možnosti ukrepal.</p>
               <p>Iz poročila družbene pravobranilke samoupravljanja sledi predvsem to, da je enaka
                  dejstva navedla že v poročilu za leto 1991 in da se od takrat do danes - to je
                  celo leto 1992 - ni nič spremenilo. Družbena pravobranilka samoupravljanja
                  ugotavlja, da je v letu 1991 in v letu 1992 prišlo do velikega oškodovanja
                  družbene lastnine in da se to oškodovanje verjetno še poraja. Ugotavlja, da je
                  prišlo do oškodovanja predvsem zaradi različnih oblik divje privatizacije in da se
                  pri tem kaže izredna domiselnost strokovnjakov in poslovodnih struktur v
                  gospodarstvu. Dalje ugotavlja, da so takim "reorganizacijam" <stage>(v
                     narekovaju)</stage> - kar pomeni prisvajanje družbenega premoženja - botrovala
                  različna svetovalna podjetja, na čelu s priznanimi strokovnjaki. Dalje ugotavlja,
                  da je običajno prišlo do oškodovanja s tem, da so se ustanavljanja by-pass
                  podjetja, da so bili kršeni predpisi o prepovedi konkurenčne klavzule, prenosa
                  družbenega kapitala, glede sklepanja škodljivih pogodb in glede zlorabe
                  pooblastil.</p>
               <p>Gre za ugotovitve, do katerih se niso dokopali naši organi kazenskega pregona
                  oziroma represije, čeprav bi bili to dolžni storiti in čeprav bi bili dolžni v teh
                  dveh letih, ko smo dopuščali krajo družbenega premoženja, ukrepati vsaj v tem
                  smislu, ko jim je družbena pravobranilka samoupravljanja s prstom pokazala, kaj se
                  dogaja in kje je pravna osnova za pregon takih dejanj. Družbena pravobranilka
                  samoupravljanja se ni zadovoljila samo s temi poročili, ampak je sprožila zanimiv
                  spor pred sodiščem in je tudi sodišče dejansko pravnomočno odločilo v tej smeri,
                  kar - gospe kolegice in gospodje kolegi - pravzaprav pomeni to, da bi vseskozi
                  lahko in tudi lahko preganjamo divjo privatizacijo na način, kot se je ta v
                  pretežnem delu izvajala. In sicer je sodišče ugotovilo, da je sicer res možno, da
                  se prenaša družbeni kapital v smislu Markovi}evega predpisa, pove pa, da nikjer
                  tudi ne piše, da je kaj takega pravzaprav primerno in dopustno. Sodišče se
                  sklicuje na osnovi namen zakona - se pravi na smisel zakona, ki je, da je potrebno
                  zavarovati obstoječo družbeno lastnino. In dokler ni ustrezne privatizacijske
                  zakonodaje, ki smo jo šele sedaj sprejeli, je osnovna zamisel in osnovno vodilo
                  prava, ki naj ga uporabljajo sodišča, ta, da naj se družbeno premoženje zaščiti in
                  da naj se ne dovoljuje in celo sankcionira in kaznuje prenos, ki temelji na
                  zlorabi raznih predpisov, običajev in celo s kazensko sankcijo zapretenih
                  dejanj.</p>
               <p>Vidite kolegice in kolegi, to sledi iz poročila družbene pravobranilke
                  samoupravljanja in menim, da bi to poročilo morali vsi organi, vključno z Vlado,
                  zlasti pa organi kazenskega pregona in represivni organi, ne samo obravnavati,
                  ampak ga analizirati in se po njem seveda tudi ravnati. Zato naš odbor podpira
                  predvsem to, da se ta institucija ohrani, da ta institucija lahko še naprej tako
                  radikalno uspešno posluje v korist zaščite družbenega premoženja, in sicer na
                  način, da se naj družbeni pravobranilci, dokler ne bo prišlo do nove organizacije,
                  do novega imena, do novega načina, da se naj postavijo v vseh občinah, kjer so jih
                  odpravili, gotovo ne samo zaradi pomanjkanja denarja ampak zaradi tega, da ne bi
                  prišlo do nepotrebnih vtikanj v manipulacijo z družbenim premoženjem. V tem času
                  naj se financiranje prenese v republiko oziroma da republika poskrbi za to, da
                  lahko družbeni pravobranilci učinkovito in uspešno delajo. Poudarjam, da
                  ocenjujem, da bo samo od te službe odvisno, če bomo lahko začeli izvajati zakon o
                  lastninjenju na pošten način glede na postavitev prejšnjega stanja oškodovanja
                  družbenega premoženja. Predlagani so sklepi, ki jih imate in predlagam, da jih
                  zbor sprejme. Hvala lepa.</p>
            </sp>
            <sp xml:id="SDZ1-Redna-10-1993-07-07.sp216">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi poročevalec Odbora za zdravstvo, delo, družino itn., gospod
                  Kociper? <stage>(Da.)</stage></p>
            </sp>
            <sp xml:id="SDZ1-Redna-10-1993-07-07.sp217">
               <speaker>ŠTEFAN KOCIPER:</speaker>
               <p>Hvala lepa. Odbor za zdravstvo, delo, družino in socialno politiko je 4.5.1993 na
                  svoji 6. seji obravnaval to poročilo in se temeljito posvetil problematiki
                  poročila. Ugotovil je, da je problematika kompleksna in zapletena. Zato je tudi
                  sprejel dva sklepa. Želel bi posredovati vsebino teh dveh sklepov, kajti pri teh
                  slepih še danes ni vseh zahtevanih poročil oziroma predlogov, rešitev, za katere
                  je</p>
               <p>zaprosil odbor. Odbor je namreč pozval Vlado, da pripravi celostne sistemske
                  rešitve v zvezi z navedeno problematiko ter jih na to predloži matičnemu odboru in
                  Državnemu zboru v obravnavo in sprejem kot, npr. zakon o inšpekcijskih službah,
                  zakon o delovnih in socialnih sodiščih, zakon o varstvu človekovih pravic ter
                  kadrovske izpopolnitve in rešitve na inšpekcijskih službah itd. To je odbor
                  zahteval oziroma prosil Vlado, da dobi do junijske seje.</p>
               <p>Potem je odbor naslovil zaprosilo na naslednje naslove: Sodišču združenega dela
                  Republike Slovenije, družbenemu pravobranilcu samoupravljanja Republike Slovenije,
                  Ministrstvu za delo, družino in socialne zadeve, Ministrstvu za pravosodje,
                  Republiškemu inšpektoratu za delo, da meseca junija predložijo Odboru za
                  zdravstvo, delo, družino in socialno politiko ustrezno gradivo s pisnimi predlogi
                  rešitev s področja svojih pristojnosti v zvezi s problematiko, ki jo obravnava to
                  poročilo. Poudariti moram, da vseh poročil oziroma predlogov materialov, ki bi
                  pomagali odboru, da bi na to problematiko  tudi ustrezno odgovarjal in predlagal
                  ustrezne rešitve Državnemu zboru, odbor ni dobil in zato tudi ni mogel
                  obravnavati, čeprav je od 4.5. minilo že več kot dva meseca. Hvala lepa.</p>
            </sp>
            <sp xml:id="SDZ1-Redna-10-1993-07-07.sp218">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi poro-</p>
               <p>čevalec Komisije za spremljanje in nadzor lastninskega preoblikovanja besedo?
                     <stage>(Ne želi.)</stage></p>
               <p>Ugotavljam, da so zastopane vse poslanske skupine. Pričenjam razpravo. Besedo ima
                  Izidor Rejc.</p>
            </sp>
            <sp xml:id="SDZ1-Redna-10-1993-07-07.sp219">
               <speaker>IZIDOR REJC:</speaker>
               <p>Spoštovani podpredsednik, kolegice in kolegi! Tudi naša Komisija za spremljanje in
                  nadzor lastninskega preoblikovanja je obravnavala to poročilo in smo sprejeli
                  sklep, v katerem zahtevamo, da družbeni pravobranilec samoupravljanja kvalitetno
                  in odgovorno opravi svoje delo, seveda še z drugimi stvarmi, ki sodijo zraven.</p>
               <p>Moram pa reči, da je to, kar smo slišali in videli iz poročila družbenega
                  pravobranilca samoupravljanja, da je to stanje dokaj resno. Resno zato, ker se iz
                  tega vidi to, na kar smo že dolgo časa opozarjali in seveda to smo tudi
                  opredmetili v zakonu oziroma v dopolnitvah zakona o lastninskem preoblikovanju.
                  Namreč o merilih in vsem postopkovnem delu, o katerem govori v področju dela
                  družbenega pravobranilca samoupravljanja oziroma te službe, seveda z vsemi
                  pooblastili in tudi pri pravnih postopkih. Zavedati se moramo in sami vemo, da smo
                  v zadnjih dveh letih imeli na delu velik del slovenske ekonomske in pravne pameti,
                  ampak na tistem delu, kako bi družbena lastnina izginila in kako bi se je čim prej
                  znebili. Skratka, delo v napačni smeri. Zdaj, ko smo pri lastninskem
                  preoblikovanju in ko moramo pokazati ljudem, da bo ta postopek in proces
                  objektiven, da bo ta proces tisti, ki ne bo šel mimo njih, je seveda vloga Službe
                  družbenega knjigovodstva v revizijskem postopku zelo pomembna, v nadaljevanju tega
                  pa tudi delo Družbenega pravobranilca samoupravljanja.</p>
               <p>Ko smo sprejemali proračun, smo, k sreči, predlagali tudi ustrezen sklep, ki naj
                  zagotovi tudi materialno podlago. Kasneje smo še zahtevali, da se službe, ti
                  pravobranilci po občinah popolnijo, ker si ne morem predstavljati, da je na eni
                  strani toliko pripomb, pritožb in toliko urgenc s posameznih področij Slovenije,
                  po drugi strani pa, da ne bomo nič napravili za to, da bi zadeve uredili. Mi kot
                  komisija in kot Državni zbor bomo zahtevali, da družbeni pravobranilci
                  samoupravljanja - vsa ta ekipa kvalitetno in odgovorno opravi svoje delo. To
                  zahtevo bomo seveda spremljali. Na vladi je odgovor, da bodo zagotovili sredstva.
                  Gospa Popovičeva, ki vodi službo pravobranilca samoupravljanja, pa seveda, da bo
                  organizirala in pridobila kader, ki bo temu kos.</p>
               <p>Mislim, da je poročilo predvsem odsev dejanskega stanja, zelo trdo opozorilo, kje
                  smo. Zdaj govorim zopet v imenu komisije, da predvsem stojimo na stališču, da
                  morajo bivši zaposleni in upokojenci dejansko dobiti pravo sliko stanja in vsega,
                  kaj se je zgodilo. Samo s kvalitetnim delom revizije, ki jo bo opravila Služba
                  družbenega knjigovodstva in nato družbeni pravobranilec samoupravljanja, se lahko
                  to delo opravi. Mi bomo sicer to spremljali, zahtevali poročila, kontrolirali,
                  ukrepali, če bo to potrebno, vendar mislim, da je jasno in nedvoumno, da tudi
                  odgovorna naloga Vlade, da omogoči vsemu temu delu, prvemu in drugemu in seveda
                  objektivnemu lastninjenju, kar se da poštenemu. To je delo Vlade in del odnosa
                  Vlade do lastninskega zakona in pa seveda Državnega zbora, da to kontrolira in
                  izvede tako, kot se spodobi. Hvala.</p>
            </sp>
            <sp xml:id="SDZ1-Redna-10-1993-07-07.sp220">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Še kdo želi besedo? Ker ne želi nihče več razpravljati, zaključujemo
                  razpravo in prekinjam to točko dnevnega reda.</p>
               <p>Prehajamo na <title>33. TOČKO DNEVNEGA REDA</title>.</p>
               <p>K tej točki sem povabil predstavnika Banke Slovenije in ga lepo pozdravljam.</p>
               <p>Pod <title>A: LETNO POROČILO BANKE SLOVENIJE ZA LETO 1991; LETNI OBRAČUN BANKE
                     SLOVENIJE ZA LETO 1991 KOT SESTAVNI DEL LETNEGA POROČILA; OSNUTEK ODLOKA O
                     POTRDITVI LETNEGA OBRAČUNA BANKE SLOVENIJE ZA LETO 1991 IN O RAZPOREDITVI
                     PRESEŽKA PRIHODKOV NAD ODHODKI; FINANČNI NAČRT BANKE SLOVENIJE ZA LETO
                     1992</title>.</p>
               <p>Pod <title>B: LETNO POROČILO BANKE SLOVENIJE ZA LETO 1992 U LETNIM OBRAČUNOM BANKE
                     SLOVENIJE ZA LETO 1992</title>, ki je sestavni del letnega poročila;
                     <title>OSNUTEK ODLOKA O POTRDITVI LETNEGA OBRAČUNA BANKE SLOVENIJE ZA LETO 1992
                     IN O RAZPOREDITVI PRESEŽKA PRIHODKOV NAD ODHODKI; FINANČNI NAČRT BANKE
                     SLOVENIJE ZA LETO 1993</title>.</p>
               <p>Gradiva je v obravnavo predložila Banka Slovenije in ste jih prejeli. Želi besedo
                  predstavnik Banke Slovenije? Prosim, viceguverner Banke Slovenije gospod Miro
                  Kos.</p>
            </sp>
            <sp xml:id="SDZ1-Redna-10-1993-07-07.sp221">
               <speaker>MIRO KOS:</speaker>
               <p>Hvala lepa za besedo. Bom zelo kratek in bom skušal pojasniti na videz
                  paradoksalno situacijo, da pač v istem času obravnavamo poročilo za leto 1991 in
                  poročilo za leto 1992. Banka Slovenije je ta poročila za leto 1991 v skladu z
                  vsemi procedurami, ki so veljale v takratni skupščini, pač poslala v obravnavo,
                  vendar se je na žalost stvar zaradi subjektivnih ali, če hočete, tudi objektivnih
                  razlogov zaustavila, tako da Družbeno politični zbor ni v celoti te obravnave
                  zaključil. Zaradi tega to prenašamo tudi v sedanji čas. Kar se tiče letnega
                  poročila za leto 1992, mislim, da je bilo to poročilo dosti jasno napisano,
                  objavljeno v Poročevalcu in seveda, kar ni najmanj pomembno, je tudi to, da se
                  delo Banke Slovenije konec koncev lahko preverja najmanj, kar je, vsak mesec
                  enkrat, in sicer takrat, ko se objavlja stopnja inflacije. In ne nazadnje se lahko
                  preverja tudi takrat, če greste v menjalnico in hočete kupiti za to devize oziroma
                  jih prodate, torej imamo pravzaprav v celoti interno konvertibilen denar, kar je
                  pravzaprav vse tisto, kar piše v drugem členu zakona o Banki Slovenije, tako da
                  vas ne bi zadrževal. Na vprašanja pa sem pripravljen odgovarjati. Hvala lepa.</p>
            </sp>
            <sp xml:id="SDZ1-Redna-10-1993-07-07.sp222">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gradivo je obravnaval Odbor za finance in kreditno-monetarni sistem,
                  ki je zboru pisno poročal. Prejeli ste tudi mnenje Vlade Republike Slovenije in
                  mnenje Sekretariata za zakonodajo in pravne zadeve. Želi poročevalec odbora
                  besedo? Prosim.</p>
            </sp>
            <sp xml:id="SDZ1-Redna-10-1993-07-07.sp223">
               <speaker>STANE FRIM:</speaker>
               <p>Spoštovani! Odbor je obravnaval navedene akte in sprejel naslednje sklepe:</p>
               <p>Odbor predlaga, da Državni zbor te odloke in poročila sprejme, tako za leto 1991
                  in odbor podpira način urejanja razmerij z Narodno banko Jugoslavije ter postopek
                  prikazovanja in knjiženja terjatev do Narodne banke Jugoslavije, kot je bil
                  izveden s starani Banke Slovenije iz naslova zamenjave gotovine.</p>
               <p>Pod 3 odbor poudarja, da je Banka Slovenije v sodelovanju z drugimi institucijami
                  v zelo kratkem času opravila kvalitetno in učinkovito delo pri monetarnem
                  osamosvajanju Slovenije za leto 1991.</p>
               <p>To so sklepi, glede poročil za leto 1991 in plan za 1992.</p>
               <p>Na koncu še za poročila za leto 1992 in akte. Odbor je v razpravi poudaril
                  pozitivno vlogo Banke Slovenije v letu 1992 pri zniževanju inflacije in
                  vzdrževanju stabilnega tečaja tolarja, kljub povečanju javne porabe ter slabem
                  stanju slovenskega gospodarstva. Glede medletne porabe dobička banke oziroma
                  oziroma njegovega akontiranja v republiški proračun, pa se je odbor strinjal s
                  stališčem, da cilj poslovanja Banke Slovenije ni maksimiranje dobička, temveč
                  njeno interveniranje na monetarnem področju za ohranitev stabilnosti in prav tako
                  sprejema sklep, da Državni zbor navedena poročila obravnava in jih sprejme.
                  Hvala.</p>
            </sp>
            <sp xml:id="SDZ1-Redna-10-1993-07-07.sp224">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Vlade? <stage>(Ne želi.)</stage> Ugotavljam,
                  da so navzoče vse poslanske skupine. Pričenjam razpravo. Kdo želi besedo? Besedo
                  ima gospod Anton Peršak.</p>
            </sp>
            <sp xml:id="SDZ1-Redna-10-1993-07-07.sp225">
               <speaker>ANTON PERŠAK:</speaker>
               <p>Spoštovane kolegice in kolegi! Z vidika poročila, ki je sicer osrednja tema te
                  točke, bo moja razprava relativno nepomembna in bi se vam moral opravičiti, da v
                  tej pozni uri, kot so že nekateri poudarili, izkoriščam to priložnost za nastop -
                  kot se temu reče - pred kamero. Vendar je opozorilo, ki ga želim dati, po našem
                  mnenju kljub vsemu tako pomembno, je pa povezano s tematiko, da bi ga želel
                  ponovno izreči; kajti enkrat sem že postavil poslansko vprašanje in dal pobudo, ki
                  jo bom sedaj pravzaprav ponovil.</p>
               <p>Gre za vprašanje, da ta Državni zbor in pred njim Skupščina še vedno ni uresničila
                  zakonske določbe, se pravi določbe zakona o Banki Slovenije, ki pravi, da bo
                  skupščina v šestih mesecih od uveljavitve zakona o Banki Slovenije sprejela
                  predpis, ki bo uredil nadzor Skupščine oziroma sedaj Državnega zbora nad delom
                  Banke Slovenije. To ne pomeni, da sedaj mislim, da je Banka Slovenije naredila kaj
                  narobe. Gre za to, da je dejavnost Banke Slovenije tako pomembna in ima toliko
                  političnih implikacij, da je najbrž Državni zbor, ki je po ustavi zadolžen za
                  kreiranje politik na posameznih področjih v državi, dolžan neprestano spremljati
                  in nadzorovati to dejavnost Banke Slovenije tudi zaradi usklajevanja teh politik.
                  Kajti organ, kjer naj bi se politike v tej državi usklajevale, je Državni zbor. In
                  verjamem - in nekaj časa sem bil tudi član Odbora za kreditno-monetarni sistem v
                  prejšnji skupščini - da je to sodelovanje <stage>(vsaj v tistem delu
                     mandata)</stage> dobro potekalo. Ampak dejstvo je, da neka zakonska obveznost
                  še ni urejena in da nadzor v resnici normativno ni tako urejen, kot bi moral biti
                  po zakonu in kot smo takrat vsi mislili, da mora biti. Razlogov za to, zakaj je to
                  treba urediti, sedaj ne bi navajal, ker so normativne, vsebinske narave; nekatere
                  sem že omenil. Ponovno pa poudarjam - in dajem to kot pobudo, zato da ne bom
                  predlagal dodatnega sklepa - naj Odbor za javne finance in kreditno-monetarni
                  sistem - kajti gre izrazito za predpis, ki naj ga sprejme ta parlament in ki naj
                  nastane v tem parlamentu - vendarle začne razmišljati tudi o pripravi tega
                  predpisa, ki ga nalaga zakon Državnemu zboru, da ga sprejme. Pri tem naj sodeluje
                  predvsem z našim sekretariatom, seveda pa tudi z Banko in z Vlado. Ampak mislim,
                  da gre tu izrazito za predpis, ki mora res nastati v Državnem zboru in prosim, da
                  se ta del diskusije sprejme kot pobuda temu odboru oziroma vodstvu Državnega
                  zbora, da do tega predpisa čim prej pride. Hvala.</p>
            </sp>
            <sp xml:id="SDZ1-Redna-10-1993-07-07.sp226">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Kopač in potem gospod Leo Šešerko.</p>
            </sp>
            <sp xml:id="SDZ1-Redna-10-1993-07-07.sp227">
               <speaker>JANEZ KOPAČ:</speaker>
               <p>Hvala za besedo. Poskušal bom kar takoj razrešiti ali odgovoriti na to pobudo. Ta
                  pobuda je že dlje časa prisotna, Odbor za finance in kreditno-monetarno politiko
                  jo je ponovno "obudil" - da tako rečem - tri mesece nazaj. Takrat je po nekem času
                  Odbor pisal Sekretariatu za zakonodajo in pravne zadeve Državnega zbora in ga
                  prosil za pomoč pri sestavljanju - recimo mu - poslovnika o nadzoru. Sekretariat
                  za zakonodajo in pravne zadeve je odgovoril - prav danes sem dobil pošto - da je
                  to predvsem stvar strokovne narave; se pravi, da je na nek način delo prevalil
                  nazaj na odbor in danes sem že naročil sekretarki, da naj pripravi nekaj osnovnih
                  tez v zvezi z nadzorom. Potem bomo pa skupaj s Sekretariatom za pravne zadeve
                  poskušali oblikovati nek končni tekst tega poslovnika. Vsekakor pa to ne bo nič
                  posebej velikega in nič posebej zapletenega.</p>
               <p>Rad bi samo poudaril, da nas, to je Odbor, vodstvo Banke Slovenije redno obvešča
                  oz. zalaga z vsemi gradivi za sestanke Sveta guvernerjev, ki so pa predvsem - to
                  moram reči - v glavnem zaupne narave, zato tudi niso razširjeni. V okviru Odbora
                  smo se pa tudi že dogovorili, da bi poslej sekretarka odbora pisala neke kratke
                  povzetke pošte, ki je prispela, oziroma vsebine teh materialov in bi se to potem
                  pošiljalo tudi vsem članom odbora oziroma tudi v posamezne poslanske klube in bi
                  potem morda tisti, ki je zelo zainteresiran, lahko prišel tja in to pogledal.
                  Skratka, hočem reči, da niti ne vidim posebnih dodatnih možnih oblik nadzora,
                  poleg teh, ki že obstajajo in ves čas funkcionirajo. In povem naj še to:
                  predsednik prejšnjega Odbora za kreditno-monetarni sistem in politiko in sedaj jaz
                  kot predsednik Odbora za finance in kreditno-monetarno politiko sem redno vabljen
                  na seje Sveta; v moji odsotnosti pa je bil tam podpredsednik Stane Frim. Skratka,
                  želim poudariti, da sodelovanje in obveščanje obstaja, da v njem ni nikakršnih
                  konfliktov, da pa se zavedamo še te praznine, na katero je opozoril gospod Peršak,
                  in upam, da bo to v kratkem tudi formalno urejeno. Hvala lepa.</p>
            </sp>
            <sp xml:id="SDZ1-Redna-10-1993-07-07.sp228">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Šešerko.</p>
            </sp>
            <sp xml:id="SDZ1-Redna-10-1993-07-07.sp229">
               <speaker>DR. LEO ŠEŠERKO:</speaker>
               <p>Na kratko bom referiral samo na tisti del, kjer je predstavnik Banke Slovenije
                  govoril o zaslugah, ki jih ima Banka za relativno nizko inflacijo v Sloveniji. To
                  je res in je zelo pomembno, čeprav je res, da je tudi Vlada zelo odgovorna s svojo
                  fiskalno in budžetsko politiko in da so tam stvari zrele za spremembe, Banka
                  Slovenije pa je v glavnem dobro opravila svoje delo. Toda v zadnjem času prihaja
                  do nekaterih javnih demonstracij, javnih nastopov in javnih zahtev z obtožbami
                  Banke Slovenije, da je kriva s svojo preveč restriktivno monetarno politiko za
                  neuspeh nekaterih podjetij in da s takšno monetarno politiko onemogoča izvoz na
                  tuje trge, peha delavce v brezposelnost itd. Seveda k temu še, da je treba takoj
                  to spremeniti in založiti več denarja na trg denarja v Sloveniji. To se navezuje
                  tudi na zakon o pokrivanju škode v Iraku in drugje, ki se ga spomnite, da smo ga
                  sprejemali v tem Državnem zboru. Moje stališče je, če bi Banka Slovenije popustila
                  tem zahtevam, bi do inflacije neizogibno prišlo. Inflacija je  proces razžiranja
                  gospodarskega tkiva do zadnje celice. Zato je prav, da Državni zbor sporoči Banki
                  Slovenije, da za vsako ceno vzdržuje takšno restriktivno monetarno politiko. Da pa
                  mora ta Državni zbor Vladi naročiti, da probleme, ki se ob tem pojavljajo, recimo
                  povečevanje brezposelnosti, ki gre res v nebo tako rekoč, preprečuje z drugimi
                  ukrepi, ki jih ima na voljo. In da se ne išče tu grešnega kozla na napačnem
                  koncu.</p>
               <p>Banka Slovenije mora vzdrževati stabilen tečaj dinarja oziroma razmerja med
                  jugoslovanskim dinarjem in slovenskim tolarjem in drugimi valutami. Medtem ko je
                  stvar Vlade, da z ukrepi, ki jih ima na voljo, preprečuje nadaljnjo rast
                  brezposelnosti. In zato mislim, če ne bi bila takšna pozna ura, kot je sedaj, da
                  bi bilo smiselno še bolj natančno prediskutirati zakon, ki smo ga sprejeli v zvezi
                  z Irakom. Zaradi tega, ker mislim, da sedaj prihaja do nekaterih težav, ki
                  utegnejo imeti za posledico pritisk v smeri inflacije, za katero Banka Slovenije
                  ne bo kriva.</p>
            </sp>
            <sp xml:id="SDZ1-Redna-10-1993-07-07.sp230">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Ker ne želi nihče več razpravljati, zaključujem
                  razpravo. Prekinjam to točko dnevnega reda in prehajam na <title>OBVESTILO O
                     JUTRIŠNJEM DELU.</title>
               </p>
               <p>Za jutri nam je ostalo še: obravnava poročila o delu javnih tožilstev; soglasje
                  obravnave in dajanje soglasja Inštitutu RTV Slovenija; nekatere točke iz točke
                  volitve in imenovanja; obravnava gradiva z oznako državna skrivnost - strogo
                  zaupno. O večina zadev, ki smo jih danes obravnavali, moramo jutri odločati. Jutri
                  bomo delo začeli ob 10. uri.</p>
               <p>Za nocoj hvala za vzdržljivost. Če pa kdo želi, vključim glasovalno napravo, pa
                  bomo ugotovili, kdo je bil danes najbolj vzdržljiv.</p>
               <p>Če kdo želi svojo prisotnost javiti, naj jo javi.</p>
            </sp>
            <stage type="time">(SEJA JE BILA PREKINJENA 7. JULIJA 1993 OB 20.00 URI IN</stage>
         </div>
      </body>
   </text>
</TEI>
