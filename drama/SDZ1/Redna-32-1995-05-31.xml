<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-32-1995-05-31">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">6309D3452233DC0FC1257832004838D6</idno>
               <idno type="URI">6309D3452233DC0FC1257832004838D6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-32-1995-05-31.DZ" n="32">
               <name>Redna</name>
               <date when="1995-05-31"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-32-1995-05-31.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 31. MAJA 1995 OB 10.14 URI.)</stage>
            <sp xml:id="SDZ1-Redna-32-1995-05-31.sp1">
               <speaker>PODPREDSEDNIK MIROSLAV MOZETIČ:</speaker>
               <p>Kolegice poslanke, kolegi poslanci, gospe in gospodje! Pričenjam nadaljevanje 32.
                  seje Državnega zbora Republike Slovenije. Obveščen sem, da so zadržani, in se
                  današnje seje ne morejo udeležiti, naslednje poslanke in poslanci: Rafael Kužnik,
                  Dragan Černetič, Janez Kopač, mag. Janez Kocijančič, Lojze Peterle, Vitodrag Pukl,
                  Jože Jagodnik, dr. Lev Kreft, Marjan Šetinc, Miroslav Geržina za pričetek seje,
                  dve uri, Roberto Battelli, Janez Jug za popoldanski del seje, Andrej Lenarčič,
                  Mihaela Logar, dr. Franc Zagožen za dopoldanski del seje, Franc Lipoglavšek za
                  popoldanski del seje. Ugotovimo sklepčnost! <stage>(52 prisotnih.)</stage></p>
               <p>Ugotavljam, da je zbor sklepčen; lahko dela in odloča.</p>
               <p>Na to sejo sem vabil predstavnike Vlade Republike Slovenije in jih vse lepo
                  pozdravljam.</p>
               <p>Današnje nadaljevanje 32. seje bomo pričeli z 11. točko dnevnega reda - vprašanja
                  in pobude poslank in poslancev in za tem, zaradi nujnosti posameznih predlogov,
                  prešli na obravnavo 10. točke, to je na volitve in imenovanja. Zbor bo nato
                  nadaljeval včeraj prekinjeno 3. točko dnevnega reda, to je s predlogom zakona o
                  začasnem delnem zadržanju vračanja premoženja cerkvam in drugim verskim skupnostim
                  oziroma redovom razen vračanja sakralnih objektov ter nato po dnevnem redu
                  dalje.</p>
               <p>Prehajamo na 11. točko dnevnega reda - pobude in vprašanja poslank in poslancev...
                  Gospod Lenič ima proceduralno.</p>
            </sp>
            <sp xml:id="SDZ1-Redna-32-1995-05-31.sp2">
               <speaker>JOŽE LENIČ:</speaker>
               <p>Gospod predsedujoči, imam eno zelo tehnično zadevo. Opravičujem se za to, da motim
                  delo zbora. Ob glasovanju mi ni tipka zagrabila in bi prosil, če še enkrat
                  ponovimo glasovanje o navzočnosti. Hvala lepa.</p>
            </sp>
            <sp xml:id="SDZ1-Redna-32-1995-05-31.sp3">
               <speaker>PODPREDSEDNIK MIROSLAV MOZETIČ:</speaker>
               <p>Prisotnost bomo ponovno ugotovili. Ugotovimo sklepčnost! <stage>(59
                     prisotnih.)</stage></p>
               <p>Prehajamo na <title>11. TOČKO DNEVNEGA REDA - VPRAŠANJA IN POBUDE POSLANK IN
                     POSLANCEV</title>.</p>
               <p>Pri tej točki imamo opravičila naslednjih ministrov, ki se niso mogli udeležiti
                  naše seje, to je ministrica Meta Zupančič, minister Andrej Šter, minister Jelko
                  Kacin in minister Janko Deželak, ki bo tukaj približno eno uro, potem bo sejo
                  zapustil.</p>
               <p>Prejeli smo pisne najave za poslanska vprašanja in pobude. Vrstni red postavljanja
                  poslanskih vprašanj in pobud je določen v skladu z zadnjim odstavkom 23. člena
                  poslovnika, tako da prva tri vprašanja oziroma pobude postavljajo poslanci
                  opozicije, nato pa po vrsti poslanci iz posameznih poslanskih skupin po vrstne
                  redu prijave.</p>
               <p>Opozarjam vas, da mora biti poslansko vprašanje kratko in postavljeno tako, da je
                  njegova vsebina jasno razvidna. V nasprotnem primeru bom moral poslanca opozoriti
                  in ga pozvati, da vprašanje ustrezno dopolni. Ustno zastavljeno vprašanje oziroma
                  pobuda ne sme trajati več kot 3 minute, ministrov odgovor praviloma ne sme trajati
                  več kot 10 minut. Dopolnilno vprašanje poslanca ne sme trajati več kot dve minuti.
                  To je iz poslovnika, sicer to zadevo vsi dobro poznate.</p>
               <p>Prva tri poslanska vprašanja bodo postavili naslednji poslanci: Irena Oman, Ivan
                  Verzolak, Ivo Hvalica, nato Benjamin Henigman, Leo šešerko, Danica Simšič, Mateja
                  Kožuh-Novak, Marija Pozsonec. To je prva skupina osmih poslancev. Besedo dajem
                  Ireni Oman.</p>
            </sp>
            <sp xml:id="SDZ1-Redna-32-1995-05-31.sp4">
               <speaker>IRENA OMAN:</speaker>
               <p>Hvala lepa. Kolegice in kolegi, spoštovani predstavniki Vlade! Postavila bi tri
                  poslanska vprašanja; vsa tri so kratka in se nanašajo na različna ministrstva.</p>
               <p>Prvo je poslansko vprašanje Vladi oziroma pristojnim ministrstvom, ki sicer v
                  prvem delu, ker ste prejeli pisna vprašanja že prej, ni več toliko aktualno, gre
                  pa za odlaganje smeti iz občin Bled, Bohinj in Radovljica. Vseeno pa sprašujem za
                  nadaljevanje. Ali pristojno ministrstvo razpolaga s podatki, kako je z odlagališči
                  odpadkov drugod po Sloveniji, v kakšnem stanju so deponije, ali sploh katera
                  ustreza kriterijem in kdaj bomo pričeli s sanacijo tega področja? Ali je
                  pripravljen prioritetni program in kako se po tem programu uvrščajo gorenjske
                  občine? Ali ministrstvo razmišlja o razvrščanju odpadkov in ali je do leta 2010
                  mogoče pričakovati predelovalnico odpadkov tudi v Sloveniji? V nadaljevanju
                  seveda, kaj bo po preteku pogodbe oziroma sporazuma s temi tremi občinami Bled,
                  Bohinj in Radovljico oziroma z vaščani ob deponiji?</p>
               <p>Drugo poslansko vprašanje naslavljam Ministrstvu za zdravstvo in Ministrstvu za
                  obrambo. In sicer bi želela opozoriti na problem, ki je obema ministrstvoma znan
                  in ki se je pojavil tudi sedaj ob predlogu proračuna. Osnovno zdravstvo Gorenjske
                  se namreč že več kot dve leti ukvarja s problemom stroškov vzdrževanja zalog za
                  izredne razmere na Gorenjskem, na lokaciji Begunje in Gorenja vas. 11.11.1993 so
                  predsedniki izvršnih svetov in skupščin občin gorenjskih občin, takrat še,
                  sprejeli sklep, da osnovno zdravstvo Gorenjske pripravi predlog prodaje zalog
                  zdravil, in da sklene pogodbo o financiranju skladišč zalog z Ministrstvom za
                  zdravstvo ali z Ministrstvom za obrambo. Ministrstvo za obrambo je na takratni
                  dopis osnovnega zdravstva Gorenjske odgovorilo, da v proračunu Republike Slovenije
                  nima zagotovljenih nikakršnih sredstev za naloge s področja oblikovanja, hrambe in
                  obnavljanja blagovnih rezerv. Ministrstvo za zdravstvo je pa na ta isti dopis
                  odgovorilo, da so zaloge potrebne, da je v izvedbi projekt organiziranja
                  zdravstvene službe v katastrofalnih razmerah in v vojni, in da bo v tem
                  opredeljena tudi vloga skladišč sanitetnega materiala in zdravil, njihovo
                  vzdrževanje in financiranje.</p>
               <p>25.5.1994 je bila imenovana komisija za ugotovitev lastništva zalog sanitetnega
                  materiala in zdravil za področje Gorenjske. Gospe dr. Editi Stok je bila s strani
                  osnovnega zdravstva Gorenjske poslana vsa dokumentacija in kalkulacija stroškov
                  vzdrževanja. 30. novembra lani je Zavod za osnovno zdravstvo Gorenjske ponovno
                  poslalo vlogo za refundacijo nujnih stroškov povezanih s skladiščenjem zalog za
                  izredne razmere. Osnovno zdravstvo Gorenjske do danes še vedno ni prejelo ne
                  odgovora in ne sredstev.</p>
               <p>Pristojni ministrstvi zato sprašujem, ali in kaj nameravata storiti in ali je
                  možno iskati rešitev v 74. in 110. členu zakona o obrambi, in če ne nameravata
                  storiti nič, ali torej ministrstvi oziroma Vlada pristajata, da za zaloge
                  odprodajo in tako ukinejo rezerve? Kolikor je meni poznana situacija, je Gorenjska
                  v tem specifičen primer in ima zadeve urejene drugače kot v drugih regijah.</p>
               <p>In še zadnje poslansko vprašanje <stage>(ne bom ga navajala v celoti)</stage>.
                  Sprašujem pa pristojno ministrstvo, kdaj bo pripravljen nacionalni stanovanjski
                  program. Komisija za peticije Državnega zbora se vedno znova srečuje s hudo
                  stanovanjsko stisko občanov, ki si sami ne morejo zagotoviti primernega stanovanja
                  brez pomoči občine ali države. Stanovanjski problemi kot veste so se zaostrili z
                  ukinitvijo zbiranja namenskih prispevkov iz bruto osebnega dohodka, to so bila
                  tako imenovana solidarnostna sredstva, ali to je bilo ukinjeno 1.1.1991. Z
                  uveljavitvijo stanovanjskega zakona dne 11.10.1991 je bil takratnim imetnikom
                  stanovanjske pravice omogočen odkup stanovanj pod ugodnimi pogoji. Kot veste, se
                  zbrana sredstva niso v celoti namenjala za nakup stanovanj ali novo izgradnjo na
                  tem področju pa tudi zadostovala niso za to.</p>
               <p>Stanovanjski zakon je v členih 76...</p>
            </sp>
            <sp xml:id="SDZ1-Redna-32-1995-05-31.sp5">
               <speaker>PODPREDSEDNIK MIROSLAV MOZETIČ:</speaker>
               <p>Gospa Omanova, prosim da počasi zaključite.</p>
            </sp>
            <sp xml:id="SDZ1-Redna-32-1995-05-31.sp6">
               <speaker>IRENA OMAN:</speaker>
               <p>Bom, hvala lepa. Do 78. uzakonil oziroma in nakazal na nacionalni program in kljub
                  urgencam tudi Komisije za peticije, ki ji je ministrstvo  obljubilo, da bo v
                  začetku letošnjega leta že v razpravi v parlamentu, ga še vedno ni. Hvala
                  lepa.</p>
            </sp>
            <sp xml:id="SDZ1-Redna-32-1995-05-31.sp7">
               <speaker>PODPREDSEDNIK MIROSLAV MOZETIČ:</speaker>
               <p>Drage kolegice, spoštovani kolegi! Prosim, da če že ne poslušate ste vsaj tiho in
                  omogočite, da bodo predstavniki Vlade poslušali in slišali vprašanja. Gospod
                  minister, če želite odgovarjati. Gospod minister ima besedo.</p>
            </sp>
            <sp xml:id="SDZ1-Redna-32-1995-05-31.sp8">
               <speaker>DR. PAVLE GANTAR:</speaker>
               <p>Spoštovani podpredsednik, spoštovane poslanke in poslanci! Odgovoril bom na dve
                  vprašanji. In sicer najprej na vprašanje v zvezi z ravnanji z odpadki. Kakor je že
                  sama gospa poslanka navedla, je vprašanje, ki je bilo pisno zastavljeno, omejila
                  na vprašanje, ali ima ministrstvo ustrezno strategijo oziroma kaj pripravlja, da
                  podobne zadeve, kot so se zgodile na Gorenjskem, v Radovljici, Bledu in Bohinju,
                  ne bi več dogajale.</p>
               <p>Najprej bi rad omenil to, da ministrstvo oziroma država, v skladu z zakonom o
                  varstvu okolja, nima neposredne pristojnosti za ravnanje s komunalnimi odpadki.
                  Ravnanje s komunalnimi odpadki je obvezna lokalna javna služba in kot taka v
                  pristojnosti občin oziroma lokalnih skupnosti. Država pa ima seveda pomembno
                  vlogo, regulativno vlogo, programsko vlogo -</p>
               <p>strategija teh odpadkov - in konec koncev tudi ima v rokah nekatere ekonomske
                  mehanizme, s katerimi vpliva na takšna ali drugačna ravnanja z odpadki. Obenem pa
                  ima seveda preko dveh ministrstev, tako Ministrstva za zdravstvo kot Ministrstva
                  za okolje in prostor, inšpekcijsko in nadzorno vlogo. Tako da kar zadeva to
                  vprašanje, ki ga je gospa poslanka postavila, bi povedal naslednje. Strategija,
                  celovita strategija ravnanja z odpadki se pripravlja in zanjo smo v zadnjih šestih
                  mesecih pridobili vrsto strokovnih podlag in dokumentov, ki bodo osnova za
                  oblikovanje te strategije ravnanja z odpadki v Republiki Sloveniji. To so predvsem
                  dokumenti, ki smo jih pridobili oziroma izdelali in inventarizacija obstoječih
                  odlagališč, model osnovnega toka odpadkov, strokovne osnove za vrednotenje toka
                  odpadkov, nastavitev monitoringa odpadkov v skladu z določbami Bazelske konvencije
                  in pa metodologije za popis embalaže, proizvajalcev in obratov za zbiranje in
                  recikliranje embalaže.</p>
               <p>Na vprašanje, ali razpolagamo s podatki o stanju teh deponij oziroma odlagališč
                  odpadkov, odgovarjam, da imamo dokument oziroma raziskavo, poročilo, ki je izjemno
                  kvalitetno in v kateremso prvič na enem mestu zbrani podatki o triinpetdesetih
                  komunalnih odlagališčih na območju Republike Slovenije, kamor so pač odlagali
                  komunalne in komunalnim podobne odpadke. Dokument prikazuje stanje na vsakem
                  posameznem odlagališču, izdelana pa je tudi prva ocena ustreznosti odlagališč z
                  vidika novih predpisov in standardov, ki so v pripravi ter prioritetna stopnja za
                  sanacijo odlagališč. Te deponije so uvrščene v kategorijo od a, b, c in d. V
                  kategoriji, in sicer od a najbolj slabe, pri katerih  obstaja možnost vpliva na
                  zdravstveno stanje prebivalcev, pa do d, ki je okoljsko in zdravstveno seveda
                  neoporečna. Takih je v bistvu malo oziroma tri se približujejo tem standardom,
                  večina pa jih je v kategoriji b, ki imajo vpliv na okolje, nimajo pa še dokazanega
                  vpliva na zdravstveno stanje prebivalcev.</p>
               <p>Predvsem bi rad povedal, da okoli inventarizacije in prioritete reševanja sanacije
                  oziroma sanacije so od petih odlagališč na Gorenjskem, to so mala Mežaklja, Hudo,
                  Tenetiše, Draga in Černivec, verjamem, da vse poznate že iz časopisov,  tri v
                  drugi prioriteti reševanja problemov, se pravi b, dve pa sta v drugi do tretji
                  prioriteti sanacije, se pravi med b in c. Tenetiše in Hudo sta v drugi do tretji,
                  ostale tri pa so v drugi prioriteti, tako da nam je stanje dosti poznano.
                  Sanacijski postopki za odlagališča bodo predpisani z odredbo ministra o izgradnji,
                  obratovanju in opuščanju odlagališč, za katere so strokovne podlage že
                  pripravljene.</p>
               <p>Kar zadeva, ali ministrstvo načrtuje predelovanje odpadkov, bi rad povedal, da
                  ministrstvo načrtuje vrsto ukrepov, ki bodo racionalizirali oziroma tudi ekološko
                  in zdravstveno bistveno bolj ustrezno omogočili ustrezno ravnanje z odpadki. In
                  pod predelovalnico z odpadki moram verjetno razumeti v tem smislu, kako idejo
                  ločenega zbiranja oziroma sortiranja odpadkov, potem pa tudi zagotavljanje
                  snovnega toka, recimo papirja, stekla in podobnih zadev, pa tudi termično obdelavo
                  podatkov, ki je po standardih Evropske unije enakovredna ostalim oblikam snovne
                  predelave. V strategiji bo dosti jasno nakazano, lahko bi že zdaj nakazal tudi
                  dejstvo, da bomo prej ali slej - seveda relativno hitro, verjetno prej kot smo
                  mislili -  morali priti tudi do ustreznih oblik termične obdelave odpadkov. Prav
                  tako so tu pripravljeni standardi, ki bodo zagotavljali neke vrste pogoje, pod
                  katerimi je možno odlagati določene odpadke, predvsem pa tudi odpadke ostanek od
                  ostanka in logistične transportne, razvrščevalne in sortirne dejavnosti.</p>
               <p>Da bi vam bolj nazorno prikazal, so pripravljene in izdelane strokovne podlage za
                  naslednje vidike celovitega ravnanja z odpadki. In sicer: predpis o evidentiranju
                  nastanka in količine odpadkov v industriji in komunali, predpis o katalogov
                  odpadkov, predpis o izgradnji, obratovanju in opuščanju odlagališč odpadkov,
                  predpis o ravnanju z odpadki, zbiranje, transport, skladiščenje, predelava, končna
                  dispozicija in promet, predpis o pogojih in načinu pridobivanja licenc za ravnanje
                  z odpadki, predpis o uvozu, izvozu in tranzitu odpadkov. Poleg tega pa je še nekaj
                  posebnih predpisov, ki se vežejo na predpis o ravnanju z zavrženo embalažo,
                  predpis o ravnanju z bolnišničnimi odpadki, predpis o ravnanju s klavniškimi
                  odpadki in predpis o ravnanju z odpadnimi olji. Osnovna poanta strategije ravnanja
                  z odpadki gre v smeri reduciranja odpadkov na izvoru, ločenega zbiranja oziroma
                  sortiranja, odvisno od okoliščin, razmer <stage>(ker poselitev bistveno vpliva na
                     strukturo)</stage> in o obsegu odpadkov in potem zagotavljanje ali snovnega
                  toka odpadkov <stage>(to je kompostiranje, reciklaža)</stage> ali pa potem tudi
                  termično obdelavo odpadkov, ki se ne dajo na drug način obdelati.</p>
               <p>Pomembna zadeva, ki seveda vpliva na strategijo ravnanja odpadkov, ki bo tudi
                  morala biti obdelana, je vprašanje lokalne samouprave, lokalnih skupnosti in
                  ravnanja z odpadki. Kot sem rekel, je ravnanje z odpadki obvezana lokalna javna
                  služba. Občine so šle na manjše enote, medtem ko se bo ravnanje odpadkov postopoma
                  regionaliziralo. In tukaj se bomo verjetno soočili z določenimi problemi, ki se
                  vežejo na ustrezne oblike organizacije teh institucij, ki bodo skrbele za smotrno
                  ravnanje z odpadki. Tukaj bo verjetno prihajalo do različnih obliko konzorcijev,
                  povezav občin v enotne sisteme, ki bodo ravnali z odpadki.</p>
               <p>Zakaj določene stvari niso bile opravljene prej? Še to bi rad povedal, čeprav to
                  vprašanje ni bilo zastavljeno. Od Ikrosa, dokumenta, ki je predstavil tako
                  imenovano celovito ravnanje z odpadki, je zadeva zaradi določenih konceptualnih
                  sporov stala dve do tri leta in šele v lanskem letu smo jo uspeli ponovno spraviti
                  v tir. Tako da lahko pričakujemo te zadeve ne do leta 2020, ampak nekatere zadeve
                  se bodo postopoma dogajale že v tem stoletju in tisočletju, še bolj pa seveda
                  potem v naslednjih letih. Stare deponije se bodo počasi zapirale in sanirale in
                  odpirali se bodo novi mehanizmi ravnanja. Rezultat tega bo seveda tudi večja cena
                  za ravnanje z odpadki, ki bo bremenila gospodinjstva oziroma proizvajalce
                  odpadkov. Toliko na to vprašanje.</p>
               <p>Sedaj pa še na drugo vprašanje. Vprašanje v zvezi z nacionalnim stanovanjskim
                  programom. Rad bi poudaril to, da je nacionalni stanovanjski program na
                  ministrstvu bil pripravljen že v oktobru lanskega leta, da pa je bistveno odvisno
                  od proračuna in od usklajevanja v Vladi. In lahko rečem sedaj to: predlog
                  nacionalnega stanovanjskega programa je bil že obravnavan v odborih Vlade
                  Republike Slovenije in o gradivu tega nacionalnega stanovanjskega programa se bo
                  Vlada izrekla najpozneje do 20. junija tega leta in ga bo potem poslala v
                  parlament.</p>
               <p>Razlog za zamudo je, kot sem omenil, v dejansko zahtevnem medresorskem
                  usklajevanju, v precejšnji odvisnosti od proračunske razprave in prilagoditve ter
                  izhodišč sistemskih sprememb na področju lokalne samouprave.</p>
               <p>V načrtu proračuna ste že ugotovili, da so notri rezervirana sredstva za to
                  dejavnost. To se pravi, ta dokument boste hitro dobili.</p>
            </sp>
            <sp xml:id="SDZ1-Redna-32-1995-05-31.sp9">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Mislim, da je bilo celo še eno vprašanje na obrambno ministrstvo, pa
                  bi prosil res za zelo zelo kratek odgovor. Tikalo se je zdravstva, tako da bo
                  minister za zdravstvo odgovoril.</p>
            </sp>
            <sp xml:id="SDZ1-Redna-32-1995-05-31.sp10">
               <speaker>DR. BOŽIDAR VOLJČ:</speaker>
               <p>Gospe in gospodje! Gospa Irena Oman je postavila vprašanje nadaljnje usode
                  skladišča sanitetnega in zdravilnega, ali  kako bi rekel, skladišča na Gorenjskem,
                  ki je res, moram reči, specifičen primer, kajti takrat, ko smo za področje
                  nekdanje Republike Slovenije dogovarjali način, kako se bodo obnavljale sanitetne
                  rezerve, je bilo razen na Gorenjskem dogovorjeno tako, da so to lekarne iz svojih
                  virov obnavljale, medtem kot se je pet nekdanjih gorenjskih občin dogovorilo, da
                  bodo imele centralno skladišče. Takrat so takratni SIS-i enkratno financirali
                  nabavo vsega tistega, dogovor pa je bil, da bodo potem gorenjske občine oziroma
                  tudi predstavniki zdravstva to obnavljali.</p>
               <p>Kasneje, ko je prišlo do ukinitve SIS-ov, ko je prišlo do ustanovitve Republiške
                  uprave za zdravstveno varstvo, še pa posebej z nastopom neodvisnosti, je ta
                  dogovor ugasnil in moram reči, da je bila usoda tega skladišča nekako prepuščena
                  nejasnosti. Vprašanje je pravilno, naše mnenje je, da je treba najti rešitev zanj,
                  vendar jo bomo iskali skupaj z obrambnim ministrstvom v okviru teh javnih zalog.
                  Hvala.</p>
            </sp>
            <sp xml:id="SDZ1-Redna-32-1995-05-31.sp11">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še iz obrambnega ministrstva.</p>
            </sp>
            <sp xml:id="SDZ1-Redna-32-1995-05-31.sp12">
               <speaker>MIRAN BOGATAJ:</speaker>
               <p>Hvala lepa. Gospe in gospodje! Dejansko Ministrstvo za obrambo je skupaj z
                  Ministrstvom za zdravstvo poskušalo razrešiti problem zalog zdravil na Gorenjskem
                  - dejstvo je, da brezuspešno dosedaj - pri čemer Ministrstvo za obrambo meni, da
                  oblikovanje takih rezerv za primer ne le vojnega stanja ampak tudi naravnih in
                  drugih nesreč je smiselno potrebno in utemeljeno.</p>
               <p>Dejstvo je, da po naši oceni je mogoče ta problem razreševati skozi nov zakon o
                  blagovnih rezervah, medtem, ko predlog, ki ga daje gospa poslanka Omanova, da bi
                  se to razrešilo na podlagi 74. in 110. člena zakona o obrambi je neuresničljiv.
                  Zakaj?</p>
               <p>Prvič zato, ker 64. člen opredeljuje organizacijo funkcioniranja sistema
                  materialne in zdravstvene oskrbe samo za vojno, medtem ko funkcija teh rezerv je
                  večplastna.</p>
               <p>Drugič, v 110. členu je določba, ki pooblašča oziroma daje pooblastilo Ministrstvu
                  za obrambo, da prevzame oborožitev, vojaško opremo in sredstva potrebna za
                  delovanje enot za zveze oziroma državnih organov v vojnem stanju. Na tej podlagi
                  ni mogoče prevzeti problema o katerem teče beseda. Ta določba 110. člena je samo
                  realizacija in pa razdelava prevzema pristojnosti prejšnjih občinskih upravnih
                  organov, pristojnih za obrambne zadeve s 1.1. letošnjega leta. Hvala lepa.</p>
            </sp>
            <sp xml:id="SDZ1-Redna-32-1995-05-31.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje morda? <stage>(Ne.)</stage> Naslednje vprašanje
                  postavlja Ivan Verzolak.</p>
            </sp>
            <sp xml:id="SDZ1-Redna-32-1995-05-31.sp14">
               <speaker>IVAN VERZOLAK:</speaker>
               <p>Hvala za besedo. Spoštovani zbor, spoštovana Vlada, predstavniki Vlade! Imam eno
                  oziroma dvoje vprašanj. Prvo bom prebral, na drugo bi pa želel pisni odgovor. In
                  sicer poslansko vprašanje ministru za delo, družino in socialne zadeve. Nedavno
                  smo v tisku prebrali, da je bilo izdanih 38 tisoč delovnih dovoljenj tujcem. Ob
                  tem je bilo poudarjeno, da je naša delovna zakonodaja do tujcev preveč liberalna.
                  Veliko število izdanih dovoljenj za tujce nas je presenetilo. Zato od ministrstva
                  zahtevamo, da nam posreduje, doda podatke glede izdaje delovnih dovoljenj z vidika
                  nacionalnosti oziroma državljanstva delavca, ki je dobil dovoljenje za delo v naši
                  državi. Zahtevamo, da nam posredujete število, koliko Albancev, Hrvatov, Bosancev
                  in drugih državljanov je dobilo dovoljenje v naši državi. Od ministrstva prav tako
                  zahtevamo, da nam poda oceno tudi pisno, obsega ilegalnega zaposlovanja tujcev v
                  našem gospodarstvu, zlasti njihovega deleža v sivi ekonomiji.</p>
               <p>Vsako nedeljo smo recimo pred železniško postajo v Ljubljani priče avtobusnemu
                  kontingentu dela iskajočih Albancev, ki jih spremljajo čakajoči posredniki dela.
                  Za njimi običajno izgine vsaka sled  v podzemlju delovne mafije. Prosim za
                  odgovor.</p>
            </sp>
            <sp xml:id="SDZ1-Redna-32-1995-05-31.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim predstavnika Vlade z Ministrstva za delo, družino in socialne
                  zadeve.</p>
            </sp>
            <sp xml:id="SDZ1-Redna-32-1995-05-31.sp16">
               <speaker>MIRO BERGAR:</speaker>
               <p>Gospe in gospodje! Na postavljeno vprašanje gospoda poslanca Ivana Verzolaka bom
                  poskušal odgovoriti. Je pa pripravljen tudi pisni odgovor, ki bo posredovan
                  kasneje, ker smo vprašanje prejeli šele v ponedeljek oziroma včeraj.</p>
               <p>Republika Slovenija je ob razglasitvi samostojne države morala pospešeno sprejeti
                  zakonodajo, s katero je uredila razmerja na trgu delovne sile in onemogočila
                  pretok delovne sile tudi preko državne meje. Ob upoštevanju mednarodnih konvencij,
                  ki veljajo za tujo delovno silo in nedefiniranih pogojev domačega trga delovne
                  sile, se je Slovenija odločila za liberalno zakonodajo na področju zaposlovanja, s
                  katero je v procesih gospodarskega prestrukturiranja in tranzicije lahko kar
                  najbolj sledila potrebam podjetij in ščitila domače iskalce zaposlitve in sprotno
                  odpravljala ugotovljene pomanjkljivosti.</p>
               <p>Temeljni zakon, s katerim se ureja individualno zaposlovanje tujcev pri domačih
                  pravnih in fizičnih osebah, je zakon o zaposlovanju tujcev <stage>(Uradni list št.
                     33/92)</stage>; tujci pa lahko v Republiki Sloveniji delajo tudi na podlagi
                  obrtnega zakona iz leta 1994 in zakona o tujcih iz leta 1991. Evidenco o vseh
                  vrstah delovnih dovoljenj v skladu z zakonom vodi naš Republiški zavod za
                  zaposlovanje. Spremljanje stanja na tržišču delovne sile je izredno pomembno za
                  državo tako z vidika sprejemanja ustreznih ukrepov za zmanjšanje brezposelnosti,
                  kakor tudi za komuniciranje s tujino glede možnega obsega pretoka delovne sile.
                  Podatki, po katerih sprašujete, so v tabeli. Jaz bom samo na kratko: koncem leta
                  1994 je bilo izdanih delovnih dovoljenj za državljane naslednjih držav: iz Bosne
                  in Hercegovine 15.805, Hrvatske 9.385, Srbije, ožje, 2.493, celotne tako imenovane
                  Jugoslavije 2.373, Kosova 2.127, Makedonije 1.720, Črne Gore 197, Vojvodine 19,
                  Ruske federacije 309, Ukrajine 289, Albanije 117, Italije 78, Romunije 61, brez
                  državljanstva je bilo takšnih zaposlenih pri nas 39, Bolgarije 37, Kitajske 28 in
                  druge države skupno 290 delovnih dovoljenj. Najbolj pogoste dejavnosti, kjer se
                  zaposlujejo tujci, so predvsem gradbeništvo, kjer vlada kronično pomanjkanje
                  domače delovne sile po celi Sloveniji, poleg tega pa še sezonska dela v kmetijstvu
                  predvsem v obmejnih regijah s Hrvaško, in v precej manjšem obsegu v komunali,
                  tekstilni industriji, rudarstvu, trgovini in delno tudi v gostinstvu.</p>
               <p>Pri pregledu podatkov o izdanih delovnih dovoljenjih v letih samostojne državnosti
                  je potrebno razložiti, da je bila v letu 1992 večina delovnih dovoljenj izdana na
                  osnovni predhodnih določil zakona za že zaposlene delavce območij bivše
                  Jugoslavije, kjer zavod ni presojal vsebinske opravičenosti za izdajo osebnega
                  dovoljenja ampak le obstoj formalnih pogojev, to je obstoj delovnega razmerja na
                  dan uveljavitve zakona in pa vložitev prošnje v roku 90 dni po uveljavitvi zakona.
                  Na tej osnovi je 13.683 delavcev, ki so imeli več kot 10 let delovne dobe v
                  Sloveniji, pridobilo osebno dovoljenje za nedoločen čas, medtem ko je 18.853
                  delavcev pridobilo osebna delovna dovoljenja za dobo enega leta in manj in je
                  nadaljevanje pridobitev oziroma obnovitev delovnega dovoljenja za te delavce
                  odvisna od interesa delodajalca in razmer na trgu delovne sile. Glede na navedeno,
                  je razumljiv relativno velik obseg izdanih delovnih dovoljenj v letu 1993 in 1994,
                  ki pa v večjem delu pomeni praktično obnovo od začetka danih delovnih dovoljenj že
                  zaposlenim tujim delavcem in le v manjši meri novo zaposlovanje tujcev. Tako je
                  bilo v lanskem letu izdanih 7.644 delovnih dovoljenj za nove zaposlitve tujcev,
                  4554 delovnih dovoljenj je bilo izdanih za pogodbena in kratkotrajna sezonska
                  dela, kar je skupaj 17.889 oziroma 59,5% vseh izdanih delovnih dovoljenj na vlogo
                  delodajalca in predstavlja praktično obnovitev delovnih dovoljenj za že zaposlene
                  delavce.</p>
               <p>V tabeli, ki je v pisni obliki posredovana, je razvidno, da se je v letu 1992, če
                  gledam na tri vrste delovnih dovoljenj, to je na zahtevo delodajalca in  v
                  primeru, če ni ustrezne delovne sile, je bilo 1992. leta 4.429 takšnih dovoljenj,
                  ostalih, to se pravi osebnih, je bila pa razlika od skupno 36.443. V lanskem letu
                  pa je bila situacija ravno obratna. Na zahtevo delodajalcev je bilo delovnih
                  dovoljenj izdanih 20.906, teh ostalih osebnih pa razlika do 35 tisoč in še nekaj.
                  Tako, da se je situacija obrnila.</p>
               <p>Iz tabele je razvidno, da med delovnimi dovoljenji prevladujejo dovoljenja, ki so
                  tujcem izdana na vlogo delodajalca, ker med domačo delovno silo ni ustreznih
                  iskalcev. Prestrukturiranje delovne sile je proces, ki ga še ni bilo mogoče
                  izpeljati v tem času do te mere, da bi se občutneje zmanjšale potrebe po tuji
                  delovni sili. Trend povečanja zaposlovanja tujcev se je, podobno kot v lanskem
                  letu, nadaljeval tudi v letošnjih prvih mesecih tega leta, ko v primerjavi z
                  enakim obdobjem lanskega leta beležimo precejšnje povečanje. Iz podatkov je
                  razvidno, da se interes delodajalcev za novo zaposlovanje tujcev povečuje v vseh
                  dejavnostih. Ministrstvo za delo, družino in socialne zadeve meni, da podatki,
                  zbrani v prvih treh letih po uveljavitvi nove zakonodaje, pridobljene izkušnje na
                  trgu, trgih držav Evropske unije in pa orientacija v evropski gospodarski prostor
                  in pa potreba po kadrovskem prestrukturiranju domače delovne sile, omogočajo nove
                  ukrepe, ki naj bi pripomogli k nadaljnjemu odpravljanju domače brezposelnosti in
                  večjemu upoštevanju vzajemnosti med trgi različnih držav pri zaposlovanju drugih
                  delojemalcev.</p>
               <p>Kar se tiče ilegalnega zaposlovanja tujcev, je v nasprotju z zakonom, zato ga
                  preganja tako tržna kot delovna inšpekcija. Ker pa je delo na črno kompleksnejše
                  vprašanje, ki se ne navezuje le na tujce, ga ni mogoče pavšalno oceniti niti
                  odpraviti le z enostranskim ukrepanjem. Vsekakor že danes v okviru pristojnih
                  organov pripravljamo in izvajamo ustrezne ukrepe, ugotavljamo pa, da bo potrebno
                  stopnjevati tako inšpekcijski nadzor kot sankcioniranje. Kot sem rekel, pismeno bo
                  posredovan odgovor, če pa je potrebno, ga bom pa tudi na zahtevo dopolnil.
                  Hvala.</p>
            </sp>
            <sp xml:id="SDZ1-Redna-32-1995-05-31.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dodatno vprašanje. Gospod Verzolak. Dve minuti imate.</p>
            </sp>
            <sp xml:id="SDZ1-Redna-32-1995-05-31.sp18">
               <speaker>IVAN VERZOLAK:</speaker>
               <p>No, hvala za odgovor. Prosil bi za pismeni odgovor, kar ste tudi obljubili, tudi
                  na tisto drugo vprašanje, ki je bilo pismeno poslano. Glede tega ilegalnega
                  zaposlovanja ali na črno, kot se mu reče, ste omenili, kaj nameravate storiti,
                  vendar bi glede na moj predlog oziroma na namig, da se vsako nedeljo zbirajo
                  velike količine teh priseljencev, ki potem izginejo tako rekoč pri teh raznih
                  prekupčevalcih delovne sile, da se tu resno lotite tega dela in da skušate -
                  verjetno z Ministrstvom za notranje zadeve - narediti vsaj neke preventivne
                  kontrole, in da se tudi na tem področju vzpostavi nek pravni red in disciplina.
                  Hvala.</p>
            </sp>
            <sp xml:id="SDZ1-Redna-32-1995-05-31.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje postavlja gospod Ivo Hvalica, za njim pa Ciril
                  Pucko. Gospod Hvalica, imate besedo.</p>
            </sp>
            <sp xml:id="SDZ1-Redna-32-1995-05-31.sp20">
               <speaker>IVO HVALICA:</speaker>
               <p>Hvala. Spoštovani! Povod za mojo ustno poslansko pobudo, ki je bolj pobuda kot
                  vprašanje, je ta že sedaj ustaljen tedenski pokol na naših cestah.</p>
               <p>Ministrstvo za notranje zadeve sprašujem, kaj namerava narediti, poleg predloga
                  zakona o varnosti cestnega prometa, za to, da bi omililo katastrofalno slabo
                  prometno varnost na naših cestah? Posebej me zanima, če je policija dolžna javiti
                  in ukrepati, ko gre za posamezne nemarnosti pri vzdrževanju cest in neizvajanja
                  najnujnejše cestne signalizacije. Tu navajam en primer, poudarjam, ne gre za
                  denar, gre zgolj za nemarnost. To je eden od primerov, ki ga bom sedaj
                  ilustriral.</p>
               <p>Zanima me, če policija kazensko ovadi pristojnega vzdrževalca cest, če je na sicer
                  lepem in gladkem asfaltu več kilometrov lepem, nenadoma posamična luknja globine
                  preko 5 centimetrov in premera 30 centimetrov <stage>(govorim o nekih konkretnih
                     primerih)</stage>, kar je lahko za voznika motornega kolesa smrtno nevarna
                  zadeva. Sam sem pred tremi tedni prisostvoval enemu takemu izmikanju motorista, ki
                  je z ogromno brzino drvel po soški cesti tako okrog 140, 150 na uro in se je
                  zadnji trenutek umaknil tej luknji in toliko, da se ni kot projektil zabil v
                  nasproti vozeči avto. Kdo bi bil v tem primeru kriv? Sicer opažam, da Ministrstvo
                  za notranje zadeve poskuša to prometno nevarnost - ne, varnost sem mislil reči -
                  na način, ki je znan iz prejšnjih časov, na represiven način; jaz sem trdno
                  prepričan, da to ni rešitev.</p>
               <p>V soboto sem se pozno ponoči vračal s Štajerske na Primorsko. Na počivališču Lom
                  sem se ustavil, da popijem nekaj osvežilnega. Prišla sta dva avtomobila mladih -
                  frenetična glasba, totalno so bili pijani. To je bilo, vam povem, ustrašil sem se
                  in zato sem zbežal od tam. Nikjer nobenega policista, ampak ko pridem v Novo
                  Gorico, čakajo pa v zasedah. Namesto, da bi preventivno čakali pred nevarno točko,
                  čakajo, da se ubiješ ali najmanj, da ga polomiš in potem te kaznujejo. Jasno, s
                  toliko večjim užitkom, če kaznujejo poslanca, ki je prekoračil hitrost za 12 km na
                  uro. To ni način, spoštovani gospodje. To ni način! Če  hočemo omiliti
                  katastrofalno nevarnost na naših cestah, potem je treba iti v preventivne zadeve,
                  lepo vas prosim. In mislim, da bo veliko govora, ko bomo razpravljali o predlogu
                  zakona o varnosti v cestnem prometu. Samo jaz vam polagam že sedaj: ne, 20
                  laserskih merilcev ne bo rešilo prometne varnosti. Najprej je treba spremeniti
                  miličnike v policiste. To je naloga Ministrstva za notranje zadeve. Hvala
                  lepa.</p>
            </sp>
            <sp xml:id="SDZ1-Redna-32-1995-05-31.sp21">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnik Vlade, gospod Debljak, ima besedo.</p>
            </sp>
            <sp xml:id="SDZ1-Redna-32-1995-05-31.sp22">
               <speaker>MAG. SLAVKO DEBELAK:</speaker>
               <p>Ugotovitev gospoda poslanca Hvalice, in sicer v delu, ki govori o kritičnih
                  razmerah prometne varnosti v Sloveniji, je točna. Po standardih Evropske unije je
                  Slovenija v bistvu v spodnjem delu varnosti v cestnem prometu. Samo še dve oziroma
                  tri države imajo hujšo morijo na cestah kot Slovenija. Kaj storiti za to, da se
                  prometna varnost izboljša, je vprašanje, ki ni samo vprašanje aktivnosti
                  Ministrstva za notranje zadeve oziroma policije, ampak celotne družbe. In v tem
                  delu seveda bi bilo treba zadevo obravnavati multidisciplinarno. To je Ministrstvo
                  za notranje zadeve že iniciralo in sicer pripravlja strategijo ukrepanja
                  preventivne dejavnosti, pripravlja tudi program nacionalne varnosti, v parlament
                  je predložilo zakon o prometni varnosti. Seveda pa je to samo naš prispevek.
                  Prispevke drugih resorjev, institucij države je treba še v tem kontekstu dodati
                  zraven.</p>
               <p>Na konkretno vprašanje konkretni odgovor, čeprav mogoče ne zadeva primera, ki ga
                  je povedal okrog te jame na tej soški cesti. Policija je dolžna ukrepati, če
                  ugotovi, da so na vozišču poškodbe oziroma, da so ceste takšne, da ne ustrezajo
                  normalnim varnostnim kriterijem oziroma vožnji. Policija ukrepa na ta način, da
                  obvesti vzdrževalca ceste, to je Republiška inšpekcija oziroma lokalna, če gre za
                  ceste lokalnega pomena: dolžna je tudi oviro oziroma poškodbo, ki je trenutna,
                  ustrezno zavarovati in zahtevati, da tisti, ki vzdržuje cesto, to napako takoj
                  odpravi in sanira. Policija je tudi dolžna ovaditi pristojnega vzdrževalca oziroma
                  tistega, ki je upravičen do upravljanja s cesto oziroma vzdrževanja s cesto bodisi
                  za kaznivo dejanje, gospodarski prestopek oziroma prekršek. Pravni temelji za to
                  so tako v zakonu o cestah, tako v izvedbenem predpisu tega zakona, kot tudi v
                  veljavnem zakonu o varnosti cestnega prometa.</p>
               <p>Ne strinjam se pa z ugotovitvami gospoda Hvalice v delu, ko govori, da se mora
                  slovenska milica preleviti v policijo in ukrepati drugače, da bo večja prometna
                  varnost. Slovenska policija je naredila, kot sem že rekel, posebno strategijo tako
                  na državnem, kot regionalnem in lokalnem nivoju. Prisotna je na vseh kritičnih
                  točkah s cestno patruljnimi službami, opazovalnimi službami, z ustrezno tehnično
                  opremo in nenazadnje tudi z novimi radarji, o katerih je gospod Hvalica nekoliko
                  skeptično povedal stvari. Jaz osebno trdim, ker sem se tudi ukvarjal s prometno
                  varnostjo, da je tudi represija lahko v preventivni funkciji - v cestnem prometu
                  sigurno. Ne gre preprosto za to, da bi izključno preventivno delali, kajti, če bi
                  delali tako, kot to pove gospod Hvalica, potem bi morali imeti vsekakor več kot 6
                  tisoč policistov in bi morali vse kritične točke dobesedno zasesti in
                  preprečevati, da ne bi sploh kdo stopil v vozilo in vozil pijan oziroma vozil
                  prehitro, vozil neustrezno, prehiteval neustrezno, vozil brez varnostnega pasu
                  itd. To je stvar kulture, to je stvar osebne higiene, to je stvar posameznika in
                  policija je v tem kontekstu - s sestavo, ki jo ima, s številom, z ustrezno
                  tehniko, še zlasti pa z ustrezno pravno ureditvijo - nemočna. Poslanke in
                  poslanci, povedal vam bom samo to: denarnih kazni se izterja v Sloveniji samo 1/4.
                  Kaj to pomeni v bistvu, če vzamemo samo za slovenski proračun? Kaj to pomeni v
                  razmerju do tistih kršiteljev, ki se najpogosteje pojavljajo kot recidirvisti,
                  ponavljajo kršitve in kaj to pomeni seveda za policiste, ki opravljajo sorazmerno
                  tvegano in dokaj nehvaležno delo - kajti ignoriranje v bistvu njihovega ukrepanja
                  in pa dela je več kot očitno. To so seveda stvari, o katerih upam bo tekla beseda
                  ob razpravi o zakonu o varnosti cestnega prometa.</p>
               <p>Še enkrat pa ponavljamo, mi se trudimo, da bomo prispevali svoj delež k večji
                  prometni varnosti. Naši rezultati žal niso takšni, kot bi morali biti, vendar še
                  enkrat poudarjamo, prometna varnost ni samo stvar policije - pa ali je to policija
                  ali, tako kot gospod Hvalica pravi, milica - ampak je stvar nas vseh, stvar naše
                  države. Hvala lepa.                                            </p>
            </sp>
            <sp xml:id="SDZ1-Redna-32-1995-05-31.sp23">
               <speaker>PODPREDSEDNIK MIROSLAV MOZETIČ:</speaker>
               <p>Dodatno vprašanje, prosim.</p>
            </sp>
            <sp xml:id="SDZ1-Redna-32-1995-05-31.sp24">
               <speaker>IVO HVALICA:</speaker>
               <p>Hvala lepa. Hvala lepa državnemu sekretarju, ampak mi ni odgovoril popolnoma.
                  Namreč moje vprašanje je bilo sestavljeno iz dveh delov. Nemarnost pri vzdrževanju
                  cest in neizvajanje najnujnejše cestne signalizacije. Včasih bi bilo dovolj malo
                  črno bele barve, včasih bi bil dovolj en ustrezen prometni znak, pa tega ni in ni
                  in ni. Jaz sem pripravljen iti po cestah <stage>(ki jih poznam tako kot svoj
                     žep)</stage> en dan - zakaj pa ne, če bi lahko rešil, samo ne da govorim o
                  človeškem življenju, eno poškodbo - sem pripravljen iti in pokazati, kje je po
                  mojem trdnem prepričanju napačna signalizacija. Če tega policija ne vidi, ja, lepo
                  vas prosim. Poleg tega da uporablja to signalizacijo tudi strogo shematično,
                  neselektivno. Na primer, omejitev 40 na uro, univerzalno povsod 50. Tega drugje ne
                  delajo. Kjer so odprta naselja, je razumna omejitev 70 na uro. Na primer na cesti
                  od Gorice proti Vidmu, je stalna omejitev, je 50, je 60, 70 na uro je hitrost, ki
                  omogoča nekomu, da vozi počasi in varno. Jasno, če hočete imeti potem ljudi, ki a
                  priori ne bodo spoštovali te prometne signalizacije in boste na odprti cesti -
                  tako, kot je na Ajševici pri odcepu - dali na ravni cesti, kjer je edini kos
                  ceste, kjer je 2 km pregleda, zato, ker je pa tam na sredi tiste ceste en odcep,
                  pa ste dali 50 km na uro omejitev, tega se nihče ne bo držal, ker vsak vozi tam
                  100. Če bi pa dali 70, bi dosegli večji učinek. Torej, jaz sem pripravljen iti s
                  policijo, ampak ne verjamem, da me bodo poklicali, ker očitno je važno to:
                  postavljena je policija tam, ponavljam izza točk, čakajo da se zaletiš, čakajo
                  tudi da se ubiješ lahko, da potem uredijo post festum stvari, to je zelo grobo
                  rečeno, ne pa da bi pred točko čakali. To je klasika, to se dogaja vsak dan, jaz
                  sem vsak dan na cesti, vsak delovnik med Gorico in Ljubljano in vidim to na svoje
                  oči. Hvala lepa.</p>
            </sp>
            <sp xml:id="SDZ1-Redna-32-1995-05-31.sp25">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. To je bil bolj komentar vendar, če predstavnik Vlade želi?</p>
            </sp>
            <sp xml:id="SDZ1-Redna-32-1995-05-31.sp26">
               <speaker>MAG. SLAVKO DEBELAK:</speaker>
               <p>Način dela prometne policije je seveda takšen, da ustreza analizam, kritičnim
                  točkam, pojavom, ki se pač na nekem odseku oziroma na nekem delu ceste dogajajo.
                  Če bo treba ga bomo korigirali in vzamemo na znanje, to, kar je gospod Hvalica
                  povedal in bomo s kolegi z goriškega območja oziroma Uprave za notranje zadeve
                  stvari prediskutirali. Kar se pa tiče poškodb na cesti in postavljanje
                  signalizacije bodisi vertikalne, horizontalne, to ni stvar policije. Policija pa -
                  kot sem že povedal -  ima dolžnost, da obvešča vzdrževalce ceste na napake in
                  prosim, če mi po zasedanju poveste, kje je tista kritična točka in bom še enkrat
                  preveril ali so to naši ugotovili in ali je vzdrževalec bil obveščen. Kajti
                  policija je dolžna tudi vzeti na znanje obvestila, ki jih dajejo udeleženci v
                  prometu oziroma kdo drug in ustrezno sporočilo posredovati tistemu, ki je zadolžen
                  za vzdrževanje ceste.</p>
            </sp>
            <sp xml:id="SDZ1-Redna-32-1995-05-31.sp27">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje postavlja Ciril Pucko. Naslednje vprašanje
                  postavlja Leo Šešerko. In naslednje vprašanje postavlja gospa Danica Simšič, ki pa
                  je tukaj.</p>
            </sp>
            <sp xml:id="SDZ1-Redna-32-1995-05-31.sp28">
               <speaker>DANICA SIMŠIČ:</speaker>
               <p>Hvala za besedo. Spoštovane poslanke, spoštovani poslanci, spoštovane predstavnice
                  in predstavniki Vlade. Rada bi vprašala predstavnika Ministrstva za notranje
                  zadeve, kakšna pooblastila ima policija za preprečevanje nasilja, in sicer tako
                  nasilja na javnem prostoru kot tudi nasilja za zaprtimi vrati, še posebej tako
                  imenovanega družinskega nasilja. Zanima me tudi, ali policija redno vodi evidenco
                  družinskega nasilja, kako to nasilje spremlja, kajti podatki, do katerih sem se
                  uspela dokopati sama, so izjemno skopi in nepopolni in rubrike družinsko nasilje
                  oziroma dejanje, storjeno v družini, ni opredeljeno nikjer, kar je pa izjemno
                  kritično še posebej zato, ker <stage>(meni je samo še 56 sekund ostalo, gospod
                     predsedujoči, upam, da mi boste dovolili, da nadaljujem, ker verjamem, da je
                     ura že prej tekla)</stage> denimo spolni napad na otroka do 14 let je od leta
                  1993 do leta 1994 porasel za 50%. Skratka zanima me, kako se te strani spremljajo,
                  ali je enotna metodologija, koliko ljudi se na Ministrstvu za notranje zadeve
                  ukvarja s problematiko družinskega nasilja, reševanja, koliko policistov je
                  posebej uspobljenih za to delo tako na državni ravni kot tudi potem v policijskih
                  postajah, ali je pripravljen oziroma če je kakršen koli nacionalni program za
                  reševanje in preprečevanje nasilja tako v družini kot tudi preprečevanja spolne
                  zlorabe otrok. Zanima me še, kakšno usodo je doživela pobuda dana Vladi septembra
                  lani, da se ustanovi posebna neodvisna vladna komisija za preventivo,
                  kriminaliteto in žrtve otroke, kajti vsi statistični podatki, ki so na voljo,
                  kažejo, da se kriminaliteta med mladimi strahovito povečuje in tudi kriminaliteta
                  nad mladimi.</p>
               <p>In še eno vprašanje. Glede na to, da nismo, vsaj sama nisem dobila odgovora, ali
                  je že ustanovljena posebna vladna komisija, ki se bo ukvarjala z reševanjem
                  deložacij, zlasti iz vojaških stanovanj, me zanima, ali je ta komisija že
                  ustanovljena, kdo je v njej, kako se bo lotevala reševanja problematike, kakšni so
                  kriteriji in pa kakšen je rok za rešitev teh problemov. Hvala lepa.</p>
            </sp>
            <sp xml:id="SDZ1-Redna-32-1995-05-31.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor. Predstavnik Vlade, gospod državni sekretar Debelak.</p>
            </sp>
            <sp xml:id="SDZ1-Redna-32-1995-05-31.sp30">
               <speaker>MAG. SLAVKO DEBELAK:</speaker>
               <p>Ker je gospa poslanka Simšičeva svoja vprašanja nekoliko razširila za razliko od
                  tistega, kar smo dobili mi, jo prosim, da mogoče, če ne bo v celoti zadovoljna z
                  odgovorom, stvari dopolnimo v pisni obliki. Pravne podlage, pravni temelji za
                  zavarovanje javnega reda in miru, bodisi v javnih prostorih, zasebnih prostorih,
                  imajo svoj temelj v zakonu o notranjih zadevah, v zakonu o prekrških zoper javni
                  red in mir, v kazenskem zakonu, v zakonu o kazenskem postopku in na splošno je ena
                  izmed osnovnih nalog policije to, da zavaruje varnost, red in mir ne glede, ali
                  gre to za objekte oziroma kršitve, ki so na javnem prostoru oziroma v zasebnem
                  prostoru. Res je, da mi v svojih statistikah ne govorimo toliko o družinskem
                  nasilju, ampak govorimo o nasilju v zasebnih prostorih, čeprav seveda družinsko
                  nasilje zelo temeljito spremljamo in imamo  v ta namen - tako na Ministrstvu za
                  notranje zadeve, kot tudi po regijah, naših upravah za notranje zadeve - posebne
                  ekipe, posebne oddelke, ki se ukvarjajo z družinskim nasiljem, z nasiljem
                  mladostnikov, ki pa seveda te zadeve tudi temeljito spremljajo in analizirajo. Na
                  ministrstvu je zelo močna ekipa, ki jo vodi gospa Katja Bašič, priznana
                  strokovnjakinja, ki se je ukvarjala zlasti s problematiko družinskega nasilja,
                  mladoletniškega kriminala in pa seveda deviacij mladoletnikov. In verjetno vam je
                  znano, da je naše ministrstvo prav na pobudo gospe Bašičeve izdalo že številne
                  publikacije na to temo, priredilo številne okrogle mize, posvetovanja, sodelovalo
                  s svojimi ugotovitvami tudi v tujini in nenazadnje, je bilo tudi iniciator, da se
                  organizira na nivoju Vlade neka nevladna, vendar pa medresorska in pa tudi
                     <stage>(bi rekel)</stage> širša komisija, ki se bo ukvarjala s to problematiko.
                  Toliko mogoče zdaj v tem splošnem delu. Tisto, kar pa vas posebej še zanima,
                  zlasti nasilje nad mladoletnimi, spolno nasilje nad otroci in tako naprej pa v
                  pisnem odgovoru, kjer bomo lahko tudi konkretno navedli številke.</p>
            </sp>
            <sp xml:id="SDZ1-Redna-32-1995-05-31.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dopolnilno vprašanje?</p>
            </sp>
            <sp xml:id="SDZ1-Redna-32-1995-05-31.sp32">
               <speaker>DANICA SIMŠIČ:</speaker>
               <p>V bistvu za predstavnika ministrstva za notranje zadeve nimam dopolnilnega
                  vprašanja, bom počakala na pisni odgovor. Zanima me še tisti drugi del, kaj je s
                  komisijo,ki se bo ukvarjala z vprašanjem deložacij.</p>
            </sp>
            <sp xml:id="SDZ1-Redna-32-1995-05-31.sp33">
               <speaker>PODPREDSEDNIK MIROSLAV MOZETIČ:</speaker>
               <p>To lahko odgovorim jaz, da so z Vlade poslali sklepe, vendar še niso bili
                  razdeljeni in bomo verjetno danes, jutri dobili te sklepe poslanci na mizi.
                  Naslednje vprašanje postavlja Mateja Kožuh-Novak, za njo pa Maria Pozsonec.</p>
            </sp>
            <sp xml:id="SDZ1-Redna-32-1995-05-31.sp34">
               <speaker>DR. MATEJA KOŽUH-NOVAK:</speaker>
               <p>Spoštovani, vprašanje postavljam ministrstvu za zdravstvo. V slovenskem zdravstvu
                  so težave.</p>
               <p>To ugotavljajo porabniki kot izvajalci, to ugotavljamo tudi v Državnem zboru, saj
                  dobivamo iz dneva v dan več prošenj za pomoč, zaenkrat predvsem izvajalcev
                  zdravstvenega varstva, ki ugotavljajo, da nikakor s svojimi apeli, ne samo
                  posamezniki, tudi celi strokovni kolegiji ne uspevajo niti pri Ministrstvu za
                  zdravstvo, niti pri zavarovalnici. Podskupina za zdravstvo pri Odboru za
                  zdravstvo, delo, družino in socialno politiko je zaradi tega v zadnjih mesecih
                  zelo pogosto zasedala in skušala najti rešitve skupaj s predstavniki ministrstva.
                  Naložila jim je - jaz imam tukaj navedenih 6 nalog in najbrž še kakšno. V dogovoru
                  s predstavniki ministrstva, skratka, posebej smo jih vprašali, ker vemo, da je
                  ministrstvo ekipirano slabo in da strokovnjaki, ki jih lahko zraven uporablja,
                  niso dovolj izobraženi, zato smo jih vedno spraševali, do katerega roka lahko
                  določene naloge naredijo. Navedla bom samo eno, ker jih je več - in gospod
                  minister, upam, da je dobil pismeno vprašanje. Gre za vprašanje preventivnega
                  otroškega zobozdravstva, ker je zavarovalnica mimo sklepa Republiškega strokovnega
                  kolegija zahtevala od staršev, da se izrekajo za osebne zobozdravnike. Mi smo
                  želeli samo, da ministrstvo zamrzne odlok toliko časa, da se zavarovalnica z
                  Republiškim strokovnim kolegijem dogovori. To ni bilo izpolnjeno, niso bili
                  izpolnjeni tudi drugi predlogi oziroma sklepi odbora, zato sprašujem ministra, ali
                  meni, da sklepi Odbora za zdravstvo za ministrstvo niso zavezujoči in ali ne meni,
                  da s takim načinom dela bo slej ko prej prišlo do tega, da ne bomo obravnavali
                  problematike zdravstva ali zdravja prebivalstva v Državnem zboru, ampak na
                  sodiščih, da se bo zgodilo to, kar se dogaja v Združenih državah Amerike, da bodo
                  ljudje, ki se čutijo popolnoma brezmočni, odhajali na sodišča; kar bo pa bistveno
                  podražilo zdravstveno varstvo. Konkretno bi rada odgovor v zvezi z Zdravstvenim
                  svetom. Nek odgovor smo sicer dobili. Moram reči, da je - milo rečeno - lahkotno
                  obnašanje predsednika Zdravstvenega sveta. To pa je organ, ki naj bi ministru
                  najbolj pomagal pri odločitvah o razvoju zdravstvenega varstva.</p>
            </sp>
            <sp xml:id="SDZ1-Redna-32-1995-05-31.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod minister.</p>
            </sp>
            <sp xml:id="SDZ1-Redna-32-1995-05-31.sp36">
               <speaker>DR. BOŽIDAR VOLJČ:</speaker>
               <p>Gospa doktor Kožuhova je naslovila na ministrstvo resda veliko vprašanj. Jaz lahko
                  rečem, če bi telegrafsko odgovarjal, pa bom nekoliko širši tam, kjer je posebej
                  vprašala. Preventivni programi na področju pediatrije in šolske medicine so
                  napisani; sem preveril in gredo ven. Kar se tiče terapevtskih skupnosti za
                  zdravljenje od odvisnosti moram reči, da imamo z Ministrstvom za delo skupni
                  program, da so določeni kriteriji in boste dobili pismeno, da vam lahko
                  posredujemo tudi izdatke, koliko jih je bilo v lanskem letu napotenih v tujino,
                  koliko denarja je šlo za zdravljenje tistih, ki so odvisni od mamil in za njihovo
                  resocializacijo. Te podatke imam tamle in jih lahko takoj dobite.</p>
               <p>Kar se tiče zobnega zdravljenja otrok menim, da v okviru dosedanjih navodil
                  zavarovalnice v zvezi s tem ni bilo poseganja v stroko in da ves čas pri tem
                  sodelujemo z razširjanim strokovnim kolegijem.</p>
               <p>Kar se tiče zdravstvenega sveta moram reči, da je bodoča sestava zdravstvenega
                  sveta, kot verjetno veste, ker smo se pogovarjali, bo popolnoma drugačna od sedaj
                  in bomo v naslednjih dneh to sestavo tudi strukturno predložili v obravnavo in
                  bomo v najkrajšem času tudi nove člane imenovali - še zmeraj v roku, ki je
                  dovoljen.</p>
               <p>Kar se tiče analize delovanja primarnega zdravstvenega varstva, vključno z
                  investicijami, lahko povem, da je Ministrstvo za zdravstvo že pričelo serijo
                  posameznih sestankov z občinami, kjer bomo določili kriterije in strategijo
                  nadaljnjega razvoja osnovne zdravstvene dejavnosti - vključno z vsemi vprašanji,
                  ki ste jih navedli in lahko tudi dobite. Trenutno tečejo že pogajanja s petimi
                  občinami in računamo, da bomo v mesecu juniju že lahko podpisali prvih pet takih
                  dogovorov, ki jih bo skupno 62, kajti po sprejemu zakona o lokalni samoupravi so
                  se zadeve res spremenile tako, da bi lahko bilo za zdravstvene domove slabo.</p>
               <p>Zdaj ne vem, ali sem kaj pozabil, gospa dr. Kožuh? Na vse te stvari, ki jih imate
                  tu, na vso to vrsto vprašanj boste dobili pismene odgovore v teku tega tedna.</p>
            </sp>
            <sp xml:id="SDZ1-Redna-32-1995-05-31.sp37">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želite dopolnilno vprašanje? <stage>(Ne.)</stage> Naslednje vprašanje
                  ima Maria Pozsonec? Je ni. Naslednje vprašanje postavlja Janko Predan.</p>
            </sp>
            <sp xml:id="SDZ1-Redna-32-1995-05-31.sp38">
               <speaker>JANKO PREDAN:</speaker>
               <p>Spoštovani predsedujoči, gospe in gospodje! Ministrstvu za notranje zadeve
                  postavljam vprašanje: kako izvaja nadzor nad t.i. trgovanjem z belim blagom
                  oziroma nad trgovanjem z ženskami? Tu mislim predvsem v zvezi z 387. členom
                  kazenskega zakonika. Srečujemo se s problemom organiziranega vodenja žensk zlasti
                  iz držav nekdanje Sovjetske zveze, predvsem z namenom zlorabe za prostitucijo. Med
                  temi kontingenti žensk so celo mladoletnice. O tem mediji neprestano poročajo in
                  opozarjajo na ta problem in seveda na nemoč žensk.</p>
               <p>Zanima me, koliko je bilo v zadnjih dveh letih ovadenih po 387. členu kazenskega
                  zakonika in koliko obsojeni in kako organi pregona sploh ukrepajo v zvezi z
                  reševanjem te problematike? Hvala.</p>
            </sp>
            <sp xml:id="SDZ1-Redna-32-1995-05-31.sp39">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predstavnik Vlade.</p>
            </sp>
            <sp xml:id="SDZ1-Redna-32-1995-05-31.sp40">
               <speaker>MAG. SLAVKO DEBELAK:</speaker>
               <p>Prosimo, da nam daste možnost pisnega odgovora, ker je problem zelo kompleksen in
                  ga moramo uskladiti tudi s kolegi iz Ministrstva za pravosodje.</p>
            </sp>
            <sp xml:id="SDZ1-Redna-32-1995-05-31.sp41">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dopolnilno vprašanje. Naslednje vprašanje postavlja Sašo Lap.
                  Naslednje vprašanje ima Tone Peršak.</p>
            </sp>
            <sp xml:id="SDZ1-Redna-32-1995-05-31.sp42">
               <speaker>ANTON PERŠAK:</speaker>
               <p>Spoštovani predstavniki Vlade, spoštovane poslanke in poslanci! Rad bi postavil
                  vprašanje v zvezi s sodelovanjem med Republiko Slovenijo, se pravi državo, in s
                  slovenskimi manjšinami v drugih državah, in sicer posebej v zvezi s Slovenci na
                  Koroškem. Namreč, po nekaterih informacijah, ki smo jih pač na nekem obisku na
                  Koroškem dobili od Slovencev, smo poleg neke vrste pritožb v zvezi z sedaj slabšim
                  gospodarskim sodelovanjem, kot je bilo pred časom, dobili tudi pritožbe v zvezi z
                  vzajemnim informiranjem. Koroški Slovenci se pritožujejo, da je za razliko recimo
                  od kakšnega nemškega, francoskega, ne vem celo angleškega časopisa, ki ga je še
                  isti dan moč kupiti v Celovcu in še celo v kakšnem manjšem kraju, slovenske
                  časopise itd. praviloma mogoče kupiti šele naslednji dan ali pa celo z večjo
                  zamudo, ne isti dan. Drugo, gre pa tudi za pretok informacij v drugi smeri. Mi
                  vemo, da seveda televizija oziroma radio imata dopisnika, da pa drugih dopisništev
                  ni, zlasti ni dopisništva STA; kar bi najbrž bilo zelo koristno oziroma nujno, da
                  bi Slovenija imela na Koroškem, da bi državna agencija imela svoje dopisništvo.
                  Tako da bi to vprašanje v tej točki spremenil tudi v pobudo, da se čimprej pride,
                  četudi na podoben način kot na Tržaškem mogoče, do dopisništva. Se pravi, predvsem
                  to, da se omogoči ta hitri pretok informacij v obe smeri in zakaj na tej točki ni
                  to boljše organizirano kot je. Zlasti da bi ti slovenski dnevniki bili še isti dan
                  na razpolago tudi ne samo v Celovcu, ampak tudi v drugih krajih, ker pač Slovencem
                  to veliko pomeni. Hvala.                                              </p>
            </sp>
            <sp xml:id="SDZ1-Redna-32-1995-05-31.sp43">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Državni sekretar gospod Vencelj ima odgovor. Gospod Vencelj, prosim.
                  Gospod Lap, boste počakal, da pridete ponovno na vrsto.</p>
            </sp>
            <sp xml:id="SDZ1-Redna-32-1995-05-31.sp44">
               <speaker>DR. PETER VENCELJ:</speaker>
               <p>Spoštovani predsedujoči, spoštovane poslanke in poslanci! Vprašanje je še kako
                  umestno. Jaz ga sam - kot državni sekretar zadolžen za problematiko stika med
                  domovino in Slovenci v zamejstvu - poznam že dve leti. Tole vprašanje dostave
                  dnevnih časopisov na Koroško, je vsaj meni dve leti znano. Problem ima zelo
                  preprosto korenino. Prej so časopisi v preteklem obdobju bili subvencionirani in
                  je bil del projekta subvencioniranja tudi redna dnevna dostava, ki je bila
                  organizirana v Sloveniji s strani hiš, ki izdajajo časopis in to se je pač s
                  kombijem vozilo na Koroško, zlasti Beljak - Celovec, na ključni dve mesti in tako
                  je bilo dnevno informiranje tam. V obdobju, ki ga jaz spremljam, je to delal edino
                  časopis Republika samostojno, medtem ko drugi časopisi tega niso uspeli do danes
                  organizirati.</p>
               <p>Skupaj s konzultatom Republike Slovenije v Celovcu in urad smo nekajkrat dali
                  pobudo, da se to zgodi, ker sredstev za ta namen ni, vendar, žal, do danes tega
                  nismo uspeli rešiti, ker hiše pravijo, da je to za njih preprosto ekonomsko
                  vprašanje in ne več politično. Tako, da če bi našli seveda drugačno rešitev, kar
                  pomeni, da bi se del stroškov subvencioniral za ta prevoz, bi se najbrž tudi dal
                  problem rešiti, tako ga vsaj jaz ocenjujem.</p>
               <p>Drugo. Sodelovanje STA v informiranju Slovencev generalno, je vprašanje, ki je
                  prav tako dve leti odprto med nami. V zadnjem času smo se sicer s STA dogovorili,
                  da pripravlja enkrat ali dvakrat tedensko informativni list posebej namenjen
                  Slovencem ne samo na Koroškem, ampak v različnih delih sveta, preko katerih
                  skušamo doseči boljšo informiranost ljudi zunaj slovenske države. Se pa
                  pridružujem vaši pobudi, to je zdaj stvar sredstev v STA in politike, da se
                  oblikuje tudi dopisništvo za Koroško. Razlog je zelo preprost. Mi premalo vemo o
                  naših zamejcih na Koroškem, Italiji in v Porabju. Torej informiranost v slovenski
                  državi glede na položaj in razmere slovenskega zamejstva je po naši oceni
                  prenizka, tako da se moram vaši pobudi samo pridružiti. Vaše vprašanje pa je bilo,
                  čeprav ga niste imeli tu, tudi, kako je s financiranjem kulturnih institucij na
                  Koroškem. Jaz bi samo omenil, da v preteklem letu dve kulturni krovni instituciji
                  delujeta na Koroškem, to sta Krščanska kulturna zveza in Slovenska prosvetna
                  zveza, ki sta dobili vsaka po 57 milijonov tolarjev - kar je izredno visoko v
                  primerjavi s preteklimi leti - ker je skupna ocena, da je prav na kulturnem
                  področju najlažje največ narediti. Res pa je, da zaradi številnih težav v drugih
                  delih slovenske skupnosti, sta v letošnjem letu obe instituciji dobili do zdaj le
                  dobrih 13 milijonov in v mesecu juniju bo prihajalo do izravnave, tako da bosta
                  polletna sredstva  v približno isti višini, odvisno je pa od proračunske postavke,
                  dobili tudi letos. Mi smo v stiku z njimi, tako da tudi težave, ki so nastale,
                  zlasti pri Krščanski kulturni zvezi, ki je morala vzeti kredit, bomo v juniju
                  uspeli urediti. Hvala lepa.</p>
            </sp>
            <sp xml:id="SDZ1-Redna-32-1995-05-31.sp45">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dopolnilno vprašanje.</p>
            </sp>
            <sp xml:id="SDZ1-Redna-32-1995-05-31.sp46">
               <speaker>ANTON PERŠAK:</speaker>
               <p>Imel bi pravzaprav dopolnilno pobudo. Mogoče ne bi bilo slabo oziroma mislim, da
                  bi bilo dobro, če bi enkrat, seveda ob materialu, ki bi ga pripravil Urad za stike
                  s Slovenci po svetu, opravili tudi razpravo v Državnem zboru o tej problematiki.
                  Ta problematika namreč ni samo ta, ki smo zdaj o njej govorili, tudi gospodarska
                  ima zelo pomemben del. Potem to, kar je na koncu gospod državni sekretar sam na
                  podlagi tistega, kar sem jaz najavil, vprašanja, povedal v zvezi s sofinanciranjem
                  kulturnega delovanja, tu je še problem šolstva -zlasti zdaj, ko se del mlade
                  populacije iz Slovenije hodi šolat tudi na te šole na Koroško in najbrž tudi v
                  Trst in tako naprej. In ne nazadnje je tu na sploh zelo aktualen problem, ki se je
                  pokazal ob proračunu, da za informiranje Slovencev po svetu recimo ni v proračunu
                  predvidenih sredstev za našo Slovenijo, kar je po našem mnenju nedopustno. Tu so
                  še druge oblike. Zato dajem pobudo, da bi se mogoče pripravilo gradivo in bi se
                  potem o teh vprašanjih opravila kompleksna razprava v Državnem zboru. Hvala.</p>
            </sp>
            <sp xml:id="SDZ1-Redna-32-1995-05-31.sp47">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje postavlja Sašo Lap.</p>
            </sp>
            <sp xml:id="SDZ1-Redna-32-1995-05-31.sp48">
               <speaker>SAŠO LAP:</speaker>
               <p>Hvala za besedo. Najprej poslansko vprašanje Vladi oziroma Ministrstvu za promet
                  in zveze. Nedavno smo bili v Kranju priča barbarskega in res neciviliziranega
                  dejanja, ko so delavci Telekoma oziroma bivše Pošte med prekopavanjem Glavnega
                  trga v Kranju, ki je z odlokom zavarovan kot kulturni spomenik, uničili
                  prazgodovinsko hišo iz 8. stoletja pred Kristusom, torej 3000 let staro stvar, ki
                  se je domnevalo, da je na tistem mestu. In ko so poštarji prišli oziroma firma, ki
                  je to delala, so naleteli na ostanke - in ne glede na posredovanje kranjskega
                  župana, predsednika krajevne skupnosti in policije, so ti delavci mirno
                  nadaljevali z delom. Zdaj sprašujem ministra oziroma ministrstvo oziroma Vlado, da
                  mi odgovori, kako so lahko brez ustreznih dovoljenj posegli v to kulturno
                  dediščino. Kljub opozorilom policije in župana, so vodilni v Telekomu nadaljevali
                  oziroma firma, ki je to izvajala, z uničevanjem arheološkega najdišča in tako
                  čisto zavestno kršili zakon in odlok mesta Kranja, ki je prostor Glavnega trga
                  zavaroval, kot rečeno, kot kulturni spomenik. Torej, od Ministrstva za promet zato
                  želimo izvedeti, ali bo v takih primerih ustrezno ukrepalo in zoper odgovorne za
                  tako dejanje, uvedlo ustrezne, z zakonom določene ukrepe. Upamo namreč, da
                  ministrstvo ne bo v imenu napredka toleriralo sistematičnega ignoriranja odloka,
                  ki je zavaroval Glavni trg v Kranju kot kulturni spomenik. Torej na to vprašanje
                  želim odgovor.</p>
               <p>Drugo, čisto kratka poslanska pobuda. Pozivamo Vlado,  da pripravi za po možnosti
                  julijsko sejo zakon, ki je lahko kratek, ki ima lahko samo dva člena, ki bo omejil
                  - poudarjam omejil - predvajanja pornografije na naših predvsem komercialnih TV
                  postajah, vključno s kabelskimi. Zakaj to predlagamo? Ker vse večji del slovenske
                  javnosti izraža nezadovoljstvo in protestira proti temu, da država pač na tem
                  področju ne ukrene nič in da celo tolerira tako dejavnost, kjer je zadaj čisti
                  profit, in s tem dopušča, da se naša mladina ne vzgaja času primerno. Torej
                  pobuda, da se pripravi ta zakon;, v kolikor ne, bomo pač ta zakon pripravili sami.
                  Hvala.</p>
            </sp>
            <sp xml:id="SDZ1-Redna-32-1995-05-31.sp49">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor? Minister za promet in zveze.</p>
            </sp>
            <sp xml:id="SDZ1-Redna-32-1995-05-31.sp50">
               <speaker>IGOR UMEK:</speaker>
               <p>Gospod predsedujoči, spoštovani poslanci, poslanke. Zaenkrat vam lahko posredujem
                  samo delni odgovor. Po podatkih Telekoma Slovenije so bile na področju spodnjega
                  dela mesta Kranja javljene motnje telefonskega prometa. Ugotovljeno je bilo, da je
                  poškodovan kabel v telefonski kanalizaciji na glavnem trgu. Zaradi velike gostote
                  telefonskih priključkov je imela poškodba večje razsežnosti in popravilo ni bilo
                  možno z izvlekom cevi, temveč je bilo potrebno izkopavanje. Izkop je bil predviden
                  izključno na trasi obstoječe kabelske kanalizacije, ki je tam že od leta 56, ter
                  je bila pozneje leta 70 ponovno opravljena na isti trasi. Pred pričetkom gradbenih
                  del je Telekom Slovenije dela uradno priglasil pri upravni enoti v Kranju
                  15.5.1995. O tem so bili obveščeni še javno podjetje Komunala Kranja, Krajevna
                  skupnost center Kranj, Policijska postaja, Uprava inšpekcijskih služb za
                  Gorenjsko, Inšpekcija javnih cest in Gasilska reševalna služba. 16.5. so bila
                  pričeta gradbena dela z odkopom na mestu prekinitve kabla. Dela si je na terenu
                  ogledal tudi Republiški inšpektor za promet in zveze. Po posredovanju
                  predstavnikov občine so bila dela ustavljena. Kaj se je nadaljevalo kasneje še
                  raziskujemo in bomo o stanju in o ukrepih, ki jih bomo podvzeli, obvestili ta
                  Državni zbor. Ta trenutek pa na to še ne morem dati decidiranega odgovora.
                  Hvala.</p>
            </sp>
            <sp xml:id="SDZ1-Redna-32-1995-05-31.sp51">
               <speaker>PODPREDSEDNIK MIROSLAV MOZETIČ:</speaker>
               <p>Hvala.</p>
            </sp>
            <sp xml:id="SDZ1-Redna-32-1995-05-31.sp52">
               <speaker>SAŠO LAP:</speaker>
               <p>Gospod minister, jaz bi želel resnično to povedati, da je bilo ustavljeno na
                  posredovanje predsednika najprej krajevne skupnosti. Dela so - ta firma, ki je to
                  izvajala - nadaljevali, nakar je prišel župan, ponovno ustavil dela. Ko je odšel,
                  so dela nadaljevali. Prišla je policija, so dela ustavili, ko je policija odšla,
                  so delo nadaljevali. Potem je pa prišel še enkrat župan s policijo in je rekel:
                  "Upam, da imamo policijo zato, da ustvari red, da prepreči, kar ni v skladu",
                  nakar so končno ustavili. Torej štirikrat - in zdaj sprašujem tukaj, ali je to
                  resnično firma, ki je ta dela opravljala, tista, ki je kršila, ali je to mogoče
                  tisti, ki je naročil ta dela?</p>
            </sp>
            <sp xml:id="SDZ1-Redna-32-1995-05-31.sp53">
               <speaker>PODPREDSEDNIK MIROSLAV MOZETIČ:</speaker>
               <p>Minister?</p>
            </sp>
            <sp xml:id="SDZ1-Redna-32-1995-05-31.sp54">
               <speaker>IGOR UMEK:</speaker>
               <p>Kot sem že povedal, dejstva raziskujemo in bomo dobili odgovore od vseh pristojnih
                  institucij. In ko bomo imeli natančne odgovore in tudi poročila vseh, vas bomo o
                  vsem obvestili. Tudi o poteku zadev in tudi o tem, kako bomo ukrepali v danem
                  primeru. Hvala.</p>
            </sp>
            <sp xml:id="SDZ1-Redna-32-1995-05-31.sp55">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Naslednje vprašanje postavlja Janez Podobnik, za njim pa Bojan Korošec.</p>
            </sp>
            <sp xml:id="SDZ1-Redna-32-1995-05-31.sp56">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci, predstavniki Vlade!
                  Postavil bom dve kratki vprašanji. Prvo je bolj socialno obarvano, drugo pa
                  gospodarsko. Zanima me, kakšen je pogled Vlade na vprašanje tako imenovanih
                  vdovskih pokojnin?. Kar veliko upokojencev se obrača na nas poslance in postavlja
                  to vprašanje. Namreč, primerjajo status tistih vdov oziroma tistih, ki koristijo
                  vdovsko pokojnino, ki izvira iz vojaških pokojnin in tistih, ki imajo običajno
                  pokojnino. Zanima me, ali bo sprememba zakonodaje v tem področju tudi na tem
                  vprašanju naredila več jasnosti? To je prvo vprašanje.</p>
               <p>Drugo pa: zanima me, kakšne so poteze Vlade na makroekonomskem področju glede
                  težkega položaja neto izvoznikov? V javnosti je znano, da je tukaj šlo med Vlado
                  in Banko Slovenije do nekoliko različnih stališč, predvsem do vprašanja tečaja
                  tolarja. Zanima me, kakšen je pogled Vlade na to vprašanje. Hvala.</p>
            </sp>
            <sp xml:id="SDZ1-Redna-32-1995-05-31.sp57">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Predstavnik Vlade.</p>
            </sp>
            <sp xml:id="SDZ1-Redna-32-1995-05-31.sp58">
               <speaker>JANKO STUŠEK:</speaker>
               <p>Stušek Janko, Ministrstvo za delo. Spoštovane poslanke in poslanci! Poskušal bi
                  dati odgovor na prvo vprašanje, ki se tiče našega ministrstva. In sicer na to
                  vprašanje, na katerega je ministrstvo odgovarjalo prvič že 9.12.1994 in se nanaša
                  na vdovske pokojnine, smo pripravili sledeč odgovor. Po določbi 129. člena zakona
                  o pokojninskem in invalidskem zavarovanju lahko zavarovanec, ki izpolni pogoje za
                  pridobitev dveh ali več pokojnin v Republiki Sloveniji, uživa le eno od njih po
                  lastni izbiri. Zakonodajalec je, to je Državni zbor Republike Slovenije oziroma
                  poprejšnja skupščina, doslej že večkrat obravnaval zahtevo vdov, naj bi jim
                  priznal pravico do izplačevanja družinske pokojnine poleg pravice do osebne
                  pokojnine in je tudi zavrnil te zahteve. Pri tem je bilo poudarjeno, da je pravica
                  do družinske pokojnine izvedena iz zavarovanja umrlega v primeru smrti. Če umrli
                  zavarovanec ni zapustil družinskih članov oziroma, so vsi njegovi člani že
                  priskrbljeni, po njegovi smrti ne pride do uveljavitve družinske pokojnine.
                  Sredstva iz njegovega zavarovanja se v tem primeru razdelijo po načelih
                  vzajemnosti in solidarnosti med ostale uživalce teh pravic. Navedena ureditev
                  izhaja iz načelne opredelitve, da je smoter pravice do družinske pokojnine
                  zagotoviti socialno varnost nepreskrbljenim družinskim članom umrlega zavarovanca.
                  Tisti družinski člani umrlega zavarovanca, ki se sami preživljajo, ker so že v
                  delovnem razmerju, ker so se ponovno poročili, ker imajo lastno starostno oziroma
                  invalidsko pokojnino, zato niso opravičeni še do dodatne, torej družinske
                  pokojnine po umrlem zavarovancu. Socialna varnost vdov, ki poleg pogojev za
                  pridobitev lastne starostne ali invalidske pokojnine izpolnjujejo tudi pogoje za
                  pridobitev pravice do družinske pokojnine, se po zakonu zagotavlja tako, da se jim
                  družinska pokojnina odmeri najmanj v višini najnižje pokojnine za polno
                  pokojninsko dobo. Torej, Vlada je tudi tako, kot jo je Državni zbor zadolžil, že
                  skoraj pred letom dni na junijski seji, da to vprašanje prouči, ponovno priučila
                  in v predlogu sprememb zakona o pokojninskem in invalidskem zavarovanju ugotovila
                  in ni vnesla teh sprememb, ker je popolnoma ostala na istem stališču, torej
                  proučila, da takšna sprememba iz načelnih in parcialnih razlogov pravzaprav ni
                  možna. Torej je ocenila, da ne pride in ne more priti do komuliranja pokojnin iz
                  dveh naslovov, pri katerem je en socialni. Hvala lepa.</p>
            </sp>
            <sp xml:id="SDZ1-Redna-32-1995-05-31.sp59">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še drugi odgovor. Gospod minister za ekonomske odnose.</p>
            </sp>
            <sp xml:id="SDZ1-Redna-32-1995-05-31.sp60">
               <speaker>JANKO DEŽELAK:</speaker>
               <p>Spoštovani gospod predsedujoči, spoštovane gospe in gospodje? V tem trenutku bi
                  lahko omenil samo taksativno nekatere ukrepe, ki jih v tem trenutku pripravlja
                  Vlada Republike Slovenije za, recimo temu sanacijo sektorja - izvoznega
                  gospodarstva Republike Slovenije, ki bodo še jutri obravnavani na redni seji Vlade
                  in po potrebi še na kakšnih drugih sejah in s katerimi se bo ta Državni zbor, ta
                  parlament srečal takoj v naslednji fazi. Vendar, nekatere vsebinske podlage, ki jo
                  pa lahko dam že danes, ker menim, da konkretne rešitve izražene v različnih
                  numeričnih kazalcih in parametrih, seveda z vidika svoje vsebine, ne bodo
                  odstopale. Ne ugotavljam, kakšne strateške dihotomije med ukrepi Banke Slovenije,
                  ki je po ustavnem zakonu zadolžena za vodenje monetarne politike in za
                  zagotavljanje stabilnosti nacionalne valute in med Vlado v njeni ustavni vlogi.
                  Prej gre za neko konfrotacijo mnenj, ki se lahko po našem mnenju konča z nekimi
                  optimalnimi ali zelo racionalno postavljenimi ukrepi, kako zagotoviti dohodkovni
                  likvidnostni položaj ali izboljšati dohodkovni in likvidnostni položaj sektorja
                  izvoza v slovenski ekonomiji v tem trenutku. To kar Vlada pripravlja po vsebini,
                  bom pa naštel in bom pričel seveda s tistim, kar je neposredna ingerenca
                  Ministrstva za ekonomske odnose in razvoj, to je Slovenska izvozna družba. Mi
                  pripravljamo in ustaljujemo nekatere rešitve, po kateri bi z zakonom o kupnini, s
                  katerim bi se Državni zbor soočil na isti seji kot tedaj, ko bo razprava o
                  proračunu, da se ta delež kupnine poveča bistveno navzgor. S tem pride do
                  kapitalizacije Slovenske izvozne družbe za njeno večjo, če hočete, vključevanje
                  penetracije v slovensko izvozno ekonomijo. Od tega vsi pričakujemo precej in
                  mnenja tukaj, vsaj na strokovni ravni niso deljena. Delež kupnin  za Slovensko
                  izvozno družbo bo po predlogu Vlade povečan in, gospodje in gospe poslanke, boste
                  dobili na mizo ta predlog v zelo kratkem času. Gre tudi za to, da so ta sredstva
                  lahko operativna v zelo kratkem času, kar je izjemno pomembno, če jemljemo
                  diagnoze stanja slovenskega izvoznega gospodarstva resno in racionalno.</p>
               <p>Drugo področje je področje državnih poroštev. V proračunu je to 15 milijard, za
                  katere si bo Vlada prizadevala, da bi šla po načelu centralizacije skozi en sam
                  strokovni filter preverjanja bonitet izvoznih projektov, da ta mesta odločanja in
                  preverjanja ne bodo disperzirana od ministrstva do ministrstva, od institucije do
                  institucije; prav zaradi razloga bonificiranja kriterijev in hitrosti, po katerih
                  lahko izvozni del gospodarstva participira pri teh sredstvih.</p>
               <p>Tretje, kar še vedno obstaja, je subvencioniranje obrestnih mer, ki se nahaja, po
                  predlogu proračuna v večih ministrstvih. Projekti so bili obelodanjeni, razpisi so
                  šli ven in računamo, da bo tudi to področje prispevalo svoj delež k olajšanju
                  pozicije izvoznikov.</p>
               <p>Četrto področje je področje subvencij za prispevke in davke za neto izvoznike.
                  Kriteriji bodo poenostavljeni, Vlada pripravlja nov ukrep, ki bo koncentriral
                  njeno akcijo zelo precizno na tisti del gospodarstva, ki je neto izvoznik, ki to
                  lahko dokaže, ki v glavnem tudi rešpektira in uveljavlja določila na področju plač
                  in gibanja plač iz socialnega sporazuma; in vrsta drugih kriterijev, ki bodo
                  pregledni, kratki in razumljivi. Tako da računamo, da bo tudi s tega vidika lahko
                  proračun odigral svojo vlogo. Seveda bodo ti ukrepi spremljani tudi bilančno
                  gledano z zagotavljanjem virov. Zato bo Vlada promovirala nekatere ukrepe na
                  področju regulacije cen, ki so pod javno jurisdikcijo, pod jurisdikcijo države.
                  Razpravljali bomo in razpravljali boste o nekateri davkih in prispevkih, ki naj
                  bilančno zagotovijo tudi sredstva za izvedbo vseh teh ukrepov, ki sem jih omenil.
                  Hvala lepa.</p>
            </sp>
            <sp xml:id="SDZ1-Redna-32-1995-05-31.sp61">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dopolnilno vprašanje? <stage>(Ne.)</stage> Naslednje vprašanje
                  postavlja gospod Bojan Korošec, za njim pa Franc Černelič. Gospod Korošec.</p>
            </sp>
            <sp xml:id="SDZ1-Redna-32-1995-05-31.sp62">
               <speaker> BOJAN KOROŠEC:</speaker>
               <p>Spoštovani zbor, spoštovana vlada! Vladi Republike Slovenije dajem pobudo, da v
                  stikih z Zvezno republiko Nemčijo oziroma z njenimi predstavniki, v skladu z
                  dobrimi odnosi med obema državama, predlaga in si prizadeva za ustanovitev
                  kulturnega instituta Zvezne republike Nemčije v Ljubljani in drugih krajih v
                  Sloveniji, in slovenskega kulturnega inštituta v Zvezni republiki Nemčiji.
                  Utemeljitev. Odnosi med Slovenijo in Zvezno republiko Nemčijo so dobri in
                  vsestranski, vendar pa v Sloveniji ni kulturnega inštituta, ki bi omogočal
                  poglobitev kulturnega sodelovanja in izpopolnjevanja vzajemnega poznavanja ter
                  jezikovnega znanja. Nujno potrebna je tudi ustanovitev slovenskega kulturnega
                  inštituta v Zvezni republiki Nemčiji, ker bo to omogočilo bistveno boljše kulturno
                  sodelovanje med državama in narodoma. To bo tudi pospeševalo ekonomsko in ostalo
                  sodelovanje.</p>
            </sp>
            <sp xml:id="SDZ1-Redna-32-1995-05-31.sp63">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. To je bila sicer pobuda. Je morda s strani Vlade kakšen komentar?
                  Minister za kulturo, prosim.</p>
            </sp>
            <sp xml:id="SDZ1-Redna-32-1995-05-31.sp64">
               <speaker>SERGIJ PELHAN:</speaker>
               <p>Spoštovani zbor! Glede na pobudo bi mogoče dodal samo to, da ravno na podobno
                  pobudo Državnega zbora lansko leto in potem sklepa Vlade smo letos v proračunu
                  namenili sredstva za ustanovitev nemške čitalnice v Ljubljani, ki naj bi letos že
                  začela delovati; in ta naj bi bila en del tega tako imenovanega inštituta kot
                  osnova. Pobudo bodo skupaj z drugimi resornimi ministrstvi, ki bi zraven lahko
                  sodelovali, - zunanje ministrstvo, Ministrstvo za znanost in tehnologijo -proučili
                  in eventualno dopolnili pobudo o čitalnici in o našem inštitutu v Nemčiji. Hvala
                  lepa.</p>
            </sp>
            <sp xml:id="SDZ1-Redna-32-1995-05-31.sp65">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje ima Franc Černelič.</p>
            </sp>
            <sp xml:id="SDZ1-Redna-32-1995-05-31.sp66">
               <speaker>FRANC ČERNELIČ:</speaker>
               <p>Hvala lepa gospod predsedujoči. Lep pozdrav predstavnikom Vlade, poslankam in
                  poslancem. Imam vprašanje Vladi, ne ministrstvom posamično, ampak Vladi. In sicer
                  sprašujem, ali je razporejenost in organiziranost interventnih enot ob glavnih
                  prometnicah taka, da omogoča intervencijo v roku 10 minut od prijave?</p>
               <p>Drugič, kako je zagotovljena koordinacija opremljanja in usposabljanja sodelujočih
                  enot, to so policija, zdravstvo in tehnično reševanje, ki ga opravljajo gasilci v
                  glavnem, in kakšne so v bodoče organizacijski in materialni ukrepi za izboljšanje
                  stanja? Ker smo pred turistično sezono in ker je seveda na prometnicah kljub vsem
                  ostalim preventivnim in ostalim ukrepom še veliko nezgod, seveda vsi tisti, ki so
                  udeleženi in so seveda še živi, pričakujejo kvaliteten poseg v prvih trenutkih, se
                  pravi najmanj, po moje, v 10 minutah od prijave. In ker osebno menim, da Slovenija
                  ob glavnih prometnicah ni tako kvalitetno pokrita, da bi lahko bile intervencije
                  kvalitetne, prosim za odgovor. Predvsem pa bi rad opozoril na to, da je nujno
                  skupno izobraževanje vseh teh enot, ki nastopajo, torej tako policije, kot
                  zdravstva, kot fizičnega reševanja. In seveda, ker posebej želim, da bi tudi
                  zdravstvena, bi rekel, prva medicinska pomoč bila dejansko že na samem kraju, ne
                  potem do bolnišnice ali kjerkoli drugje. Torej, cilj je seveda, da tudi potem, ko
                  se dogodek zgodi, z ustreznimi tehničnimi ukrepi vseh vrst in koordiniranim delom
                  dejansko zagotovimo tisto varnost na cestah oziroma ob prometni nesreči, ki jo je
                  še mogoče dati. Prosim za odgovor.</p>
            </sp>
            <sp xml:id="SDZ1-Redna-32-1995-05-31.sp67">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi kdo od predstavnikov Vlade odgovarjati? Državni sekretar gospod
                  Debelak.</p>
            </sp>
            <sp xml:id="SDZ1-Redna-32-1995-05-31.sp68">
               <speaker>MAG. SLAVKO DEBELAK:</speaker>
               <p>Hvala. Slovenski cestni križ je pokrit v celotnem delu, in sicer podnevi z dvema
                  patruljama, policijskima patruljama, gre za odseke, ponoči z eno patruljo; prav
                  tako pa ostale prometnice, regionalne ceste in pa lokalne ceste glede na varnostno
                  problematiko in pa oceno ogroženosti.</p>
               <p>Naš odzivni čas, ker je policija najpogosteje, skoraj v 95% obveščana o prometni
                  nezgodi, ne glede, ali gre za žrtev oziroma ali gre za materialno škodo, je
                  približno 10 minut. To velja zlasti v mestih, v naseljih in pa za lokacije, kjer
                  imajo svoje baze tudi reševalne postaje. Sodelovanje z reševalno postajo, z
                  gasilci in z ostalimi interventnimi službami, tukaj mislim zlasti na inšpekcijske
                  službe, na ekološki laboratorij in na vse ostale, ki sodelujejo pri saniranju
                  razmer prometne nezgode, je zelo dobro. Razen v konicah, ker pač pride do
                  objektivnih razlogov gostitve prometa, se ta odzivni čas na kraj nezgode nekoliko
                  podaljšuje. V poletnih časih policija uporablja motoriste, kjer se v bistvu prihod
                  na kraj nezgode dobesedno prepolovi, seveda pa je to izključno podnevi v mesecih,
                  ko je vožnja z motornimi kolesi primerna. Težava je edino v odročnejših krajih,
                  kjer je seveda komunikacija nekoliko daljša oziroma slabša, vendar ocenjujemo, da
                  tudi tam ne prihaja do daljšega odzivnega časa kot je 20 minut.</p>
               <p>Sodelovanje je, kot sem že rekel, dobro. Tudi izobraževanje oziroma skupno delo
                  usklajujemo in posebej se pripravljamo za turistično sezono, kjer bomo še okrepili
                  in intenzivirali to naše delo in upamo, da bo čas, ko se moramo oglasiti na
                  nesreči, čim krajši, da bi s tem prispevali k večji varnosti in pa, kot je gospod
                  poslanec rekel, preživetju osebe, ki se znajde v neki prometni nezgodi.</p>
            </sp>
            <sp xml:id="SDZ1-Redna-32-1995-05-31.sp69">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dopolnilno vprašanje? <stage>(Ne.)</stage> Naslednje vprašanje ima
                  Jana Primožič, ki je ni. Potem sprašujem prijavljene, ki jih ni bilo takrat, Maria
                  Pozsonec? Opravičujem se, še gospod Bogataj ima odgovor.</p>
            </sp>
            <sp xml:id="SDZ1-Redna-32-1995-05-31.sp70">
               <speaker>MIRAN BOGATAJ:</speaker>
               <p>Hvala lepa. Rad bi dopolnil oziroma razširil odgovor kolege na tisti del, ki spada
                  v pristojnost našega ministrstva. Po neki čudni poti to vprašanje do nas predhodno
                  ni prišlo; če želi gospod Černelič, odgovorimo mu lahko pisno.</p>
               <p>Problem, na katerega poslanec opozarja, rešujemo prvič s tem, da je Vlada določila
                  20 poklicnih ali prostovoljnih gasilskih organizacij po regionalnem principu in po
                  principu operativne dosegljivosti z radiusom okoli 30 km za intervencije v
                  prometnih nesrečah in nesrečah z nevarnimi snovmi. Njihovo doopremljanje se izvaja
                  preko nacionalnih programov. Njihov odzivni čas je v načelu tam nekje 10, 15
                  minut, pogojeno s tem, ali gre za čisto profesionalno sestavo, ali gre za
                   prostovoljno sestavo s poklicnim jedrom.</p>
               <p>Kot drugi ELM-e, to je ekološki laboratorij za identifikacijo, svetovanje in
                  usmerjanje v primeru nesreče z nevarnimi snovmi, je dežurstvo zagotovljeno 24 ur
                  neprekinjeno s tem, da dejavnost ELM-e je pred kratkim bila razširjena še na Zavod
                  za varstvo pri delu v Mariboru, glede na njihove potenciale in zmogljivosti. Kot
                  tretje, v formiranju in vzpostavljanju je širitev mreže regionalnih centrov za
                  obveščanje; in sicer do zdaj jih je delovalo osem neprekinjeno 24 ur, v bodoče jih
                  bo delovali 13 plus 2. Plus 2 sta Črnomelj in Idrija, pač glede na operativni in
                  intervencijski radius. Ti centri bodo in dobivajo funkcijo tudi operativnega
                  usmerjanja in vodenja manjših intervencij in v njih bodo združene tudi vse
                  inšpekcijske in ostale dežurne službe. Dogovori v tej smeri so zdaj v teku.</p>
               <p>Četrto. V izgradnji je enoten sistem zvez za zaščito in reševanje in sistem tega
                  alarmiranja. Približno pol države je s tem pokrito, je pa seveda to odvisno od
                  materialnih možnosti skozi proračun. Do konca leta računamo, da bo ustrezen sistem
                  zvez postavljen v celoti. V okviru tega sistema naj bi bilo preko centrov
                  zagotovljeno tudi delovanje urgentne službe. V tej smeri tečejo razgovori z
                  Ministrstvom za zdravstvo. Hvala.</p>
            </sp>
            <sp xml:id="SDZ1-Redna-32-1995-05-31.sp71">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje ima Maria Pozsonec.</p>
            </sp>
            <sp xml:id="SDZ1-Redna-32-1995-05-31.sp72">
               <speaker>MARIA POZSONEC:</speaker>
               <p>Spoštovani! Imam vprašanje in pobudo za Ministrstvo za gospodarstvo. Znano je, da
                  so tik ob slovensko-hrvaški meji na hrvaškem Medžimurju naleteli na bogato
                  nahajališče plina. Po vseh fizičnih zakonitostih nahajališče sega tudi pod
                  slovensko ozemlje. Sprašujem vas, kakšni so načrti glede raziskav na slovenski
                  strani? Ali država meni, da je potrebno, da naravno bogastvo, kar plin in termalna
                  voda nedvomno sta, da omogoči in podpre najprej raziskovanje potem pa ekonomsko
                  izkoriščanje na področjih, kjer se nahajajo in s tem omogoči razvoj območnega
                  gospodarstva. Hvala lepa.</p>
            </sp>
            <sp xml:id="SDZ1-Redna-32-1995-05-31.sp73">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor prosim, državni sekretar.</p>
            </sp>
            <sp xml:id="SDZ1-Redna-32-1995-05-31.sp74">
               <speaker>PREDSTAVNIK Ministrstva za gospodarske dejavnosti:</speaker>
               <p>Cenjene dame, spoštovani! Vlada Republike Slovenije v letošnjem proračunu ni
                  predvidela v predlogu, ki je v obravnavi, sredstev za raziskave nafte in plina.
                  Res pa je, da je v preteklih letih bilo teh sredstev precej in podatkov o teh
                  raziskavah tudi, žal pa rezultatov sorazmerno manj. Naša ocena je, da bi tovrstne
                  aktivnosti v prihodnje morale biti zasnovane na jasnih komercialnih načrtih,
                  seveda tudi komercialni odgovornosti. Mi smo dobili neuradne informacije o tem, da
                  tečejo zelo aktivne raziskave na področju nafte tudi v sosednji državi. Od
                  podjetja, ki v Sloveniji te aktivnosti izvaja, to je Nafta plin, smo zahtevali
                  podrobnejše informacije in v kratkem nameravamo to temo odpreti tudi na ustreznem
                  meddržavnem okviru. Kar se tiče podpore za naprej, kot rečeno, mislimo, da bi te
                  aktivnosti morale teči znotraj podjetij, ki v Sloveniji na tem področju obstajajo,
                  podjetij s področja naftnega in plinskega gospodarstva. Ocenjujemo, da je znotraj
                  teh podjetij dovolj možnosti za to, tudi že pripravljenosti in mislimo, da ni
                  nobenega razloga, da ne bi na tej osnovi aktivnosti tudi na področju raziskav
                  tekle naprej. Žal je tako, kot sem že prej omenil, da je v preteklosti
                  izkoriščenost teh raziskav bila sorazmerno majhna. Mi v Sloveniji v tem trenutku
                  na področju plina in nafte sami pridobivamo manj kot polovico procenta lastnih
                  potreb, torej, manj kot polovico procenta plina, s katerim bi lahko pokrivali
                  lastne potrebe; enako velja za nafto. V sosednjih državah na sorazmerno podobnih
                  poljih pa te raziskave in črpanja tečejo, tako da je poleg vprašanja ustrezne
                  poslovne koncipiranosti teh raziskav potrebno odpreti tudi vprašanje ustreznega
                  strokovnega pristopa. Vendar, za oboje mislimo, da bo najlažje doseglo nek
                  rezultat, če bo za vsemi temi aktivnostmi zelo jasen poslovni interes. Ni se
                  mogoče znebiti vtisa, da je pri mnogih aktivnostih šlo predvsem za to, da so se
                  izvajale aktivnosti na osnovi raziskav, ker je to pač bil cilj podjetja, ki se je
                  s tem ukvarjalo. V svetu je tako, da pri teh raziskavah bi moral biti v prvi vrsti
                  cilj, da se taka vrtina potem eksploatira. Zato mislimo, da bi znotraj poslovnih
                  okvirov, ki v Sloveniji že so, bilo dovolj možnosti za to, da se tovrstne
                  raziskave podprejo, izvajajo in da se tudi dosežejo ustrezni rezultati. Hvala.</p>
            </sp>
            <sp xml:id="SDZ1-Redna-32-1995-05-31.sp75">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dopolnilno vprašanje.</p>
            </sp>
            <sp xml:id="SDZ1-Redna-32-1995-05-31.sp76">
               <speaker>MARIA POZSONEC:</speaker>
               <p>Ne vem, če so ta podjetja materialno zmožna to izvesti.</p>
            </sp>
            <sp xml:id="SDZ1-Redna-32-1995-05-31.sp77">
               <speaker>PREDSTAVNIK Ministrstva za gospodarstvo:</speaker>
               <p>Država tega sama po sebi ne more presojati, vendar, če sodimo skozi cenovne
                  okvire, imajo podjetja, ki se v Sloveniji ukvarjajo z naftnimi derivati, cenovne
                  okvire, ki so boljši od njihovih partnerskih podjetji v Evropski zvezi. Cena
                  naftnih derivatov v Sloveniji je višja kot v Evropski zvezi. Govorim o ceni brez
                  davka. Ta cena je rafinerijska in marža je v Sloveniji kar nekaj procentov višja
                  od cen v Evropski zvezi. In če v tem kontekstu ni možno najti okvira za te
                  aktivnosti, potem ga je treba iskati v okvirih mednarodnega sodelovanja. Mi smo že
                  imeli nekaj povpraševanj iz tujine za aktivnosti na področju raziskovanja; dosedaj
                  smo vedno tovrstne potencialne partnerje povezovali z domačimi podjetji, želeli,
                  da se ti stiki vzpostavijo, in mislim, če teh možnosti ne bo dovolj, potem bo še
                  vedno možno na ustrezen način, upoštevaje naše interese, upoštevaje dejstvo, da
                  gre za naravna bogastva Republike Slovenije, možno vzpostaviti tudi ustrezno
                  sodelovanje z drugimi podjetji. Menimo, da je dosti več možnosti sedaj v teh
                  podjetji, kot jih je bilo v preteklosti, ravno zaradi ugodnih cenovnih razmerij,
                  in če se bodo podjetja na področju nafte predvsem ukvarjala z energetiko, mislim
                  da ne bo teh problemov. Hvala.</p>
            </sp>
            <sp xml:id="SDZ1-Redna-32-1995-05-31.sp78">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednje vprašanje postavlja Leo Šešerko.</p>
            </sp>
            <sp xml:id="SDZ1-Redna-32-1995-05-31.sp79">
               <speaker>DR. LEO ŠEŠERKO:</speaker>
               <p>Gospod podpredsednik, spoštovani predstavniki Vlade, kolegice in kolegi! Sprašujem
                  Vlado oziroma pristojna ministra, katerim galvanam je bilo v Sloveniji izdano
                  vodno-gospodarsko dovoljenje za njihovo delovanje in katerim ne oziroma na kateri
                  pravni osnovi so izdane odločbe za delovanje teh galvan? Kako je izveden
                  inšpekcijski nadzor nad delovanjem galvan v Sloveniji in kaj se dogaja z odpadki
                  iz galvan? Kakšne ukrepe je pristojno ministrstvo glede tega sprejelo v zadnjem
                  letu in kako namerava reševati problematiko onesnaženja vode s šest valentnim
                  kromom v prihodnje? Torej, gre za problem pitne vode, ki ga vsi poznate, tudi v
                  Ljubljani, onesnaženja s šest- valentnim kromom in precejšen nered, ki v zvezi s
                  tem obstaja.</p>
               <p>Ker še nisem izčrpal časa, bom samo na kratko povedal, da vlagam tudi poslansko
                  pobudo, da naj Vlada Republike Slovenije spodbudi prenos celotnega gradiva Narodne
                  in univerzitetne knjižnice v Ljubljani in ostalih knjižnic v Republiki Sloveniji v
                  globalno računalniško omrežje Interneta. Mislim, da bo to za ohranitev in za
                  utrditev pomena slovenskega jezika zelo pomembno. Hvala lepa.</p>
            </sp>
            <sp xml:id="SDZ1-Redna-32-1995-05-31.sp80">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister.</p>
            </sp>
            <sp xml:id="SDZ1-Redna-32-1995-05-31.sp81">
               <speaker>DR. PAVLE GANTAR:</speaker>
               <p>Spoštovani gospod podpredsednik, spoštovane poslanke in poslanci! Na vprašanje,
                  katerim galvanam je bilo izdano vodno-gospodarsko dovoljenje v zadnjem letu, v tem
                  trenutku ne morem odgovoriti, bom pa posredoval pisen odgovor v ustreznem in
                  sprejemljivem roku; pač vseh teh stvari nimam in ne morem imeti pri sebi in v
                  glavi. Delovanje teh naprav nadzoruje pristojna sanitarna inšpekcija in bo ta del
                  odgovora morala podati ona. Obenem bi pa rad zelo kratko informiral, da so v
                  pripravi, pred izdajo nove uredbe o dovoljenih oziroma nedovoljenih emisijah v
                  vodo, ki bodo seveda postavile dosti strožje kriterije in postavile tudi načine
                  prilagajanja obstoječih onesnaževalcev na standarde, ki so zahtevani. Hvala
                  lepa.</p>
            </sp>
            <sp xml:id="SDZ1-Redna-32-1995-05-31.sp82">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Komentar na pobudo morda? <stage>(Ne.)</stage> S tem to točko dnevnega
                  reda zaključujem in se predstavnikom Vlade lepo zahvalim za odgovore.</p>
               <p>Preden pa preidemo na naslednjo točko, to je 10. točka - volitve in imenovanja
                     <stage>(dvorana je skoraj prazna)</stage> - prosim, da svoje kolegice in kolege
                  opozorite, da bomo s to točko začeli ob 12.15 uri. Danes, kot veste, delamo do 13.
                  ure, potem eno uro pavze in od 14. do 17. ure. Torej, ob 12.15 nadaljujemo z 10.
                  točko dnevnega reda - volitve in imenovanja.</p>
            </sp>
            <stage type="time">(Seja je bila prekinjena ob 12.00 uri in se je nadaljevala ob 12.18
               uri.)</stage>
            <sp xml:id="SDZ1-Redna-32-1995-05-31.sp83">
               <speaker>PODPREDSEDNIK MIROSLAV MOZETIČ:</speaker>
               <p><stage>(44 prisotnih.)</stage> Poskus je neuspešen. Prosim, če predstavniki
                  poslanskih skupin pokličete še manjkajoče kolege. Ugotavljamo sklepčnost oziroma
                  prisotnost! <stage>(48 prisotnih.)</stage></p>
               <p>Prehajamo na <title>10. TOČKO DNEVNEGA REDA - VOLITVE IN IMENOVANJA</title>.</p>
               <p>K tej točki sem vabil predstavnike predlagateljev in jih lepo pozdravljam.
                  Predloge Sodnega sveta ter predloge in mnenja Komisije za volitve, imenovanja in
                  administrativne zadeve ste prejeli.</p>
               <p>Pod to točko dnevnega reda bomo obravnavali:</p>
               <p>- predloge Sodnega sveta, in sicer: predloge odlokov o razrešitvi okrožnih sodnic
                  in sodnikov na Okrožnem sodišču v Kranju in v Ljubljani ter predloge odlokov o
                  razrešitvi okrajnih sodnic in sodnika na Okrajnih sodiščih v Žalcu, Mariboru,
                  Piranu in Ajdovščini;</p>
               <p>- predloge Komisije za volitve, imenovanja in administrativne zadeve, in sicer:
                  predlog odloka o spremembi odloka o sestavi Odbora za finance in
                  kreditno-monetarno politiko in o izvolitvi predsednika, dveh podpredsednikov in
                  članov odbora;</p>
               <p>- tri predloge odlokov o izvolitvi sodnikov za prekrške s sedežem v Ljubljani,
                  Kočevju ter Sevnici, tudi predstojnika organa;</p>
               <p>- predlog odloka o razrešitvi in imenovanju člana nadzornega odbora RTV
                  Slovenija.</p>
               <p>Prehajamo na obravnavo in sklepanje o posameznih predlogih.</p>
               <p>Najprej predlogi Sodnega sveta za razrešitev. Sodni svet predlaga, da Državni zbor
                  razreši gospoda Mihaela Savnika funkcije okrožnega sodnika na Okrožnem sodišču v
                  Kranju z dnem 31.8.1995, gospo Marino Ružič-Rogelj funkcije okrožne sodnice na
                  Okrožnem sodišču v Ljubljani z dnem 11.6.1995, gospoda Bojana Podgorška funkcije
                  okrožnega sodnika na Okrožnem sodišču v Ljubljani z dnem 11.6.1995, gospo Majdo
                  Lokošek funkcije okrožne sodnice na Okrožnem sodišču v Ljubljani z dnem 15.6.1995,
                  gospoda Srečka Gabrila funkcije okrajnega sodnika na Okrožnem sodišču v Žalcu z
                  dnem 30.6.1995, gospo Bredo Horvat funkcije okrajne sodnice na Okrajnem sodišču v
                  Mariboru z dnem 1.6.1995, gospo Mojco Tavčar-Paser funkcije okrajne sodnice na
                  Okrajnem sodišču v Piranu z dnem 4.6.1995 in gospo Lavro Čermelj funkcije okrajne
                  sodnice na Okrajnem sodišču v Ajdovščini z dnem 4.6.1995.</p>
               <p>Želi predstavnik Sodnega sveta besedo? <stage>(Ne.)</stage> Predloge je
                  obravnavala Komisija za volitve, imenovanja in administrativne zadeve. Želi
                  poročevalec komisije besedo? Želi besedo predstavnik Sekretariata za zakonodajo in
                  pravne zadeve? <stage>(Ne želi.)</stage></p>
               <p>Predlagam, da razpravljamo o vseh predlogih za izvolitev oziroma razrešitev
                  skupaj. Želijo besedo predstavniki poslanskih skupin? <stage>(Ne želijo.)</stage>
                  Želijo besedo poslanke in poslanci? <stage>(Ne želijo.)</stage> Ker ni razprave,
                  prehajamo na odločanje.</p>
               <p>Na glasovanje dajem predlog odloka o razrešitvi gospoda Mihaela Savnika funkcije
                  okrožnega sodnika na Okrožnem sodišču v Kranju z dnem 31.8.1995. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o razrešitvi gospe Marine Ružič-Rogar funkcije
                  okrožne sodnice na Okrožnem sodišču v Ljubljani z dnem 11.6.1995. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o razrešitvi gospoda Bojana Podgorška funkcije
                  okrožnega sodnika na Okrožnem sodišču v Ljubljani z dnem 11.6.1995. Ugotovimo
                  sklepčnost! <stage>(44 prisotnih.)</stage> Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o razrešitvi gospe Majde Lokošek funkcije
                  okrožne sodnice na Okrožnem sodišču v Ljubljani z dnem 15.6.1995. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o razrešitvi gospoda Srečka Gabrila funkcije
                  okrajnega sodnika na Okrajnem sodišču v Žalcu z dnem 30.6.1995. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o razrešitvi gospe Brede Horvat funkcije
                  okrajne sodnice na Okrajnem sodišču v Mariboru z dnem 1.6.1995. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o razrešitvi gospe Mojce Tavčar-Pasar funkcije
                  okrajne sodnice na Okrajnem sodišču v Piranu z dnem 4.6.1995. Ugotovimo
                  sklepčnost! <stage>(52 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog odloka o razrešitvi gospe Lavre Černel funkcije
                  okrajne sodnice na Okrajnem sodišču v Ajdovščini z dnem 4.6.1995. Ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o spremembi odloka o sestavi Odbora za finance in kreditno
                  monetarno politiko in o izvolitvi predsednika, dveh podpredsednikov in članov
                  odbora je zboru predložila Komisija za volitve, imenovanja in administrativne
                  zadeve. Ali želi poročevalec komisije besedo? <stage>(Ne.)</stage> Ali želi besedo
                  predstavnik Sekretariata za zakonodajo in pravne zadeve? <stage>(Ne.)</stage> Ali
                  želijo besedo predstavniki poslanskih skupin? <stage>(Ne.)</stage> Ali želijo
                  besedo poslanke in poslanci? <stage>(Ne.)</stage> Ker ni razpravljavcev, prehajamo
                  na glasovanje. Na glasovanje dajem predlog odloka o spremembi odloka o sestavi
                  Odbora za finance in kreditno monetarno politiko in o izvolitvi predsednika, dveh
                  podpredsednikov in članov odbora. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o izvolitvi sodnice za prekrške s sedežem v Ljubljani je zboru
                  predložila Komisija za volitve, imenovanja in administrativne zadeve. Ali želi
                  poročevalec komisije besedo? <stage>(Ne.)</stage> Ali želi besedo predstavnik
                  Sekretariata za zakonodajo in pravne zadeve? <stage>(Ne.)</stage> Ali želijo
                  besedo predstavniki poslanskih skupin? <stage>(Ne.)</stage> Ali želijo besedo
                  poslanke in poslanci? <stage>(Ne.)</stage> Ker ni razprave, prehajamo na
                  glasovanje. Na glasovanje dajem predlog odloka o izvolitvi gospe Anjeze
                  Rotar-Vidic za sodnico za prekrške s sedežem v Ljubljani. Ugotovimo sklepčnost!
                     <stage>(54 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o izvolitvi sodnice za prekrške s sedežem v Kočevju je zboru
                  predložila Komisija za volitve, imenovanja in administrativne zadeve. Ali želi
                  poročevalec komisije besedo? <stage>(Ne.)</stage> Ali želi besedo predstavnik
                  Sekretariata za zakonodajo in pravne zadeve? <stage>(Ne.)</stage> Ali želijo
                  besedo predstavniki poslanskih skupin? <stage>(Ne.)</stage> Ali želijo besedo
                  poslanke in poslanci? <stage>(Ne.)</stage> Ker ni razprave, prehajamo na
                  glasovanje. Na glasovanje dajem predlog odloka o izvolitvi gospe Ines Skebe za
                  sodnico za prekrške s sedežem v Kočevju. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o izvolitvi sodnika za prekrške s sedežem v Sevnici, predstojnika
                  organa, je zboru predložila Komisija za volitve, imenovanja in administrativne
                  zadeve. Ali želi poročevalec komisije besedo? <stage>(Ne.)</stage> Ali želi besedo
                  predstavnik Sekretariata za zakonodajo in pravne zadeve? <stage>(Ne.)</stage> Ali
                  želijo besedo predstavniki poslanskih skupin? <stage>(Ne.)</stage> Ali želijo
                  besedo poslanke in poslanci? <stage>(Ne.)</stage> Ker ni razprave, prehajamo na
                  glasovanje. Na glasovanje dajem predlog odloka o izvolitvi gospoda Ivana Kovača za
                  sodnika za prekrške s sedežem v Sevnici, predstojnika organa. Ugotovimo
                  sklepčnost! <stage>(53 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o razrešitvi in imenovanju člana Nadzornega odbora RTV Slovenije je
                  zboru predložila Komisija za volitve, imenovanja in administrativne zadeve.
                  Komisija predlaga, da se razreši dolžnosti člana gospod Ivo Bevk ter se imenuje za
                  člana gospod Sašo Veronik. Želi poročevalec komisije besedo? <stage>(Ne
                     želi.)</stage> Želi besedo predstavnik Sekretariata za zakonodajo in pravne
                  zadeve? <stage>(Ne želi.)</stage> Želijo besedo predstavniki poslanskih skupin?
                     <stage>(Ne želijo.)</stage> Želijo besedo poslanke in poslanci? <stage>(Ne
                     želijo.)</stage> Ker ni razprave, prehajamo na glasovanje.</p>
               <p>Na glasovanje dajem predlog odloka o razrešitvi in imenovanju člana Nadzornega
                  odbora RTV Slovenija. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da je predlog odloka sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA</title>, to je na <title>OBRAVNAVO
                     PREDLOGA ZAKONA O ZAČASNEM, DELNEM ZADRŽANJU VRAČANJA PREMOŽENJA CERKVAM IN
                     DRUGIM VERSKIM SKUPNOSTIM OZIROMA REDOVOM, RAZEN VRAČANJA SAKRALNIH
                     OBJEKTOV</title>, ki ga vodimo po hitrem postopku in smo v drugem branju,
                  znotraj druge obravnave znotraj hitrega postopka.</p>
               <p>V obravnavo dajem 1. člen in amandma k 1. členu, ki se glasi: V oklepaju se
                  dopolni navedba zakona o denacionalizaciji z označbo številk Uradnih listov, tako
                  da se pravilno glasi: "<stage>(Uradni list SRS številka 27/91, 56/92, odločba
                     Ustavnega sodišča 13/93, Odločba Ustavnega sodišča 31/93, 24/95 - odločba
                     Ustavnega sodišča)</stage>". Amandma je redakcijske narave. Predlagatelj
                  amandmaja je Odbor za notranjo politiko in pravosodje. Želi kdo razpravljati?
                  Nihče. Ker ni razprave, prehajamo na glasovanje. Na glasovanje dajem amandma k 1.
                  členu. Ugotovimo sklepčnost! <stage>(33 prisotnih.)</stage> Ugotavljamo
                  sklepčnost! <stage>(33 prisotnih.)</stage> Še enkrat ugotavljamo sklepčnost!
                  Proceduralno gospod Anderlič, ali kaj imate? Izvolite.</p>
            </sp>
            <sp xml:id="SDZ1-Redna-32-1995-05-31.sp84">
               <speaker>TONE ANDERLIČ:</speaker>
               <p>Imel bi proceduralen predlog, če bo mogoče zagotoviti sklepčnost, da se ta predlog
                  sprejme. Upam, da bo mogoče po 10 minutah odmora to narediti, in sicer, da bi to
                  točko dnevnega reda prestavili na konec seje, ali da kolegij  drugače poskuša
                  najti odgovor na to vprašanje in razrešiti problem sklepčnosti in nadaljevanja ter
                  zaključka seje. Torej, predlagam 10 minut odmora in po odmoru proceduralni predlog
                  za preložitev točke. Tako mislim, da je edino mogoče, sedaj najbrž ne morem dati
                  tega predloga, ker ni sklepčnosti. Nismo sklepčni, tako tudi proceduralnega
                  predloga ne morem dati. Vsaj jaz si tako razlagam.</p>
            </sp>
            <sp xml:id="SDZ1-Redna-32-1995-05-31.sp85">
               <speaker>PODPREDSEDNIK MIROSLAV MOZETIČ:</speaker>
               <p>Na predlog oziroma zahtevo za odmor prekinjam dopoldanski del seje. Nadaljujemo ob
                  14. uri.</p>
            </sp>
            <stage type="time">(Seja je bila prekinjena ob 12.36 uri in se je nadaljevala ob 14.10
               uri.)</stage>
            <sp xml:id="SDZ1-Redna-32-1995-05-31.sp86">
               <speaker>PODPREDSEDNIK MIROSLAV MOZETIČ:</speaker>
               <p>Nadaljujemo z delom. Ugotavljamo navzočnost! <stage>(57 prisotnih.)</stage> Smo
                  sklepčni. Za popoldanski del zasedanja se je opravičil gospod Tone Anderlič,
                  gospod Jože Pučnik in Vika Potočnik do 15. ure. Gospod Jelinčič ima
                  proceduralno.</p>
            </sp>
            <sp xml:id="SDZ1-Redna-32-1995-05-31.sp87">
               <speaker>ZMAGO JELINČIČ:</speaker>
               <p>Hvala lepa. Imam proceduralni predlog, ki ga bom začel z vprašanjem samemu sebi v
                  bistvu. Kako je mogoče voditi sejo, če tistega, ki sejo vodi, ni v dvorani?
                  Predsedujoči namreč ni izkazal prisotnosti in vendar je odločal o teh zadevah.
                  Zato predlagam oziroma zahtevam tolmačenje Komisije za poslovnik in potem želim,
                  da se o tem tudi sestane kolegij predsednika in se o teh zadevah pogovorimo. Hvala
                  lepa.</p>
            </sp>
            <sp xml:id="SDZ1-Redna-32-1995-05-31.sp88">
               <speaker>PODPREDSEDNIK MIROSLAV MOZETIČ:</speaker>
               <p>Torej, za tolmačenje poslovnika prosim, da vložite pismeno zahtevo na komisijo.
                  Kar zadeva sklic kolegija, se obrnite na predsednika Državnega zbora. Prej sem
                  pozabil vprašati, ker sicer gospoda Anderliča ni, ampak če kdo drugi iz poslanske
                  skupine želi kaj povedati, kar je bilo po prekinitvi. Gospod Janc.</p>
            </sp>
            <sp xml:id="SDZ1-Redna-32-1995-05-31.sp89">
               <speaker>BRANKO JANC:</speaker>
               <p>Gospod predsedujoči, naša poslanska skupina predlaga, da 3. točko dnevnega reda
                  prestavimo kot zadnjo točko dnevnega reda 32. seje Državnega zbora in da
                  nadaljujemo s 3.a točko dnevnega reda, in sicer predlogom zakona o ureditvi
                  določenih vprašanj v zvezi z graditvijo avtocest v Republiki Sloveniji.</p>
            </sp>
            <sp xml:id="SDZ1-Redna-32-1995-05-31.sp90">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej predlog se glasi, da se točka 3. prestavi kot zadnja točka
                  dnevnega reda. Dajem ta predlog na glasovanje. Ugotavljamo sklepčnost! <stage>(31
                     prisotnih.)</stage> Ponovno ugotavljamo sklepčnost! <stage>(31
                     prisotnih.)</stage> In še enkrat ugotavljamo sklepčnost! <stage>(32
                     prisotnih.)</stage></p>
               <p>Za danes zaključujemo delo, jutri je nadaljevanje ob 10. uri.</p>
            </sp>
            <stage type="time">(SEJA JE BILA PREKINJENA 31. MAJA 1995 OB 14.14 URI IN</stage>
         </div>
      </body>
   </text>
</TEI>