<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-16-1993-12-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">904719BE99BDEA0AC1257832004838DD</idno>
               <idno type="URI">904719BE99BDEA0AC1257832004838DD</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-16-1993-12-23.DZ" n="16">
               <name>Redna</name>
               <date when="1993-12-23"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-16-1993-12-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 23. DECEMBRA 1993 OB 10.28 URI.)</stage>
            <sp xml:id="SDZ1-Redna-16-1993-12-23.sp1">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam nadaljevanje 16. seje Državnega zbora Republike Slovenije.</p>
               <p>Obveščen sem, da so zadržani, in se današnje seje ne morejo udeležiti, naslednje poslanke in poslanci: Dr. Dušan Bavdek, Jože Protner, Tone Partljič za del seje, Franc Potočnik, Jožef Kopše, Mihaela Logar, Miloš Pavlica, za dopoldanski del seje pa Vitodrag Pukl, Zmago Jelinčič in Beno Henigman, gospa Pozsončeva za približno pol ure ter gospod Šešerko za dve uri.</p>
               <p>Prosim, da ugotovimo prisotnost! <stage>(56 poslancev.)</stage></p>
               <p>Ugotavljam, da je zbor sklepčen in lahko odloča.</p>
               <p>Na to sejo smo vabili tudi predstavnike Vlade Republike Slovenije in jih lepo pozdravljamo.</p>
               <p>Današnjo sejo bomo nadaljevali s 33. točko dnevnega reda, to je volitve in imenovanja.</p>
               <p>Še prej pa predlagam zboru, da odločijo o sprejemu zapisnika seje zbora.</p>
               <p>V sklicu smo napovedali, da bo Državni zbor na 16. seji sprejel zapisnika 13. in 14. seje zbora, pri čemer je bil zapisnik 13. seje priložen sklicu, zapisnik 14. seje, pa naj bi zaradi obsežnega dnevnega reda prejeli kasneje.</p>
               <p>Ugotavljam, da zapisnik 14. seje še ni pripravljen, zato bo o njegovem sprejemu zbor odločal na naslednji seji.</p>
               <p>Tako prehajamo na sprejem <title>ZAPISNIKA 13. SEJE DRžAVNEGA ZBORA REPUBLIKE SLOVENIJE</title>.</p>
               <p>Zapisnik 13. seje, ki se je pričela 9.11 in nadaljevala 10., 11. in 12.11.1993, ste prejeli s sklicem 16. seje dne 10.12.1993. Ali kdo zahteva spremembo ali dopolnitev oziroma ali ima kakšno drugo pripombo k zapisniku?</p>
               <p>Ker na zapisnik 13. seje Državnega zbora Republike Slovenije ni pripomb, prehajamo na odločanje o sprejemu zapisnika. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je zapisnik 13. izredne seje Državnega zbora sprejet.</p>
               <p>Prehajamo na <title>33. TOČKO DNEVNEGA REDA</title>, to je na <title>VOLITVE IN IMENOVANJA</title>.</p>
               <p>K tej točki sem vabil predstavnike predlagateljev in jih lepo pozdravljam.</p>
               <p>Predloge Sodnega sveta, Javnega tožilca Republike Slovenije, Vlade Republike Slovenije in Komisije za volitve, imenovanja in administrativne zadeve ste prejeli.</p>
               <p>Prehajamo na obravnavo in sklepanje o posameznih predlogih.</p>
               <p>Predlog odloka o razrešitvi in izvolitvi članov mandatno-imunitetne komisije Državnega zbora Republike Slovenije. Predlog odloka je zboru predložila Komisija za volitve, imenovanja in administrativne zadeve in predlaga zboru, da ga sprejme. Želi poročevalec komisije besedo? <stage>(Ne želi.)</stage> Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem. Želi kdo razpravljati? <stage>(Nihče.)</stage></p>
               <p>Ker ne želi nihče razpravljati, dajem na glasovanje predlog odloka o razrešitvi in izvolitvi članov Mandatno-imunitetne komisije Državnega zbora Republike Slovenije.</p>
               <p>V Mandatno-imunitetni komisiji Državnega zbora se razreši dolžnosti članice komisije Irena Oman, samostojna poslanska skupina, in se izvoli za člana komisije Brane Eržen, samostojna poslanska skupina. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je odlok sprejet. Predlog odloka o razrešitvi in izvolitvi članov Komisije Državnega zbora Republike Slovenije za volitve, imenovanja in administrativne zadeve. Predlog odloka je zboru predložila Komisija za volitve, imenovanja in administrativne zadeve in predlaga zboru, da ga sprejme. Želi poročevalec komisije besedo? <stage>(Ne želi.)</stage> Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? Ne želijo. Želi kdo od poslancev razpravljati? <stage>(Ne želi.)</stage></p>
               <p>Ker ne želi nihče razpravljati, dajem odlok na glasovanje.</p>
               <p>Odlok o razrešitvi in izvolitvi članov Komisije Državnega zbora Republike Slovenije za volitve, imenovanja in administrativne zadeve. V Komisiji za volitve, imenovanja in administrativne zadeve se razreši dolžnosti člana Sašo Lap, samostojna poslanska skupina, in se izvoli za članico Irena Oman, samostojna poslanska skupina. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o spremembi odloka o sestavi Komisije Državnega zbora Republike Slovenije za spremljanje in nadzor lastninskega preoblikovanja družbene lastnine in o izvolitvi predsednika, podpredsednika in članov komisije. Komisija za volitve, imenovanja in administrativne zadeve je 2.12.1993 zboru predložila predlog navedenega odloka. Na predlog poslanske skupine Slovenske ljudske stranke za spremembo v članstvu je komisija o navedenem odloku ponovno razpravljala 21.12.1993 in predlog odloka z 2.12.1993 umaknila ter zboru predložila nov predlog odloka, ki nosi datum 21.12.1993, in ste ga prejeli na klop.</p>
               <p>Želi poročevalec komisije besedo? <stage>(Ne želi.)</stage> Želi besedo predstavnik Sekretariata za zakonodajo? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Želijo besedo poslanke in poslanci? <stage>(Ne.)</stage></p>
               <p>Ker ne želi nihče razpravljati, dajem predlog na glasovanje. Kot sem prebral, ste odlok, ki nosi datum 21.12.1993, prejeli na klop; dolg je dve strani - dovolite, da ga ne bi bral. Ena sprememba, ki je, črta se besedilo: "za podpredsednika Ludvik Toplak, Slovenska ljudska stranka." Izvoli se za podpredsednika komisije Žarko Pregelj, poslanska skupina Slovenske ljudske stranke. Razreši se član komisije pod številko 10, dr. Peter Tancig, poslanska skupina Zeleni - Ekološko socialna stranka; skladno s tem se ustrezno preštevilčijo nadaljnje zaporedne številke pred imeni članov komisije. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o sestavi in imenovanju predsednika, namestnika predsednika in članov preiskovalne komisije Državnega zbora Republike Slovenije o domnevnem škodljivem, nedopustnem in nezakonitem ter neustavnem delovanju in poslovanju Izvršnega sveta skupščine Mesta Ljubljana, izvršnih svetov skupščin občin Postojna, Trbovlje in Izola ter vseh tistih izvršnih svetov skupščin občin, pri katerih delovanju so bile s strani Službe družbenega knjigovodstva ali drugih pristojnih organov ugotovljene nepravilnosti in nezakonitosti ter sum zlorabe pooblastil nekaterih javnih funkcionarjev in drugih tovrstnih nepravilnosti.</p>
               <p>Predlog odloka je zboru predložila Komisija za volitve, imenovanja in administrativne zadeve in predlaga zboru, da ga sprejme.</p>
               <p>Želi poročevalec komisije besedo? <stage>(Ne želi.)</stage> Želi besedo predstavnik sekretariata? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem. Kdo želi besedo? Ker ne želi nihče razpravljati, dajem predlog odloka na glasovanje.</p>
               <p>V preiskovalno komisijo se imenujejo: za predsednika Tone Anderlič, poslanska skupina Liberalno demokratske stranke, za namestnika predsednika Brane Eržen, Samostojna poslanska skupina, za člane: Jožef Kocuvan, poslanska skupina Slovenskih krščanskih demokratov, Franc Lipoglavšek, poslanska skupina Združene liste, Zmago Jelinčič, poslanska skupina Slovenske nacionalne stranke, mag. Igor Omerza, poslanska skupina Demokratov demokratske stranke, Žarko Pregelj, poslanska skupina Slovenske ljudske stranke, dr. Peter Tancig, poslanska skupina Zeleni-ekološko socialna stranke, Vitodrag Pukl, poslanska skupina Socialno demokratske stranke Slovenije. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o razrešitvi namestnice Javnega pravobranilca Republike Slovenije. Vlada Republike Slovenije predlaga, da Državni zbor razreši namestnico javnega pravobranilca Republike Slovenije. Predlog je obravnavala Komisija za volitve, imenovanja in administrativne zadeve in k predlogu dala pozitivno mnenje.</p>
               <p>Želi besedo predstavnik Vlade? <stage>(Ne želi.)</stage> Želi besedo poročevalec komisije? <stage>(Ne želi.)</stage> Želi besedo predstavnik sekretariata? <stage>(Tudi ne.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem. Želi kdo razpravljati? <stage>(Nihče.)</stage></p>
               <p>Ker ne želi nihče razpravljati, dajem na glasovanje predlog odloka o razrešitvi namestnice Javnega pravobranilca Republike Slovenije. Razreši se Alenka Wolf Jurca funkcije namestnice Javnega pravobranilca Republike Slovenije z dnem 31.1.1994. Ugotovimo sklepčnost! <stage>(58 prisotnih.)</stage></p>
               <p>Kdo do je za? <stage>(54 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o imenovanju namestnice Javnega pravobranilca Republike Slovenije. Vlada Republike Slovenije predlaga, da Državni zbor imenuje namestnico Javnega pravobranilca Republike Slovenije. Predlog je obravnavala Komisija za volitve, imenovanja in administrativne zadeve in k predlogu podala pozitivno mnenje.</p>
               <p>Želi besedo predstavnik Vlade? <stage>(Ne želi.)</stage> Želi besedo poročevalec komisije? <stage>(Tudi ne.)</stage> Želi besedo predstavnik sekretariata? <stage>(Tudi ne.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem. Želi kdo razpravljati? <stage>(Ne.)</stage></p>
               <p>Ker ne želi nihče razpravljati, dajem na glasovanje predlog odloka o imenovanju namestnice Javnega pravobranilca Republike Slovenije. Imenuje se Miroslava Belič za namestnico Javnega pravobranilca Republike Slovenije. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o razrešitvi namestnika javnega tožilca Temeljnega javnega tožilstva v Ljubljani. Javni tožilec Republike Slovenije predlaga, da Državni zbor razreši namestnika javnega tožilca Temeljnega javnega tožilstva v Ljubljani. Predlog je obravnavala Komisija za volitve, imenovanja in administrativne zadeve in k predlogu podala pozitivno mnenje.</p>
               <p>Želi poročevalec komisije besedo? <stage>(Ne želi.)</stage> Želi besedo predstavnik sekretariata? <stage>(Tudi ne)</stage>. Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem? Želi kdo razpravljati? <stage>(Ne.)</stage></p>
               <p>Ker ne želi nihče razpravljati, dajem na glasovanje predlog odloka o razrešitvi namestnika javnega tožilca Temeljnega javnega tožilstva v Ljubljani. Razreši se Mirko Vrtačnik funkcije namestnika javnega tožilca Temeljnega javnega tožilstva v Ljubljani z dnem 31.12.1993. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog odloka sprejet. Predlog odloka o imenovanju namestnika javnega tožilca Temeljnega javnega tožilstva Ljubljani. Javni tožilec Republike Slovenije predlaga, da Državni zbor imenuje namestnika javnega tožilca Temeljnega javnega tožilstva v Ljubljani. Predlog je obravnavala Komisija za volitve, imenovanja in administrativne zadeve in k predlogu podala pozitivno mnenje.</p>
               <p>Želi poročevalec komisije besedo? <stage>(Ne želi.)</stage> Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem. Želi kdo razpravljati? Ker ne želi nihče razpravljati, dajem na glasovanje predlog odloka o imenovanju namestnika javnega tožilca Temeljnega javnega tožilstva v Ljubljani. Imenuje se Andrej Baraga za namestnika javnega tožilca Temeljnega javnega tožilstva v Ljubljani. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet. Predlog odloka o spremembi odloka o določitvi števila sodnikov za prekrške Republiškega senata za prekrške. Predlog odloka je zboru predložila Komisija za volitve, imenovanja in administrativne zadeve in predlaga zboru, da ga sprejme.</p>
               <p>Želi besedo poročevalec komisije? <stage>(Ne.)</stage> Želi besedo predstavnik Sekretariata za zakonodajo in pravne zadeve? <stage>(Tudi ne.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem. Želi kdo razpravljati? Ker ne želi nihče razpravljati dajem na glasovanje predlog odloka o spremembi odloka o določitvi števila sodnikov za prekrške Republiškega senata za prekrške. Republiški senat za prekrške ima predsednika in 14 sodnikov za prekrške. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o imenovanju namestnika generalne direktorice Službe družbenega knjigovodstva Slovenije. Predlog odloka je zboru predložila Komisija za volitve, imenovanja in administrativne zadeve in predlaga zboru, da ga sprejme.</p>
               <p>Želi poročevalec komisije besedo? <stage>(Ne želi.)</stage> Želi besedo predstavnik sekretariata za zakonodajo in pravne zadeve? <stage>(Ne.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem. Želi kdo razpravljati? <stage>(Ne.)</stage></p>
               <p>Ker ne želi nihče razpravljati, dajem na glasovanje predlog odloka o imenovanju namestnika generalne direktorice Službe družbenega knjigovodstva Slovenije. Imenuje se mag. Jože Olup za namestnika generalne direktorice Službe družbenega knjigovodstva Slovenije. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da predlog odloka ni sprejet.</p>
               <p>Predlog odloka o spremembi odloka o sestavi Odbora Državnega zbora Republike Slovenije za mednarodne odnose in o izvolitvi predsednika, podpredsednika in članov odbora. Predlog odloka je zboru predložila Komisija za volitve, imenovanja in administrativne zadeve in predlaga zboru, da ga sprejme.</p>
               <p>Želi poročevalec komisije besedo. <stage>(Ne želi.)</stage> Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem? Kdo želi besedo?</p>
               <p>Ker ne želi nihče razpravljati, dajem na glasovanje predlog odloka o spremembi odloka o sestavi Odbora Državnega zbora Republike Slovenije za mednarodne odnose in o izvolitvi predsednika, podpredsednika in članov odbora. Črta se besedilo pod številko 14, dr. Ludvik Toplak, Slovenska ljudska stranka. Izvoli se za člana odbora pod številko štirinajst Alojzij Metelko, poslanska skupina Slovenske ljudske stranke. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(Nihče.)</stage> <stage>(Ni konstatacije)</stage></p>
               <p>Ugotavljam, da je predlog odloka sprejet.</p>
               <p>Predlog odloka o spremembi odloka o sestavi Odbora Državnega zbora Republike Slovenije za finance in kreditno monetarno politiko in o izvolitvi predsednika, dveh podpredsednikov in članov odbora. Predlog odloka je zboru predložila Komisija za volitve, imenovanja in administrativne zadeve in predlaga zboru, da ga sprejme. Želi poročevalec komisije besedo? <stage>(Ne želi.)</stage> Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? <stage>(Ne.)</stage> Besedo dajem poslankam in poslancem. Želi kdo razpravljati?</p>
               <p>Ker ne želi nihče razpravljati, dajem na glasovanje predlog odloka o spremembi o sestavi Odbora Državnega zbora Republike Slovenije za finance in kreditno monetarno politiko in v izvolitvi predsednika, dveh podpredsednikov in članov odbora. Za besedilom "za podpredsednika" se črta besedilo "dr. Ludvik Toplak, Slovenska ljudska stranka. Izvoli se za podpredsednika odbora, dr. Franc Zagožen, poslanska skupina Slovenske ljudske stranke." Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog odloka sprejet. Predlog odloka o izvolitvi člana in namestnika člana delegacije Državnega zbora Republike Slovenije v Parlamentarni skupščini Sveta Evrope. Predlog odloka je zboru predložila Komisija za volitve, imenovanja in administrativne zadeve in predlaga zboru, da ga sprejme. Želi poročevalec komisije besedo? <stage>(Ne želi.)</stage> Želi besedo predstavnik Sekretariata za zakonodajo in pravne zadeve? <stage>(Ne.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem. Želi kod besedo?</p>
               <p>Ker ne želi nihče razpravljati, dajem na glasovanje predlog odloka o izvolitvi člana in namestnika člana delegacije Državnega zbora Republike Slovenije v Parlamentarni skupščini Sveta Evrope. Namesto Jaše Zlobca se za člana delegacije izvoli Jožef Školč, poslanska skupina Liberalno demokratske stranke; namesto dr. Ludvika Toplaka se za namestnika člana delegacija izvoli Alojzij Metelko, poslanska skupina Slovenske ljudske stranke. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je predlog odloka sprejet.</p>
               <p>Predlog odloka o razrešitvi in imenovanju člana nadzornega odbora Slovenskega odškodninskega sklada. Predlog odloka je zboru predložila Komisija za volitve, imenovanja in administrativne zadeve in predlaga zboru, da ga sprejme. Želi besedo poročevalec komisije? <stage>(Ne želi.)</stage> Želi besedo predstavnik Sekretariata za zakonodajo in pravne zadeve? <stage>(Tudi ne.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem. Želi kdo besedo?</p>
               <p>Ker ne želi nihče razpravljati, dajem na glasovanje predlog odloka o razrešitvi in imenovanju člana nadzornega odbora</p>
               <p>Slovenskega odškodninskega sklada. Razreši se Jerneja Slapernika dolžnosti člana nadzornega odbora Slovenskega odškodninskega sklada. Imenuje se Rosano Balažic za članico nadzornega odbora Slovenskega odškodninskega sklada. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog odloka sprejet. Predlog odloka o izvolitvi sodnika Temeljnega sodišča v Kranju. Sodni svet predlaga, da Državni zbor izvoli sodnika Temeljnega sodišča v Kranju. Predlog je obravnavala Komisija za volitve, imenovana in administrativne zadeve in k predlogu podala pozitivno mnenje.</p>
               <p>Želi besedo poročevalec komisije? <stage>(Ne želi.)</stage> Želi besedo predstavnik Sekretariata za zakonodajo in pravne zadeve? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem. Želi kdo besedo? Ker ne želi nihče razpravljati, dajem na glasovanje predlog odloka o izvolitvi sodnika Temeljnega sodišča v Kranju. Izvoli se Janko Bilban za sodnika Temeljnega sodišča v Kranju. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet. Predlog odloka o razrešitvi sodnice Sodišča združenega dela v Kopru. Sodni svet predlaga, da Državni zbor razreši sodnico Sodišča združenega dela v Kopru. Predlog je obravnavala Komisija za volitve, imenovanja in administrativne zadeve in k predlogu podala pozitivno mnenje.</p>
               <p>Želi poročevalec komisije besedo? <stage>(Ne želi.)</stage> Želi besedo predstavnik Sekretariata za zakonodajo in pravne zadeve? <stage>(Tudi ne.)</stage> Želijo besedo predstavniki poslanskih skupin. <stage>(Ne.)</stage> Besedo dajem poslankam in poslancem. Želi kdo besedo?</p>
               <p>Ker ne želi nihče razpravljati, dajem na glasovanje predlog odloka o razrešitvi sodnice Sodišča združenega dela v Kopru.  Razreši se Margareta Srebotnjak-Borsellino funkcije sodnice Sodišča združenega dela v Kopru. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>S tem je zaključena 33. točka dnevnega reda volitve in imenovanja.</p>
               <p>Prehajamo na <title>26. TOČKO, PREDLOG ZAKONA O SPREMEMBAH IN DOPOLNITVAH STANOVANJSKEGA ZAKONA</title>.</p>
               <p>Prosim, poročevalca komisije oz. odbora za poročilo.</p>
            </sp>
            <sp xml:id="SDZ1-Redna-16-1993-12-23.sp2">
               <speaker>ŽARKO PREGELJ:</speaker>
               <p>Spoštovani! Okvirno bi predstavil stališče Odbora za infrastrukturo glede nadaljnje  obravnave predloga zakona o dopolnitvah in spremembah stanovanjskega zakona. Poročilo se še piše in bo kmalu pripravljeno.</p>
               <p>Gre za to, da odbor predlaga, da se odločanje preloži na naslednjo sejo. Hkrati tudi zahteva od Vlade, da pripravi nov predlog 8. člena, to je tisti člen, ki je bistvo tega zakona, in sicer, da ga pripravi kot celovito spremembo 125. člena. Ob tem naj Vlada predstavi vse potrebne podatke, se pravi, koliko je teh stanovanj, ki bodo prišla v poštev po tem zakonu in hkrati naj tudi predvidi nove finančne vire za državni proračun, da se bodo lahko ti problemi razrešili. Bolj natančno poročilo bo kmalu prišlo in bomo takrat odločali o sklepih odbora. Hvala.</p>
            </sp>
            <sp xml:id="SDZ1-Redna-16-1993-12-23.sp3">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prekinjam sejo za posvetovanje v poslanskih skupinah. Ob 13. uri bo seja Kolegija predsednika <stage>(soba 217)</stage>, ob 13.15 uri po nadaljevanje seje zbora. Obveščam vas, da bo ob 18. uri sklicana izredna seja zbora zaradi ponovnega glasovanja o predlogu zakona o določitvi višine invalidskih in veteranskih prejemkov za leto 1994, na katerega je Državni svet dal odložilni veto.</p>
               <p>Sejo nadaljujemo ob 13.15. uri. Ob tej uri bo tudi glasovanje in odločanje o stanovanjskem zakonu.</p>
            </sp>
            <sp xml:id="SDZ1-Redna-16-1993-12-23.sp4">
               <speaker>ŠTEFAN KOCIPER:</speaker>
               <p>Člani Odbora za zdravstvo, delo, družino in socialno politiko bi imeli v tem odmoru tudi sejo, da pripravimo stališče za izredno sejo, za ponovno odločanje o vetu. Predlagam, da se čez 5 minut dobimo v mali dvorani in ko končamo, smo prosti; čez 5 minut v mali dvorani na Tomšičevi.</p>
            </sp>
            <stage type="time">(Seja je bila prekinjena ob 10.57 uri in se je nadaljevala ob 14.32 uri.)</stage>
            <sp xml:id="SDZ1-Redna-16-1993-12-23.sp5">
               <speaker>PODPREDSEDNIK MIROSLAV MOZETIČ:</speaker>
               <p>Prosim, če zasedete mesta da ugotovimo, če nas je dovolj v dvorani. Ugotavljamo navzočnost. <stage>(50 navzočih.)</stage> Ugotavljam, da smo sklepčni in da lahko delamo.</p>
               <p>Prehajamo na <title>26. TOČKO - PREDLOG ZAKONA O SPREMEMBAH IN DOPOLNITVAH STANOVANJSKEGA ZAKONA</title>.</p>
               <p>Prosim poročevalca odbora, da pove poročilo.</p>
            </sp>
            <sp xml:id="SDZ1-Redna-16-1993-12-23.sp6">
               <speaker>ŽARKO PREGELJ:</speaker>
               <p>Spoštovani! Odbor za infrastrukturo in okolje je soglasno sprejel naslednje sklepe in predlaga Državnemu zboru, da jih sprejme:</p>
               <p>"1. Druga obravnava predloga zakona o spremembah in dopolnitvah stanovanjskega zakona se nadaljuje na naslednji januarski seji Državnega zbora." - Se pravi, ohranimo isto fazo, odločamo na naslednji seji.</p>
               <p>"2. Predlagatelj pripravi za nadaljevanje obravnave novo besedilo 8. člena predloga zakona o spremembah in dopolnitvah stanovanjskega zakona, ki naj v celoti nadomesti 125. člen stanovanjskega zakona, ob čimvečjem upoštevanju vloženih amandmajev k predloženemu zakonskemu predlogu za drugo obravnavo. K temu naj poda svoje mnenje Odbor za infrastrukturo in okolje ter Sekretariat za zakonodajo in pravne zadeve.</p>
               <p>3. Pred sejo Odbora za infrastrukturo in okolje naj se predlagatelj sestane s predlagatelji amandmajev k predloženemu zakonskemu predlogu.</p>
               <p>4. Za nadaljevanje obravnave naj predlagatelj predloži tudi podatke o številu stanovanj, za katere je vložen zahtevek za denacionalizacijo ter prikaže finančne obveznosti, ki bi nastale na podlagi določb novega 8. člena predloga zakona o spremembah in dopolnitvah stanovanjskega zakona. Predloži naj tudi možne dodatne finančne vire za pokrivanje teh obveznosti." Hvala.</p>
            </sp>
            <sp xml:id="SDZ1-Redna-16-1993-12-23.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. V razpravo dajem predloge sklepov odbora. Želi kdo razpravljati o predloženih sklepih? Če ni razpravljalcev, razpravo zaključujem in prehajamo na glasovanje po posameznih sklepih.</p>
               <p>Najprej dajem na glasovanje prvi sklep, ki se glasi: "Druga obravnava predloga zakona o spremembah in dopolnitvah stanovanjskega zakona se nadaljuje na naslednji, januarski seji Državnega zbora". Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(61 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da prvi sklep sprejet.</p>
               <p>Na glasovanje dajem drugi sklep, ki se glasi: "Predlagatelj pripravi za nadaljevanje obravnave novo besedilo 8. člena predloga zakona o spremembah in dopolnitvah stanovanjskega zakona, ki naj v celoti nadomesti 125. člen stanovanjskega zakona, ob čimvečjem upoštevanju vloženih amandmajev k predloženemu zakonskemu predlogu za drugo obravnavo. K temu poda svoje mnenje Odbor za infrastrukturo in okolje ter Sekretariat za zakonodajo in pravne zadeve." Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je drugi sklep sprejet.</p>
               <p>Na glasovanje dajem tretji sklep, ki se glasi: "Pred sejo Odbora za infrastrukturo in okolje naj se predlagatelj sestane s predlagatelji amandmajev k predloženemu zakonskemu predlogu". Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je tretji sklep sprejet. Na glasovanje dajem četrti sklep, ki se glasi: "Za nadaljevanje obravnave naj predlagatelj predloži tudi podatke o številu stanovanj, za katere je vložen zahtevek za denacionalizacijo ter prikaže finančne obveznosti, ki bi nastale na podlagi določb novega 8. člena predloga zakona o spremembah in dopolnitvah stanovanjskega zakona in možne dodatne finančne vire za pokrivanje teh obveznosti". Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je četrti sklep sprejet.</p>
               <p>S tem tudi zaključujemo to točko dnevnega reda.</p>
               <p>Prehajamo na <title>14. TOČKO DNEVNEGA REDA - OBRAVNAVO PREDLOGA ZA ZAČETEK POSTOPKA ZA SPREMEMBO USTAVNEGA ZAKONA ZA IZVEDBO USTAVE REPUBLIKE SLOVENIJE</title>.</p>
               <p>Ker še ni doseženo potrebno soglasje predlagam, da Državni zbor sprejme naslednji proceduralni sklep: "V skladu s 73. členom poslovnika se ta točka preloži na januarsko sejo Državnega zbora." Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je proceduralni sklep sprejet.</p>
               <p>S tem zaključujem 14. točko dnevnega reda.</p>
               <p>Zaključujemo tudi dopoldanski del zasedanja in nadaljujemo ob 16.00 uri z vprašanji in pobudami poslank in poslancev, in ob 18.00 uri, kot je bilo najavljeno, z izredno sejo.</p>
            </sp>
            <stage type="time">(Seja je bila prekinjena ob 14.40 uri in se je nadaljevala ob 16.13 uri.)</stage>
            <sp xml:id="SDZ1-Redna-16-1993-12-23.sp8">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje, nadaljujemo z današnjim zasedanjem. Preostala nam je še edina točka dnevnega reda, napovedana za danes popoldan, to so <title>VPRAŠANJA IN POBUDE POSLANK IN POSLANCEV</title>.</p>
               <p>Pri tej točki smo posebej povabili, kot je tudi v skladu z našim poslovnikom, Vlado Republike Slovenije - in predstavnike Vlade, ki so prisotni, lepo pozdravljam in se jim zahvaljujem za prihod.</p>
               <p>V skladu s poslovniškimi pravili bom prijavljene po vrsti prosil, da ustno obrazložijo svoja vprašanja, ki so jih podali pisno oziroma da realizirajo svoje prijave in pobude po vrsti, ki je določena v skladu s poslovnikom.</p>
               <p>Kot prvega k besedi vabim gospoda dr. Dimitrija Rupla.</p>
            </sp>
            <sp xml:id="SDZ1-Redna-16-1993-12-23.sp9">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Tokrat, za spremembo, vprašanje za notranjega ministra, in sicer vprašanje, ki nas, po moji sodbi, vse skupaj zelo vznemirja - vprašanje, ki se nas je vseh skupaj dotaknilo. Vsi poslanci smo nedavno dobili pošto od civilne iniciative - že drugo. Mi vemo zoper koga - ker smo ta pisma prebrali - civilna iniciativa nastopa, vemo za kakšno politiko se zavzema, kar pa zadeva dejanske avtorje, podpisnike tega nepodpisanega pisma, ne vemo nič oziroma poznamo samo ugibanja. Zaradi tega prosim spoštovanega gospoda ministra, če je le mogoče, da danes na tej seji nekoliko posveti v to meglo in nam pove, do kakšnih rezultatov je pripeljala doslej preiskava, ki jo vodi notranje ministrstvo v zvezi s to civilno iniciativo. Glede na to, da je on v nekem intervjuju oziroma v nekem članku, ki ga imam pred seboj, rekel, da raziskujejo, kdo so pisci teh anonimk in da ocenjujejo, da gre za kaznivo dejanje, ki se preganja po uradni dolžnosti - to je citat iz tega članka - ga prosim, da nas, če je le mogoče, nekoliko podrobneje obvesti o tem, kako poteka preiskava in če ima kakšne podatke, ki bi olajšali politično atmosfero v tem parlamentu in ki bi nam pomagali pri našem nadaljnjem političnem delu, raziskovanju in tako naprej. Hvala lepa.</p>
            </sp>
            <sp xml:id="SDZ1-Redna-16-1993-12-23.sp10">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, izvolite, gospod minister Bizjak.</p>
            </sp>
            <sp xml:id="SDZ1-Redna-16-1993-12-23.sp11">
               <speaker>IVAN BIZJAK:</speaker>
               <p>Spoštovane poslanke in poslanci! Moj odgovor ne bo popoln iz dveh razlogov. Prvič, ker nisem pričakoval tega vprašanja, da bi pripravil podrobne podatke <stage>(kolikor je meni znano, ni bilo najavljeno)</stage>, drugo, tudi po tej plati, ker še ni mogoče dati končnega odgovora na ta vprašanja. Povedal bi to, da uprava kriminalistične službe raziskuje v smeri kdo so avtorji tega pisma, ker, kot je bilo že omenjeno, ocenjujemo, tudi po posvetu s tožilstvom, da gre za kaznivo dejanje, ki ga je potrebno preganjati po uradni dolžnosti. S tem v zvezi, se pravi v zvezi z odkrivanjem avtorjev pisma, je bilo opravljeno že precej razgovorov, opravljena tudi precej opravil tehnične narave v smislu iskanja sledi in podobnega. Žal, na osnovi do sedaj opravljenega dela še ne morem postreči z informacijo, ki bi povedala: avtorji so ti pa ti, ali kaj podobnega; za to je, žal, še prezgodaj. Seveda pa smo po drugi plati preverili tudi navedbe o teh pisanjih, tiste navedbe, ki bi pač pomenile, če bi bile resnične, da gre za kazniva dejanja - in za zdaj se nam ni potrdilo v nobenem primeru, da gre za kaznivo dejanje med tistimi navedbami, ki so tam navedene. Toliko lahko ta trenutek rečem. Bomo pripravili še pisni odgovor, po drugi plati pa vas bomo seveda obvestili, čim bo kaj več znanega oziroma čim bo ta del raziskave zaključen. Hvala lepa.</p>
            </sp>
            <sp xml:id="SDZ1-Redna-16-1993-12-23.sp12">
               <speaker>PODPREDSEDNIK DR. LEV KREFT:</speaker>
               <p>Hvala lepa. Naslednji je bil gospod Zmago Jelinčič, ki ga trenutno ne vidim v dvorani. Gospod Sašo Lap, prosim.</p>
            </sp>
            <sp xml:id="SDZ1-Redna-16-1993-12-23.sp13">
               <speaker>SAŠO LAP:</speaker>
               <p>Hvala za besedo. Spoštovani zbor, spoštovani predstavniki Vlade! Imam dve pobudi in eno poslansko vprašanje. Prva poslanska pobuda je pobuda za ustanovitev preiskovalne Komisije za sistem ISKRA. V maju leta 1990, torej pred tremi leti in pol, je bila dana pobuda v takratni skupščini za ustanovitev preiskovalne komisije za pojasnitev vseh vzrokov, okoliščin in posledic za uničenje slovenskega velepodjetja ISKRA DELTA. Vemo, da je sistem ISKRA bil in je še danes steber gospodarske moči v Republiki Sloveniji, prav zaradi svoje velikosti, kot tudi zaradi tega, ker je vanj vključena pretežna večina slovenskih proizvodnih in razvojnih zmogljivosti s področja elektronike, kibernetike, promotike, komunikacij - da ne naštevam naprej. Zaradi tega je prišlo do popolne prevlade funkcije upravljanja in delitve na funkcijo dela in ustvarjanja. Ocenjujem, da v ISKRI poteka še vedno nezadržen stihijski rušilen proces z nepredvidljivimi posledicami, v katerem so edine organizirane aktivnosti samo tiste, ki pospešujejo tempo stihijskega razkroja.</p>
               <p>Pri opredelitvi pristojnosti te preiskovalne komisije, bom zahteval poimensko odgovornost nosilcev takratnih upravnih funkcij v ISKRI DELTI in v sistemu ISKRA nasploh. Zato Vlado in vodstvo Državnega zbora ob tej priliki sprašujem naslednje:</p>
               <p>1. Kaj se je zgodilo z delegatsko pobudo, ki jo je maja 1990 vložil takratni delegat gospod Danijel Malenšek?</p>
               <p>2. Zakaj ni nikoli nihče nikomur nič sporočil v zvezi z omenjeno delegatsko pobudo?</p>
               <p>3. Ali je morda, navkljub očitni kršitvi parlamentarnih pravil, bila opravljena primopredajna aktivnost iz takratne skupščine na parlament?</p>
               <p>Sedaj pa da razložim, zakaj v bistvu to delamo. Gigant ISKRA je na svojem vrhuncu leta 1989 zaposloval okrog 38 tisoč ljudi <stage>(to je ogromna številka za naše razmere)</stage>, dandanašnji tako ali drugače životari 12 tisoč ljudi; torej z 38 tisoč na 12 tisoč. V tem primeru gre za eno originalno optimizacijo na eno tretjino takrat zaposlenih. V tem obdobju, kot sem rekel, ISKRA doživi tehnološki kolaps, ko propadejo celi projekti. Sedaj pa Vlada ponovno želi vložiti javna sredstva, ponovno oblikovanje ene velike ISKRE. Verjetno bom prisiljen ponovno in še večkrat vprašati, kar sem spraševal že na prejšnji seji, da mi Vlada pojasni: s katerim pravnim aktom se oblikuje javni dolg <stage>(ker očitno ta stvar pelje v to smer)</stage> predvsem pa, kdo in na kakšen način ga lahko naredi, najbolj pomembno pa, kdaj in kako se ga bo likvidiralo? Druga pobuda je pobuda za zahtevo za revizijo lastninjenja podjetja Smelt, d.o.o. Ljubljana, ker po našem oziroma mojem prepričanju obstoja utemeljen sum oškodovanja družbene lastnine. Sredi leta 1990 se je družbeno podjetje Smelt začelo lastninsko preoblikovati. V tem času so po hitrem postopku vodilni iz Smelta začeli doma in na tujem ustanavljati nove firme in zastopništva. Najprej je bila v Zürichu - Švica ustanovljena firma Smelt Intak kot mešana delniška družba. Ta je kasneje, skupaj z ljubljanskim Smeltom, ustanovila delniško družbo Smet Internacional s sedežem v Ljubljani, družbeno podjetje Smelt d.o.o. pa se je preimenovalo v podjetje GEO. Prejšnji, stari Smelt je imel okrog 400 zaposlenih. Po njegovem preimenovanju v GEO pa so zaposleni pospešeno začeli prehajati v novoustanovljeno delniško družbo Smelt Internacional, tako da je v GO danes zaposlenih le še okrog 40 delavcev. GEO kot preimenovano družbeno podjetje Smelt je tako danes nesposobno za samostojno poslovanje in delo. Smelt Internacional d.d. se tako kaže kot klasična by pas firma, ki je bila ustanovljena z namenom, da v zasebne lastniške deleže prelije veliko družbeno premoženje. Zato bi revizija lastninjenja morala ugotoviti: na kakšen način so se v letu 1990 začeli povečevati zasebni lastniški deleži v Smeltu, kakšni kriteriji in načela za odkup delnic znotraj Smelta so bili takrat določena, kaj se je v tem času dogajalo s plačami nekaterih zaposlenih in nasploh, kako in s čigavimi sredstvi se je lastninilo družbeno podjetje? Zato bi revizija lastninskega preoblikovanja Smelta zagotovo morala temeljiti na celovitejši kontroli poslovanja Smelta v zadnjih treh letih, od 1990 do 1993, še posebej, ker so znane ugotovitve kontrole SDK-ja iz leta 1990, da je Smelt imel povsem samosvoj in neodvisen knjigovodsko-računovodski sistem.</p>
               <p>Ugotoviti bi bilo treba, čigav je Švicarski Smelt Intak, kdo so nosilni delničarji v Smelt Internacionalu, kakšni so njihovi lastniški deleži, kako je do njih prihajalo in kako je nastajal projekt WTC - svetovni trgovinski center v Ljubljani. Po doslej dostopnih podatkih je Smelt, d.o.o. finančno pokrival projekt WTC, ki naj bi bil samostojna pravna oseba, vodilni delavci Smelta pa so bili tudi vodilni delavci pri projektu WTC. Sum oškodovanja družbene lastnine pa je upravičen tudi v primeru WTC, saj je veliki del vodilnih in vodstvenih delavcev Smelta v WTC-ju tudi lastnik, in to zasebni lastnik poslovnih in trgovinskih prostorov v WTC-ju; nekateri so lastniki celo več lokalov. Tretje, kratko poslansko vprašanje na isto temo kot že dvakrat. Gre za zemljo, ker po 68. členu ustave tujci ne morejo biti lastniki na teh zemljiščih. Ponovno se je pojavil primer, ki opozarja na možnost - poudarjam, na možnost - prodaje zemlje tujcem. V tem primeru gre za Avto hišo Ford Kaposi iz Celovca, ki se zanima za nakup zemljišča med gorenjsko železnico in ulico Jožeta Jame do podvoza pod progo v izmeri 12.000 kvadratnih metrov.</p>
               <p>Kot sem rekel, slovenska ustava v 68. členu govori, da na zemljiščih tujci ne morejo pridobiti lastninske pravice. Zato sprašujem Vlado, ali je seznanjena s tem dogodkom, s tem primerom, in ali bo, če bo, in predvsem, kako bo ukrepala. Hvala lepa.</p>
            </sp>
            <sp xml:id="SDZ1-Redna-16-1993-12-23.sp14">
               <speaker>PODPREDSEDNIK DR. LEV KREFT:</speaker>
               <p>Hvala lepa. Naslednji je na vrsti g. dr. Bojan Korošec. Za njim bom povabil k besedi gospoda Gabrijela Berliča. Prosim.</p>
            </sp>
            <sp xml:id="SDZ1-Redna-16-1993-12-23.sp15">
               <speaker>DR. BOJAN KOROŠEC:</speaker>
               <p>Spoštovani! Poslanska skupina Zeleni - Ekološko socialna stranka je skupina poslancev Državnega zbora Republike Slovenije in dajemo pobudo Vladi Republike Slovenije, da v prostorskih sestavinah dolgoročnega plana Republike Slovenije za obdobje od leta 1986 do 2000 opredeli regijski park Mura kot naravno znamenitost izjemnega pomena. Regijski park Mura naj se opredeli v prostorskih sestavinah dolgoročnega plana Republike Slovenije za omenjeno obdobje ob spremembi in dopolnitvi tega dokumenta z zasnovo cesto-prometnih povezav, katerega bo v skladu s sklepi Državnega zbora Republike Slovenije posredovala v obravnavo in sprejem Vlada Republike Slovenije.</p>
               <p>Utemeljitev: V dolgoročnem planu Republike Slovenije za obdobje od leta 1986 do leta 2000 so v zasnovi varstva naravne dediščine na območju občin Gornja Radgona, Murska Sobota, Ljutomer in Lendava že sedaj opredeljeni krajinski parki Murska šuma, Mura in Radenci. Razen tega so v inventarju najpomembnejše naravne dediščine Slovenije opredeljena Hotiško jezero, Mota - gojišče sivih čapelj, Mura - Mrtvice pri Petišovcih, Murski logi, Veliki Kocijan, Mrtvi rokav Mure, Veržej logi in Zaton mlaka kot območja najpomembnejše naravne dediščine v Sloveniji.</p>
               <p>Zakon o naravni in kulturni dediščini v 17. členu določa, da so regijski parki lahko zaokrožena območja prvobitne in kultivirane narave, ki povezujejo v celoto značilne pokrajine in naravne znamenitosti. Namenjeni so predvsem ohranitvi naravnih eco sistemov in rekreaciji.</p>
               <p>Ravno tako zakon v 21. členu opredeljuje, da Republika Slovenija sprejme akt o razglasitvi, ko gre za narodni ali regijski park, za ogrožene rastlinske in živalske vrste, ali za drug spomenik oziroma znamenitost velikega ali izjemnega pomena za Republiko Slovenijo.</p>
               <p>Vsa zgoraj navedena dejstva predstavljajo argument za našo pobudo, saj širše območje reke Mure predstavlja naravno in zaokroženo območje prvobitne, neokrnjene narave z obilico naravnih znamenitosti, ravno tako pa predstavlja tudi enovito, zaokroženo območje, ki po svojem obsegu leži na teritoriju štirih občin.</p>
               <p>Zato menimo, da so, razen strokovnih argumentov o naravovarstvenih kvalitetah tega prostora, podani tudi vsi z zakonom opredeljeni pogoji za našo poslansko pobudo.</p>
               <p>Poslansko pobudo, ki jo podajamo, utemeljujemo tudi z argumentom, da ob sprejemanju najrazličnejših odločitev na nivoju države in lokalnih skupnosti, ki jih pogojuje tako politika razvoja kakor tudi novo sprejeta zakonodaja na drugih področjih, obstaja resna nevarnost, da bi območje, ki predstavlja neprecenljivo naravno dragocenost, bilo izgubljeno za vedno.</p>
               <p>Zato menimo, da je potrebno, razen planskega varstva v okviru prostorskih sestavin dolgoročnega plana Republike Slovenije za obdobje od leta 1986 do leta 2000, zagotoviti tudi nemudoma sprejem akta o razglasitvi tega območja kot regijski park.</p>
               <p>Strokovne podlage, ki utemeljujejo velike oziroma izjemne kvalitete tega prostora so pripravljene, tako da so podani zadostni in potrebni pogoji za sprejem akta o razglasitvi tega območja za regijski park. Posamezna območja znotraj regijskega parka, ki predstavljajo naravovarstvene kvalitete, so strokovno ovrednotena. Hvala.</p>
            </sp>
            <sp xml:id="SDZ1-Redna-16-1993-12-23.sp16">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Gabrijel Berlič; za njim bo na vrsti gospa Maria Pozsonec.</p>
            </sp>
            <sp xml:id="SDZ1-Redna-16-1993-12-23.sp17">
               <speaker>GABRIJEL BERLIČ:</speaker>
               <p>Glede na to, da sem bil informiran, da sodišče v Republiki Sloveniji sprejema in obravnava vloge v hrvatskem jeziku, in se podobno dogaja tudi pri upravnih organih, le da tam nekatere občine zahtevajo prevod listin hrvatskega izvora, ugotavljam in pa sprašujem, ali obstaja recipročnost glede rabe hrvatskega jezika pred sodiščem in upravnimi organi v Republiki Sloveniji in rabe slovenskega jezika pred enakimi organi v Republiki Hrvatski.</p>
               <p>Seveda dopuščam možnost, da sem bil napačno informiran.</p>
            </sp>
            <sp xml:id="SDZ1-Redna-16-1993-12-23.sp18">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Maria Pozsonec; za njo bom pozval gospoda Jožeta Jagodnika. Prosim, se opravičujem gospa Maria Pozsonec. Takoj bo odgovoril gospod minister Miha Kozinc. Izvolite.</p>
            </sp>
            <sp xml:id="SDZ1-Redna-16-1993-12-23.sp19">
               <speaker>MIHA KOZINC:</speaker>
               <p>Gospodu Berliču bi odgovoril, da je v sodnih in upravnih postopkih, kot je jasno, uradni jezik slovenščina, razen na območjih kjer živi madžarska in pa italijanska manjšina, in seveda sodišča in upravni organi poslujejo v slovenskem jeziku. To je edini uradni jezik, poleg obeh jezikov manjšin na teh območjih.</p>
               <p>Obstaja pa dejanska vzajemnost pri takoimenovani pravni pomoči, ki jo ima Ministrstvo za pravosodje z Ministrstvom za pravosodje Republike Hrvaške, kjer oba upravna organa poslujeta vsak v svojem jeziku. Tako da je pred sodišči in pred upravnimi organi je uradni jezik, poleg jezikov obeh narodnosti, samo slovenščina. Hvala lepa.</p>
            </sp>
            <sp xml:id="SDZ1-Redna-16-1993-12-23.sp20">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Maria Pozsonec.</p>
            </sp>
            <sp xml:id="SDZ1-Redna-16-1993-12-23.sp21">
               <speaker>MARIA POZSONEC:</speaker>
               <p>Lep pozdrav, spoštovani! Jaz bi imela nekaj poslanskih pobud. Pozvala bi Vlado Republike Slovenije oziroma pristojno ministrstvo, da izdela razvojni program, za obmejno in demografsko ogroženo območje Pomurja. Upošteva naj pogoje, ki so dani na področju poljedelstva, živinoreje, vinogradništva in sadjarstva, nadalje naj upošteva bližino vzhodnega trga in v zvezi s tem nove možnosti v državah Vzhodne Evrope. To območje potrebuje podlago za razvoj, da bi lahko pridelalo dobrine za lasten razvoj in za razvoj države.</p>
               <p>Drugič. Bliža se čas za vložitev napovedi za odmero dohodnine. Kljub novemu zakonu o dohodnini, ki bo oblažil krutost sedanjega, veljavnega zakona, bi opozorila na dejstvo, da bodo morali posamezniki za leto 1993 plačati davek kljub zelo nizkim dohodkom. Menim, da je sramota za državo, da jemlje takim, ki dobesedno ne morejo preživeti iz lastnih dohodkov in od takega, ki dobiva socialno podporo zahteva plačilo davka. Letos se je dogajalo, da mora posameznik, ki je prejemal 12 tisoč SIT pomoči na mesec za celo leto plačali 6 tisoč SIT dohodnine svoje pravice pa iskati na sodišču. Vladi predlagam, da poišče tako rešitev, na podlagi katere bi že za leto 1993 prag zvišala in s tem omogočila oprostitev plačila dohodnine nekaterim, ki imajo najnižje dohodke.</p>
               <p>Naprej bi pa spoštovani zbor, obvestila o katastrofalnem stanju na 7 km dolgem odseku Dolnji Lakoš magistralne ceste M10. Pri rekonstrukciji magistralne ceste so ta odsek začasno izpustili, čeprav je manj najnevarnejši. Tu se zgodi največ prometnih nesreč s smrtnim izidom. Zaradi velikega števila tovornih vozil in slabega vremena, je cesta postala dobesedno neprevozna; cesta je zadnji teden dobesedno razpadla. Na podlagi navedenega sprašujem Ministrstvo za promet in zveze, kaj in predvsem kaj namerava ukrepati. Obenem sprašujem republiškega inšpektorja za promet s čim utemeljuje, da se promet, še vedno odvija na taki cesti. Zahtevam ugotovitev odgovornosti za tako stanje in ustanovitev komisije, ki bo ocenila škodo, povzročeno s prometom na hišah v omenjenih vaseh, torej v Lendavi, v Doljnem Lakošu, Gornjem Lakošu, v Gaberju in v Kapci. Prebivalci teh krajev ne morejo nositi vse teže vojne v sosedstvu. Ljudje so bili zelo strpni. Verjeli so obljubam, sedaj pa zaradi izrednega stanja, kar je pravzaprav tam prisotno, čakajo odgovor in pomoč - in to takoj. Hvala.</p>
            </sp>
            <sp xml:id="SDZ1-Redna-16-1993-12-23.sp22">
               <speaker>PODPREDSEDNIK DR. LEV KREFT:</speaker>
               <p>Hvala lepa. Da se v hrupu ne da živeti, velja tudi za Državni zbor, zato bi vas prosil, da prisluhnite govorniku in ostale razprave opravite pač na tisti višini glasu, ki je še sprejemljiva v dvorani.</p>
               <p>Besedo ima gospod Jože Jagodnik.</p>
            </sp>
            <sp xml:id="SDZ1-Redna-16-1993-12-23.sp23">
               <speaker>MARIA POZSONEC:</speaker>
               <p>Bom zahtevala odgovor od Ministrstva za promet in zveze.</p>
            </sp>
            <sp xml:id="SDZ1-Redna-16-1993-12-23.sp24">
               <speaker>PODPREDSEDNIK DR. LEV KREFT:</speaker>
               <p>Izvolite. Želite vi odgovoriti na vprašanje? Prosim, gospod Sovič. - Besedo ima gospod Jože Jagodnik. - Bomo poskušali dobiti odgovor. Zastopnike Vlade opozarjam, da gospa Pozsončeva želi dobiti odgovor na seji.</p>
            </sp>
            <sp xml:id="SDZ1-Redna-16-1993-12-23.sp25">
               <speaker>JOŽE JAGODNIK:</speaker>
               <p>Gospod predsedujoči, spoštovani zbor, spoštovani člani Vlade! Imam tri zelo kratka vprašanja. Eno se navezuje na vprašanje, ki ga je postavil pred menoj dr. Dimitrij Rupel, zato bom to skrajšal in oddal ta vprašanja pisno. Samo da  jih na kratko obnovim. Iz pisanja nekaterih časopisov je bilo razvidno, da se kriminalistična služba Ministrstva za notranje zadeve ubada in odkriva materialne dokaze, ki kažejo na možne avtorje pisma t.i. civilne iniciative. Sprašujem torej za napredovanje te preiskave.</p>
               <p>Nadalje sprašujem Vlado, kaj namerava ukreniti s spoštovanjem zakonitosti v postopkih, ki tečejo v zvezi s t.i. "mariborsko afero z orožjem", s t.i. "pismom poštenih policistov" in z dvema anonimkama. To je ta sklop vprašanj o katerih je minister Bizjak že govoril; do naslednje seje bi prosil pisni odgovor.</p>
               <p>Zdaj k vprašanju, ki je nekoliko ožje povezano na območje oziroma na kraj, iz katerega prihajam - kot veste je to Maribor. Mi Mariborčani te dni zmagujemo kot za šalo v različnih disciplinah tudi v svetovnih pokalih, kot vam je bilo včeraj prezentno, ne zmagujemo pa v gospodarstvu. Državni zbor je na svoji 14. seji sprejel - v okviru ukrepov za sanacijo slovenskega gospodarstva - vrsto sklepov in stališč tudi v zvezi z razmerami v Mariboru. Med tem časom je - kot mi je znano - potekala cela vrsta aktivnosti tako Odbora za gospodarstvo, tako Državnega zbora, kot tudi ministrstva v okviru Vlade. Sprašujem odgovorne, kakšni so dosedanji rezultati tega naprezanja za začetek zdravljenja neugodnih razmer v mariborskem gospodarstvu - kajti trendi kažejo, da se razmere še poslabšujejo, povečuje se število nezaposlenih, številka se bliža - za območje Podravja - meji 30.000.</p>
               <p>Odgovore pričakuje čimprej, pričakujem takojšnja reagiranja v korist tega, da bi bila škoda koliko toliko manjša oziroma da sproti skupaj preprečujemo novonastalo škodo. Hvala lepa.</p>
            </sp>
            <sp xml:id="SDZ1-Redna-16-1993-12-23.sp26">
               <speaker>PODPREDSEDNIK DR. LEV KREFT:</speaker>
               <p>Hvala lepa. Boste odgovarjali mag. Stanko Debeljak, državni sekretar v Ministrstvu za finance.</p>
            </sp>
            <sp xml:id="SDZ1-Redna-16-1993-12-23.sp27">
               <speaker>MAG. STANKO DEBELJAK:</speaker>
               <p>Gospod predsedujoči, dame in gospodje! Rad bi odgovoril na vprašanje v zvezi z Mariborom, pa mogoče tudi vprašanje v zvezi z Iskro, tako da bi racionalno izkoristil ta čas, ki mi je dan.</p>
               <p>Kar se Maribora tiče. Mi Maribor obravnavamo kot poseben primer, četudi te pojave, ki se pojavljajo v Mariboru, opazujemo tudi v drugih področjih. To niso stvari, ki se dogajajo samo v Mariboru, so pa v Mariboru zelo izrazite, ker ima Maribor določene specifičnosti, ki jih mogoče druga področja nimajo.</p>
               <p>V tem projektu sanacije slovenskega gospodarstva smo posebej obdelali Maribor; tam smo tudi ponudili nekaj rešitev, ki se delno realizirajo z različnimi uspehi med podjetji. Imeli smo delovno koordinacijo v Mariboru <stage>(minister Maks Tajnikar je bil tam)</stage> in med drugim smo v razgovoru ponudili 18 možnosti za sanacijo gospodarstva. Mislim, da ne bi elaboriral vseh 18 možnosti, vendar smo želeli opozoriti mariborsko gospodarstvo, da zelo slabo izkorišča dane možnosti, tiste možnosti, ki so zakonsko dane, tiste možnosti, ki obstajajo že v današnjem sistemu. Veliko večino teh možnosti to gospodarstvo ni izkoristilo v ustreznem obsegu, vendar skupaj prihajamo do tega, da se jih tudi mariborsko gospodarstvo čedalje bolj poslužuje. Stvari se različno dogajajo. Mi menimo, da so nekatera večja podjetja - kot je TAM - izven najhujšega; isto je s TVP, ki ima že zadosten obseg naročil, tako doma kot zunaj. Posebno kritičen primer je Metalna. Metalna je zaradi zelo dolge stavke, in zaradi stavke, ki je bila nekoliko drugačna od ostalih, sedaj izgubila en del naročil, tako da je treba v prvi fazi nadomestiti ta naročila, ki so izgubljena - to so žerjavi v Tajvandu, to so zapornice v Iranu in tako naprej. To so veliki posli, vredni nekaj 10 milijonov dolarjev, tako da bi morali v Metalni na nek način to prvo kompenzirati. Istočasno pa je centralni problem Metalne, vodstvo Metalne. Management Metalne je centralni problem, centralni vzvod sanacije Metalne in mi menimo, da je Maribor tisti, ki naj bi dal novo vodstvo Metalne in da ne bi bilo primerno, če bi ga ponovno uvozili. Toliko o Mariboru.</p>
               <p>Kar se tiče Iskre bi lahko rekel dvoje. Prvič, v zvezi z Iskro in pobudami, povezanimi z Iskro, je Vlada obravnavala gradivo, ki nam ga je predložil Iskra holdyng, ki se mu reče Smeri bodoče organiziranosti sistema Iskre v povezavi z lastninskim preoblikovanjem. To gradivo poznate, ker je bilo obravnavano tudi v Državnem zboru. Vlada je v zvezi s tem sprejela nekaj sklepov. Osnovno jedro teh sklepov je to, da če se sestavlja Iskra ponovno v koncern, se sestavlja na osnovi lastninskim odločitev. Se pravi Iskra se prvo olastnini, ali posamična podjetja Iskre se olastninijo in lastniki se morajo odločiti, da ponovno sestavijo neko korporacijo. Ne morem in ne želim komentirati nepravilnosti, ker to ni stvar našega ministrstva, to je stvar SDK-ja, to je stvar Banke Slovenije in Ministrstva za notranje zadeve. Vendar, ta del, kar se tiče lastninjenja, in kolikor se nanašajo nanj sklepi Vlade, je pa neoporečen. Hvala lepa.</p>
            </sp>
            <sp xml:id="SDZ1-Redna-16-1993-12-23.sp28">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik; za njim bo na vrsti gospod Miroslav Geržina.</p>
            </sp>
            <sp xml:id="SDZ1-Redna-16-1993-12-23.sp29">
               <speaker>JANEZ PODOBNIK:</speaker>
               <p>Spoštovane poslanke in poslanci! Vladi oziroma Ministrstvu za promet in zveze postavljam vprašanje glede modernizacije Keltike - to je magistralne ceste Kalce - Idrija - Tolmin - Robič. Prebivalci občin in krajev, preko katerih poteka ta cesta, se vedno glasneje sprašujemo, zakaj je Keltika <stage>(to je magistralna cesta)</stage> postala prava pastorka med slovenskimi magistralnimi cestami, zakaj je ta cesta vedno bolj nevarna, zakaj se z nerazumljivim odlašanjem modernizacije ceste zapira perspektiva v dolino Idrijce - posebno zato, ker je predel okrog Dolenje Trebuše že itak razvojno in demografsko skoraj uničen, ker je četrt stoletja hiral v pričakovanju megalomanske zajezitve Idrijce v Dolenji Trebuši - zakaj slovenska država z ureditvijo te pomembne cestne povezave ne omogoči, da bi dinamično in predvsem izvozno gospodarstvo idrijske občine komuniciralo s svetom najprej preko dostojne ceste.</p>
               <p>Zato postavljam Vladi naslednja vprašanja:</p>
               <p>1. Kateri odseki te ceste bodo obnovljeni v letu 1994 in koliko proračunskega denarja bo v letu 1994 namenjeno za obnovo in vzdrževanje te ceste? Posebej opozarjam na nujnost obnove dotrajanih mostov v Idriji in Spodnji Idriji.</p>
               <p>2. V katerem prioritetnem redu, če sploh obstaja, se nahaja Keltika?</p>
               <p>3. Ali projekt izgradnje avtocest pomeni kompletni zastoj obnove obstoječih magistralnih in regionalnih cest? Če je to res, potem sem prepričan, da to ni v interesu slovenske države. Območje, ki ga pokriva Keltika je obsežno in za enakomerni razvoj slovenske države zelo pomembno.</p>
               <p>Za odgovor se zahvaljujem.</p>
            </sp>
            <sp xml:id="SDZ1-Redna-16-1993-12-23.sp30">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Geržina; za njim bo na vrsti gospod Zmago Jelinčič, ker ga takrat ni bilo v dvorani. Prosim.</p>
            </sp>
            <sp xml:id="SDZ1-Redna-16-1993-12-23.sp31">
               <speaker>MIROSLAV GERŽINA:</speaker>
               <p>Hvala lepa predsedujoči! Spoštovani! Poslansko vprašanje, ki ga navezujem na predgovornika, na vprašanje gospoda Podobnika. Namreč, kaj in kako predvsem misli Vlada v naslednjem letu 1994 nadaljevati investicijsko vzdrževanje magistralnih cest, je vprašanje. Dodatno vprašanje je, kaj je s Keltiko. Prej je gospa Pozsončeva vprašala, kaj je s cesto in kdaj se bo nadaljevalo proti Dolgi vasi, če sem prav razumel, pri Doljnem in Gornjem Lakošu. Namreč, v memorandumu je predvideno nominalno ista vrednost za vzdrževanje teh magistralnih cest; to pomeni, da je približno 25 oziroma več kot 20% znižano <stage>(ker je inflacija toliko velika)</stage>. Ne sprašujem Ministrstva za promet, tudi ne v imenu Ministrstva za promet, ampak mislim, da sem že tretji danes, ki sprašujem, kaj bo z našimi magistralkami? Avtocestni program smo sprejeli in se bo izvajal. Ampak več kot 50% prometa, ki se bo povečal zaradi tega, ker bomo avtoceste naredili in ki se iz dneva v dan veča ta promet vzhod - zahod to vemo, te povezave tečejo; razvoj na vzhodu teče in vse več prometa je.</p>
               <p>Glede na to, da vsaj še 5, 6 let ne bo avtocest tudi po Vipavski dolini, ki jo bom navedel za primer in da se iz dneva v dan veča število smrtnih žrtev, sprašujem, kako bo s financiranjem in kontinuiranim izvajanjem izboljšav na teh cestah. Za primer, Vipavska dolina, kot sem že rekel, vsak dan več kamionov, tako kot povsod na tej smeri vzhod - zahod; to je kolona skozi dan in noč. Letošnje tri razširitve bodo postale prava past za voznike - in to se sedaj na eni razširitvi že dogaja; bilo je že več smrtnih žrtev. Sedanja slika je taka. Propusti, ki so počeni, mostovi, ki so široki 5 m, tako da dva normalna vlačilca morata počakati na vsaki strani eden, da gre drugi mimo; čez propust ali čez most, se le počasi premikajo. Kaj se zgodi? Razširimo cesto na 7 m, 6 in pol, tu normalno poteka promet, se pospeši vožnja in po 2 km in pol sledi zaviranje. V slabem vremenu pride do trkov, to se je že zgodilo, ali pa tudi v čisto normalnem vremenu pride do trkov, do prevračanja in do smrtnih žrtev.</p>
               <p>Za primer: 100 metrski nasip v Črnučah se je vdrl. Rekli boste, ja iz elementarja bomo to popravljali, iz elementarja bomo to poflikali, kot se to reče pri nas slikovito. Ne vem, ali bodo iz elementarja kaj naredili v Zgornjem in Spodnjem Lakošu, kjer sem danes na Odboru za infrastrukturo zvedeli, da se je prevrnil tovornjak oziroma vlačilec z živino, prevrnil se je tovornjak z nevarnimi snovmi. In to se lahko vsak trenutek zgodi tudi še naprej, recimo konkretno v Črnučah. Takih propustov imamo skozi Vipavsko dolino še veliko.</p>
               <p>Te zadeve so vsak dan slabše. Če bomo mi zmanjšali sredstva za to, jaz ne vem, kako bomo in kaj se bo zgodilo v naslednjih petih letih. Promet se bo povečal, ceste bodo vsak dan slabše. Kolegi iz Odbora za infrastrukturo, ki so bili pred 14 dnevi v Prekmurju, so rekli, da ni prepoznati tistega dela ceste, ki so ga pred 14 dnevi videli; sedaj po 14 dnevih je to njiva. Enako se dogaja v Vipavski dolini, enako se verjetno dogaja na Keltih, kot je bilo prej že omenjeno itd.</p>
               <p>Kako bo to Vlada naredila, bi želel odgovor že danes, pa tudi pismeno malo podrobnejše.</p>
               <p>Poleg tega imam pa še eno dodatno vprašanje. Namreč, dobil sem informacijo, da italijanska Vlada ponuja 100 milijard lir nepovratnih sredstev skozi furlanska podjetja, da bi ta denar lahko vgradila na Ozimsko ceste. Sprašujem Vlado, zakaj in koliko je bilo na tem področju narejenega, da bi pač Ozimsko avtocestno smer, ki gre tudi skozi Vipavsko dolino, zgradili mogoče s temi sredstvi in ostala sredstva, ki so predvidena za avtoceste vgradili na vse najtežje probleme magistralnih cest v Sloveniji - in bi v bistvu ubili dve muhi na mah. Hvala lepa.</p>
            </sp>
            <sp xml:id="SDZ1-Redna-16-1993-12-23.sp32">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Zmago Jelinčič; za njim bo na vrsti gospod Marijan Poljšak.</p>
            </sp>
            <sp xml:id="SDZ1-Redna-16-1993-12-23.sp33">
               <speaker>ZMAGO JELINČIČ:</speaker>
               <p>Hvala lepa. Lep dober dan predstavnikom Vlade in pa kolegicam in kolegom!</p>
               <p>Najprej poslansko vprašanje. Na vsa svoja poslanska vprašanja bi želel pismene odgovore zato, ker jih je malo več, pa je brez veze, da se tukaj pregovarjamo.</p>
               <p>Vlado Republike Slovenije oziroma Ministrstvo za finance sprašujem naslednje:</p>
               <p>Prvič. Zakaj pristojni organi ne dovolijo odprtja prosto-carinskih prodajaln na Sežanskem - konkretno na mejnih prehodih Gorjansko in Klariči - kljub temu, da je še vedno veljaven carinski zakon, Uradni list SFRJ, št. 34/90; v členu 226. določa, da se smejo na mejnih cestnih prehodih odpirati proste-carinske prodajalne za prodajo blaga potnikom, ki odhajajo v tujino ter potnikom v tranzitu, ki prihajajo v Republiko Slovenijo.</p>
               <p>Zakaj se zgoraj navedeni zakon za posamezna področja ne spoštuje, za druga pa?</p>
               <p>In drugo. Zakaj se mejna prehoda med Slovenijo in Italijo Gorjansko in Klariči, ki sta namenjena za obmejni promet, ne prekategorizirata v mednarodna prehoda kljub temu, da obstoji interes za to tako italijanske, kakor tudi s slovenske strani, kljub temu, da so se našli potencialni investitorji, tukaj direktno Kompas, ki bi porušene vojaške objekte bivše JNA, ki se nahajajo na mejnem prehodu, v ta namen obnovil in pa kljub temu, da bi na ta način odprli približno 130 novih delovnih mest?</p>
               <p>Drugo vprašanje. Sprašujem Ministrstvo za delo, družino in socialne zadeve, kako je mogoče, da Republika Slovenija plačuje pokojninsko dobo za delavce, ki je niso zaslužili v Republiki Sloveniji. Kot primer navajam državljana Makedonije <stage>(dvojni državljan je)</stage>, ki je v Makedoniji dosegel 25 let delovne dobe, nato je bil 15 let predstavnik Slovenijalesa v Skopju. In če že vzamemo, da se mu lahko pogojno prizna 15 let dela v slovenski firmi kot delo v Sloveniji, pa nikakor ne moremo pristati na zlorabo, da se mu prizna kompletna delovna doba - 40 let - kot delo v Sloveniji in za to dobiva kompletno pokojnino.</p>
               <p>Prosim za odgovor, kdo je kriv za to in ostale take zlorabe <stage>(zadeva namreč ni ena sama)</stage> ter zahtevam, da se jih ustrezno sankcionira ter prepreči še nadaljnje.</p>
               <p>Potem. V Ljubljani, Na Gradišču <stage>(zdaj Slovenska ulica)</stage>, je imela poslovalnico Invest banka iz Beograda, v kateri so imeli vložena svoja sredstva tudi Slovenci. Tolarsko poslovanje omenjene banke je prevzela A banka, devizno poslovanje pa še ni urejeno. Po približnih ocenah je bilo slovenskih deviz v tej banki za okoli 800.000 nemških mark. Zato sprašujem Ministrstvo za finance, kaj je storilo na tem področju oziroma kaj, kdaj in kako namerava urediti dolžniško razmerje Invest banke do slovenskih vlagateljev?</p>
               <p>Ministrstvu za zdravstvo in Ministrstvu za šolstvo dajem pobudo, da čimprej uredi status Visoke šole za zdravstvo - oddelek za fizioterapijo Ljubljana, Poljanska 36 A. Na Ministrstvo za zdravstvo je omenjena šola že meseca maja letos poslala dopis z zahtevo, da se študij fizioterapije tretira kot visokošolski študij. Narejena je bila tudi študija, iz katere je razvidno, da so kriteriji za prerast v visoko šolski študij doseženi, saj so izpolnjeni vsi pogoji in narejene primerjave, dokumentirane mednarodne primerjave študijskih programov, dokumentirano dokazane potrebe po diplomantih, zadovoljivo število znanstveno pedagoških delavcev z ustreznimi naslovi za izvajanje programov, obstoji ustrezna opremljenost in ustrezni prostori. Pridobljena so bila tudi strokovna mnenja tujih in slovenskih strokovnjakov medicinske stroke, ki omenjeno pobudo absolutno podpirajo.</p>
               <p>Ministrstvo za promet in zveze sprašujem, zakaj poštne pošiljke na Primorskem, na primer iz Šempetra v Novo Gorico, ne potujejo direktno v naslovni kraj, ampak gredo vse preko Ljubljane. Ali gre za cenzurni poseg in kratenje človečanskih pravic ali zgolj za organizacijsko nesposobnost in okostenelost?</p>
               <p>In zadnja pobuda. Po skoraj vsej severni Italiji, kjer cestne table usmerjajo promet k meji s Slovenijo, je na teh oznakah še vedno napisano, sosednja država Jugoslavija in ne Republika Slovenija. Zato od Ministrstva za zunanje zadeve zahtevamo, da italijanski vladi pošlje noto z zahtevo, da na prometnih tablah ime neobstoječe države takoj zamenjajo in nadomestijo z imenom sosednje države.</p>
               <p>Ministrstvo za promet in zveze Republike Slovenije pa opozarjamo na prometne table po vsej Sloveniji, na katerih nikjer ne piše Hrvaška, ampak še vedno zgolj mesta, na primer: Zagreb, Pula in podobno, kot da bi bili še vedno v skupni državi. Zahtevamo, da ministrstvo to zadevo takoj uredi. Hvala lepa.</p>
            </sp>
            <sp xml:id="SDZ1-Redna-16-1993-12-23.sp34">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Poljšak; za njim bo na vrsti gospod dr. Leo Šešerko oziroma, če njega ne bo, gospod dr. Peter Tancig. Prosim.</p>
            </sp>
            <sp xml:id="SDZ1-Redna-16-1993-12-23.sp35">
               <speaker>MARIJAN POLJŠAK:</speaker>
               <p>Postavljam tri poslanska vprašanja.</p>
               <p>Prvo poslansko vprašanje Vladi Republike Slovenije je precej komplicirano in dogovoril sem se, da bo odgovor pisni, lahko je tudi ustni. Na vsako vprašanje, ki ga poslanec postavi, mora biti primerno odgovorjeno, potem je v redu; če ne, ni v redu. Kakšen je delež lastnine Republike Slovenije v Inter Ina Kozina kakor tudi delež lastnine v drugih enotah Inter Ine po Sloveniji? Ali sta Republika Slovenija oziroma Ministrstvo za energetiko vlagala v Inatop Kozina? Ali je bil to kredit ali vložek? Če je bil vložek, ali dobiva Republika Slovenija dividendo? Če je bil dan kredit, pod kakšnimi pogoji je bil dan in ali Ina Zagreb plačuje obresti Republiki Sloveniji? To podjetje Inter Ina je sedaj hrvaško podjetje, zato postavljam ta vprašanja. Kakšen je delež lastnine zaposlenih v Inter Ina Kozina, kakor tudi delež lastnine zaposlenih v drugih enotah Inter Ine po Sloveniji. Ali slovenski zakon o lastninskem preoblikovanju podjetji velja tudi za hrvaška podjetja v Sloveniji? Ali bodo po zakonu zaposleni in drugi vlagali v to podjetje certifikate? Kako se bo v tej firmi zgodil notranji odkup delnic?</p>
               <p>Tretje podvprašanje tega vprašanja. Zakaj ni odnos Vlade Republike Slovenije do hrvaške lastnine v Sloveniji recipročen odnosu hrvaške vlade do slovenske lastnine na Hrvaškem? Kakšna bi bila primerjava med servilnostjo zunanjega ministrstva Republike Slovenije s hitro odločbo za interes Inter Ina Zagreb - priložil sem k temu vprašanju, ki je bilo že poslano in ga je zunanje ministrstvo že dobilo, priložena je fotokopija, ki dokazuj to servilnost - in v odnosu hrvaškega zunanjega ministrstva do lastnine Pivovarne Union v Buzetu.</p>
               <p>To vprašanje je težko in je najbolje da dobim pisni odgovor, ker bo tudi najbolj koristil svojemu namenu.</p>
               <p>Na drugo vprašanje lahko dobim ustni odgovor, ker je krajše - notranjemu ministrstvu. Prosim odgovor na vprašanja: Koliko in kateri ropi menjalnic in bank so se letos zgodili v Republiki Sloveniji? Kakšna je bila vrednost posameznega ropa? V katerih primerih so prejeli roparja? Koliko denarja je bilo vrnjeno? Koliko je osnovan sum med ljudmi <stage>(tega suma si nisem izmislil, ampak so mi ga prikazali moji volivci)</stage>, da gre za dogovorjene rope ali celo, da te rope organizira nekdanja Udba; lahko neka druga organizacija, ki je podobna njej.</p>
               <p>Zadnje poslansko vprašanje. Če dobim odgovor na eno vprašanje se strinjam, da je ustni odgovor, ker potem vzamem magnetogram, ga preberem in če dobim odgovor je vse v redu, če ne pa pisno.</p>
               <p>Zahtevam pisni odgovor, na kateri zakonski in politični osnovi je urad za mladino pri Vladi Republike Slovenije financiral akcijo Mladih liberalnih demokratov "Teden boja proti nacionalizmu" ali "Teden boja proti nestrpnosti in ksenofobiji"? Kako je mogoče, da urad Vlade, ki bi vsaj formalno moral biti nevtralen, financira akcijo politične stranke LDS? Prebral sem v medijih <stage>(najbrž, da je bilo v Republiki)</stage>, češ da je bil v začetku leta razpis, na katerega so se javili Mladi liberalni demokrati. To ne more biti. Ta stvar ne gre. Četudi se neka stranka javi, ne more stranka dobiti denarja od Vlade. Stranka že dovolj dobiva denarja od Vlade. Hvala.</p>
            </sp>
            <sp xml:id="SDZ1-Redna-16-1993-12-23.sp36">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Bizjak izvolite, potem gospod Zgaga.</p>
            </sp>
            <sp xml:id="SDZ1-Redna-16-1993-12-23.sp37">
               <speaker>IVAN BIZJAK:</speaker>
               <p>Spoštovani! Želel bi odgovoriti na postavljenih pet vprašanj z nekaj opombami; nekatere zadeve bo verjetno najbolj smiselno dati pisno.</p>
               <p>Na prvo vprašanje, koliko je bilo letos ropov menjalnic in bank, lahko odgovorimo tako: do danes je bilo 20 oboroženih ropov na menjalnice, poslovne banke, eno poštno enoto in bencinsko črpalko. Drugo, kolikšna je bila vrednost posameznega ropa: - v šestih primerih so ta dejanja ostala pri poskusu, kar pomeni, da ni bilo nič odnešenega, za ostale rope bi, po mojem mnenju, bilo najbolj primerno, da izpolnimo tabelo, ki jo je poslanec prijazno pripravil za izpolnjevanje; tako bomo verjetno najlažje dali vse podatke, ker sicer bi lahko tu navajal, vendar je tega za kakšnih 20 strani, če vzamemo vse skupaj.</p>
               <p>Tretje vprašanje - v katerih primerih so prejeli roparje? - V petih primerih teh ropov so bili storilci prejeti, medtem ko za ostale rope aktivnosti na raziskovanju še tečejo.</p>
               <p>Četrto. Koliko denarja je bilo vrnjeno? - V dveh primerih je bilo po prejetju storilcev zasežena gotovina in tudi vrnjena.</p>
               <p>Peto vprašanje. Odgovarjamo, da z dosedanjim poizvedovanjem nismo prišli do podatkov, da gre za "dogovorjene rope"; ravno tako nimamo podatkov, da naj bi rope organizirala nekdanja Udba. Kot rečeno, podroben pregled teh ropov bomo dali pisno.</p>
               <p>Želel bi to priložnost izkoristiti, da povem še kakšen podatek v zvezi s to problematiko, ki se nam zdi izredno aktualna, namreč ropi menjalnic in nekaterih podružnic bank. Na tem področju smo precej delali tudi po drugi plati, namreč na preventivnem področju. Predvsem je bilo ugotovljeno, da je stanje tehničnega varovanja, zlasti fizičnega, teh objektov izredno slabo. Mi smo zato organizirali več aktivnosti:tako posvet z zavarovalnicami, delovni posvet z odgovornimi za varnost v bankah in v menjalnicah na temo "zavarovanje menjalnic, menjalniških mest, prevoza in prenosa gotovine ter drugih objektov". Udeležencem na teh pogovorih smo dali tudi vprašalnik, analizirali te ugotovitve oziroma njihove odgovore. Če na kratko povzamem 8da vas ne bi preveč zadrževal s tem), ugotavljamo, da se tudi na osnovi teh aktivnosti izboljšuje varovanje teh, v preteklosti res zelo slabo zaščitenih menjalnic in nekaterih podružnic bank. Mimogrede, izdali smo tudi posebno zloženko <stage>(in jo distribuirali)</stage>, ki naj bi opozarjala predvsem delavce v takih ustanovah na to, da primerno ukrepajo, da bi preprečili rope in drugič, da se primerno obnašajo v primeru, če bi do kakšnega ropa prišlo.</p>
               <p>To se mi je zdelo pomembno poudariti, čeprav ni neposredno v zvezi z vprašanjem. Hvala lepa.</p>
            </sp>
            <sp xml:id="SDZ1-Redna-16-1993-12-23.sp38">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima državni sekretar, gospod dr. Pavel Zgaga.</p>
            </sp>
            <sp xml:id="SDZ1-Redna-16-1993-12-23.sp39">
               <speaker>DR. PAVEL ZGAGA:</speaker>
               <p>Spoštovani zbor! Želel bi odgovoriti na zadnje vprašanje gospoda Poljšaka - odgovor bomo detajlno pripravili tudi v pisni obliki in ga posredovali - dovolite pa mi, da iz njega poudarim vsaj ključna mesta.</p>
               <p>Urad Republike Slovenije za mladino pri Ministrstvu za šolstvo in šport razpisuje vsako leto javni natečaj za sofinanciranje mladinskih programov skladno s svojim letnim programom dela in v skladu z zakonom o financiranju javne porabe ter odredbo o pogojih in načinu javnega razpisa za oddajo določenih del, ki se financirajo iz proračuna Republike Slovenije.</p>
               <p>V letošnjem razpisu je bilo opredeljeno, da se sredstva za sofinanciranje teh programov namenijo predvsem za reševanje najpomembnejših problemov mladih in da zajemajo predvsem naslednja štiri področja: položaj in vloga mladih v družbi, mobilnosti mednarodne izmenjave mladih, izvenšolske oblike vzgojno izobraževalnih programov in aktivnosti za mladino ter druge prostočasne in prostovoljne aktivnosti. Na ta razpis so se lahko prijavile, bodisi različne mladinske organizacije, bodisi nacionalne prostovoljne mladinske organizacije, pa tudi neformalne skupine mladih.</p>
               <p>Pojem mladinske organizacije. V letu 1993 štejemo mednje organizacije, ki izpolnjujejo naslednje pogoje: so neprofitna in prostovoljna združenja mladih, imajo najmanj 100 članov ter s svojim imenom, cilji delovanja in statutarno določeno organiziranostjo omogočajo razvoj organizacije v vsej Sloveniji, imajo vsaj 70% svojih članov v starosti od 14 do 27 leta in so demokratično organizirane v skladu z lastnim statutom oziroma pravili delovanja.</p>
               <p>Glede na te pogoje in izraženi interes ob razpisu je v Sloveniji v tem letu 19 mladinskih organizacij, med katerimi so tako politične kot nepolitične. Med nepolitičnimi lahko naštejem: Organizacijo klubov OZN Slovenije, Zvezo slovenskih katoliških skavtk in skavtov, Zvezo tabornikov Slovenije, Počitniško zvezo Slovenije, Študentsko organizacijo ljudske tehnike, Zvezo slovenske podeželske mladine, Zvezo ŠKUC Forum, Skupnost katoliške mladine, Združenje slovenskih gimnazijk in gimnazijcev, Združenje katoliških študentov, Slovensko popotniško društvo Erazem in Društvo za mednarodno dopisovanje. Med političnimi pa: Mlado iniciativo pri SDSZ, Socialdemokratsko mladino, Mlade krščanske demokrati, Mladi forum Združene liste, Mlade liberalne demokrate, Mlade zelene Slovenije in Mlade demokrate pri DS. Od političnih organizacij se zahteva, da imajo posebne avtonomne organizacije in tudi na ta način v statutih opredeljeno avtonomijo glede na politične stranke.</p>
               <p>Naštete organizacije, torej mladinske politične organizacije so med tistimi, ki so se lahko prijavile s svojimi programi na omenjeni razpis. Prispele prijave je obravnavala posebna mešana komisija, sestavljena v okviru mladinskega sveta Slovenije, sestavljali pa so jo: dva predstavnika Urada Republike Slovenije za mladino ter štirje predstavniki mladinskih organizacij, natančneje Socialdemokratske mladine, Počitniške zveze, Zveze ŠKUC Forum in Skupnosti katoliške mladine. Komisija je bila enotnega mnenja, da program Mladih liberalnih demokratov "teden boja proti nestrpnosti in ksenofobiji" ustreza razpisanim pogojem in ga je tudi podprla ter predlagala uradu, da ga sofinancira. Na tej osnovi, pa tudi v skladu s priporočili in napotili Sveta Evrope o spodbujanju akcij, ki opozarjajo na probleme nestrpnosti med ljudmi v sodobni Evropi, je Urad za mladino sklenil pogodbo z Mladini liberalnimi demokrati <stage>(torej ne z Liberalno-demokratsko stranko, pač pa z mladinsko organizacijo Mladi liberalni demokrati)</stage>, podobno kot v vseh ostalih primerih sofinanciranja, v kateri so opredeljene medsebojne obveznosti in tudi sankcije v primeru kršitve. Sofinanciranje pa je bilo določeno v obsegu 1,34 milijona SIT. Poleg tega je urad v okviru tega razpisa sofinanciral še preko 100 drugih programov 41 različnih mladinskih organizacij oziroma neformalnih združenj v skupnem obsegu nekaj preko 65 milijonov tolarjev. Med organizacijami so bile, poleg že naštetih, tudi organizacije kot Zveza prijateljev mladine, Mladinska komisija planinske zveze, Gibanje za življenje, Društvo za prostovoljno delo Most, Esperantska mladina Slovenije, Glasbena mladina Slovenije, Center za pomoč mladim in še nekaj drugih neformalnih organizacij. Še bolj raznoliki pa so bili programi. Spisek je dolg, dostavili ga bomo, dovolite da omenim vsaj nekatere, npr.: mladi v humanitarnih organizacijah, dobra volja brez alkohola, otroški parlament, ekološka izvidnica, križev pot, vrnimo življenje, v slovenske vasi, prikaz starih kmečkih opravil, teden za življenje otrokove pravice do igre, vrsta različnih izobrževalnih seminarjev in podobno. Skratka, Urad Republike Slovenije za mladino financira različne programe za mladino v skladu z veljavnimi predpisi in razpisanimi pogoji, vendar v nobenem primeru ne financira programov katerekoli politične stranke. Hvala lepa.</p>
            </sp>
            <sp xml:id="SDZ1-Redna-16-1993-12-23.sp40">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Peter Tancig; za njim bom pozval gospoda magistra Marjana Šetinca.</p>
            </sp>
            <sp xml:id="SDZ1-Redna-16-1993-12-23.sp41">
               <speaker>DR. PETER TANCIG:</speaker>
               <p>Spoštovani gospod predsedujoči, kolegice in kolegi, člani in predstavniki Vlade! Ker sta bila iz stranke Zelenih - ekološko socialne stranke dva prispevka napovedana, naj formalno prispevek od dr. Šešerka, kjer je šlo za avtomobile na katalizatorje in za olajšave, kar je bilo urejeno te dni.</p>
               <p>Moj prispevek se tiče mednarodne komisije za neodvisno analizo varnosti Nuklearne elektrarne Krško, ki je zaključila svoje delo 1.11.1993 in predložila zaključno poročilo Vladi Republike Slovenije. Danes, vemo da je 23. december in javnost do tega datuma ni bila podrobno obveščena niti o rezultatih niti o predlogih komisije.</p>
               <p>Zato postavljamo naslednja poslanska vprašanja:</p>
               <p>1. Ali je Vlada Republike Slovenije obravnavala končno poročilo Mednarodne komisije za neodvisno analizo varnosti Jedrske elektrarne Krško in ali je sprejela nujne ukrepe oziroma program ukrepov za izboljšanje varnosti v Jedrski elektrarni Krško, kateri so ti ukrepi oziroma kakšen je ta program ukrepov?</p>
               <p>2. Ali je s tem končnim poročilom seznanila sodelujoče sosednje države Avstrijo, Italijo, Madžarsko in Hrvaško?</p>
               <p>3. Do kdaj bo Vlada Republike Slovenije predala Narodni in univerzitetni knjižnici v Ljubljani kompletno končno poročilo mednarodne komisije za neodvisno analizo varnosti Jedrske elektrarne Krško skupno z dokumentacijo in s predlogami tehničnih podatkov, vključno z dokumenti, ki so jih pri pripravi poročila izdelali posamezni strokovnjaki, tako da bo dostopno javnosti?</p>
               <p>4. Ali je Vlada Republike Slovenije sklenila dogovora z vladama Republike Avstrije in Italije o izmenjavi ekspertiz in dokumentov o varnosti Jedrske elektrarne Krško, ki so jih pripravili eksperti teh dveh držav po naročilu svojih vlad?</p>
               <p>5. Kdaj bo Vlada Republike Slovenije predložila Državnemu zboru in slovenski javnosti na vpogled celotno poročilo in še posebej separatna poročila o potencialnih nevarnostih za JE Krško?</p>
               <p>6. Ali končno poročilo obsega tudi oceno in analizo ogroženosti JE Krško v primeru vojne nevarnosti ali terorističnega napada?</p>
               <p>7. Kako poročilo obravnavo nejasno razdelitev pristojnosti med JE Krško, Republiško upravo za jedrsko varnost in inštitutom Jožef Štefan in kakšne korake namerava Vlada storiti, da bo ta nejasna razdelitev pristojnosti odpravljena po vzoru ZDA in zahodno-evropskih držav? Hvala lepa.</p>
            </sp>
            <sp xml:id="SDZ1-Redna-16-1993-12-23.sp42">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod mag. Marjan Šetinc; za njim bo na vrsti dr. Franc Zagožen.</p>
            </sp>
            <sp xml:id="SDZ1-Redna-16-1993-12-23.sp43">
               <speaker>MAG. MARJAN ŠETINC:</speaker>
               <p>Hvala lepa za besedo. Spoštovani predstavniki Vlade, spoštovane poslanke in poslanci!</p>
               <p>Svoja vprašanja zastavljam - pravzaprav je več vprašanj, in odgovori na ta vprašanja so po mojem zelo ključnega pomena za pripravo sprememb stanovanjskega zakona. In sicer moje prvo vprašanje: Glede na to, da je potekel rok za denacionalizacijske zahtevke za vračanje nacionaliziranih stanovanj in hiš z vračanjem, sprašujem, koliko stanovanj, ki so bila vrnjena, je zasedenih, najemniki teh stanovanj, pa so bivši nosilci stanovanjske pravice?</p>
               <p>In drugič. Glede na to, da je bilo vrnjeno že veliko število nacionaliziranih stanovanj in hiš, in glede na dejstvo, da gre pri večini vrnjenih objektov za objekte, katerih vrednost je bila bistvena povečana že zaradi samih vlaganj v infrastrukturo <stage>(na primer komunikacije, plinifikacije, toplifikacije in tako naprej)</stage>, me zanima, kolikšna je višina vseh zbranih sredstev na račun odplačil, ki so jih bili denacionaliziranci dolžni vplačati za povečano vrednost objektov, preden jim je bilo denacionalizirano premoženje vrnjeno? Prosim tudi za navedbo predvidenih zbranih sredstev iz zgornjega naslova, v kolikor niso bila vplačana pred vrnitvijo nacionaliziranih objektov.</p>
               <p>Na koncu teh vprašanj sem jaz prosil pristojno ministrstvo za odgovor na tem zasedanju, vendar glede na današnje sklepe v zvezi s pripravo sprememb stanovanjskega zakona je možno tudi, da Vlada na ta vprašanja odgovori pisno, vendar vsekakor prej preden se bo sestala pristojna komisija Državnega zbora.</p>
               <p>Predsedujočega prosim, če mi dovoli, da zastavim še eno vprašanje, ki ni bilo pisno, če smem..<stage>(vmes PODPREDSEDNIK DR. LEV KREFT: Prosim, kratko seveda.)</stage>..Hvala lepa.</p>
               <p>Pred 10 dnevi so me povabili na razgovor v Dobovo - kot veste je to kraj, sedaj pravijo na jugu Slovenije, kjer - imajo velike probleme že leta in leta s poplavami. Moje vprašanje je zelo preprosto in prosim pristojno ministrstvo za pisni odgovor do naslednje seje. Kdaj in kako bo rešen problem poplavnega območja od petega kilometra že narejenega nasipa na Savi od Brežic navzdol pa do izliva Sotle v Savo, ter komplementarni nasip ob Sotli? Hvala lepa.</p>
            </sp>
            <sp xml:id="SDZ1-Redna-16-1993-12-23.sp44">
               <speaker>PODPREDSEDNIK DR. LEV KREFT:</speaker>
               <p>Hvala lepa. Naslednja seja je sicer ob 18.00 uri, ampak to se verjetno nanaša na januarsko. Hvala lepa.</p>
               <p>Besedo ima gospod dr. Franc Zagožen; za njim bom pozval k besedi gospoda Toneta Peršaka.</p>
            </sp>
            <sp xml:id="SDZ1-Redna-16-1993-12-23.sp45">
               <speaker>DR. FRANC ZAGOŽEN:</speaker>
               <p>Spoštovani zbor! Moje vprašanje se nanaša na izvajanje zakona o gozdovih, ki je bil sprejet letos, v postopku pa je bil že od 1991 leta. Bil je nujno potreben. Z vsemi rešitvami, ki jih prinaša, se nisem strinjal. Kljub temu menim, da je zakon zelo pomemben in ureja gospodarjenje z dobro polovico ozemlja Republike Slovenije, ki ga pokrivajo gozdovi. Gre torej za veliko in za Slovenijo neprecenljivo naravno in okoljatvorno bogastvo. Vlado Republike Slovenije sprašujem, zakaj se zakon ne izvaja v skladu s sprejetimi določbami? Po zakonu bi morala biti do konca leta 1993 ustanovljena javna gozdarska služba kot Zavod za gozdove Republike Slovenije z območnimi enotami. Zavod bi moral biti konstituiran z vsemi organi upravljanja in v celoti prevzeti svoje naloge; dokler se to ne zgodi, seveda ne more v celoti opravljati svojih nalog.</p>
               <p>Vlado prosim za odgovor, do kdaj bo zagotovila, da se bo zakon v celoti izvajal? In upam, seveda, da bo to čimprej. Hvala.</p>
            </sp>
            <sp xml:id="SDZ1-Redna-16-1993-12-23.sp46">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak, izvolite. Prosim, bo takoj ustni odgovor. Državni sekretar gospod Franc Ferlin ima besedo.</p>
            </sp>
            <sp xml:id="SDZ1-Redna-16-1993-12-23.sp47">
               <speaker>FRANC FERLIN:</speaker>
               <p>Spoštovani gospod predsednik, spoštovani zbor! Ravno danes je bil na Vladi cel sveženj dokumentov v zvezi z izvajanjem zakona o gozdovih, in sicer na Vladi je bil sprejet program razvoja gozdov - imenovali smo ga program trajnostnega razvoja gozdov - in upamo, da bo na naslednji seji Državnega zbora v obravnavi. Danes je bil tudi sprejet sklep o organiziranju Zavoda za gozdove Slovenije na Vladi in s tem pravzaprav dana možnost za ta začetni zagon, da se potem Zavod za gozdove Slovenije tudi resnično napolni z ljudmi in da začne delovati. Danes je bila na Vladi tudi informacija v zvezi s problemi, ki so nastali in ki nastopajo v zvezi z izvajanjem zakona o gozdovih.</p>
               <p>Torej, kot osrednji problem, ki je bil izpostavljen - in ki je seveda v neposredni povezavi s sklepom o organiziranju Zavoda za gozdove in pa seveda s procesom razdruževanja gozdnih gospodarstev po zakonu o gozdovih na izvajalski del <stage>(zadruge)</stage> in pa na omenjeni Zavod za gozdove, torej javno gozdarsko službo - je problem zagotavljanja sredstev za polno delovanje Zavoda za gozdove v višini okrog 700 milijonov tolarjev; v povezavi tudi s tistim sklepom, ki ste ga v Državnem zboru sprejeli in naložili Vladi, da zagotovi skozi financiranje, delovanje Zavoda za gozdove Slovenije, tako kot mu nalaga zakon o gozdovih.</p>
               <p>Drugo - kar je ključno pri vsem tem procesu razdruževanja in nastajanja nove gozdarske službe, torej te transformacije starega sistema gozdnih gospodarstev - problem viškov, in sicer viškov zaradi zakona o gozdovih zaradi denacionalizacije teh tehnoloških viškov, ki so iz tega vzroka nastali oziroma, ki bodo nastali. V zvezi s tem je tudi vključno, da, kot je v zakonu zapisano, Vlada zagotovi financiranje teh viškov. Ravno to področje financiranja v enem in drugem primeru je še ostalo odprto, torej bo še predmet dogovarjanj pri sprejemanju tega proračuna. Jasno je že nekaj, da v celoti najbrž ne bo mogoče zagotoviti vsega denarja, finančnih sredstev za Zavod za gozdove Slovenije v celoti in takoj, enkratno. Sporazumeli smo se nekako za postopen prehod na polno financiranje v letošnjem letu; v treh ali v šestih mesecih naj bi poskušali zagotoviti njegovo polno delovanje.</p>
               <p>Z dodatnimi sklepi, ki jih je Vlada sprejela, Vlada nalaga našemu ministrstvu in drugim, ki so v tem procesu neposredno povezani, predvsem pa strankam v razdružitvenih postopkih in pogodbah, da resnično usmerjajo vse napore k sporazumnemu razdruževanju. Upamo pa, da bomo uspeli zagotoviti vsaj v polletju polno financiranje Zavoda za gozdove Slovenije. Hvala lepa.</p>
            </sp>
            <sp xml:id="SDZ1-Redna-16-1993-12-23.sp48">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak; za vami je na vrsti gospod magister Janez Kocijančič.</p>
            </sp>
            <sp xml:id="SDZ1-Redna-16-1993-12-23.sp49">
               <speaker>ANTON PERŠAK:</speaker>
               <p>Spoštovani predstavniki Vlade, spoštovane poslanke in poslanci! Če dovolite najprej ena uvodna opomba. Sodelovanje v eni od preiskovalnih komisij in dokaj obširen <stage>(čeprav ne bom rekel v celoti zadovoljiv)</stage> odgovor Vlade na eno od prejšnjih poslanskih vprašanj, je dalo vpogled v delovanje Vlade in v določene mehanizme v Vladi, ki so nekako povezani z imenom nekega bivšega ministra, tako da se bom v dveh vprašanjih na to skliceval, vendar ne tega razumeti kot da gre za neko mojo osebno manijo ali averzijo, ampak kot pravim, skozi ta primer vidim določene postopke in določena vprašanja. To je bolj ilustracija kot apostrofiranje tega primera posebej.</p>
               <p>Prvo poslansko vprašanje postavljamo zaposlovalni politiki slovenske vlade. Pristojno službo Vlade, in še posebej predsednika Vlade, dr. Janeza Drnovška, sprašujem, na podlagi katerih predpisov, kakšnih morebitnih sistemskih aktov v politiki zaposlovanja v ministrstvih in službah Vlade oziroma na osnovi katerih zakonov poteka zaposlovanje o Vladi? To je vprašanje. Priznam pa, da sem se za to vprašanje odločil ob vesti, objavljeni v reviji Mladina, da je s 1. novembrom tega leta delovno razmerje sklenil z Vlado gospod Sirše, ki je nedolgo tega odstopil kot direktor, in sicer kot svetovalec Vlade z začetno plačo 105.000 tolarjev; gre za to, da so plače svetovalcev istega ranga v Državnem zboru najmanj za tretjino nižje.</p>
               <p>Ne bom naprej elaboriral vprašanja, kajti temeljno vprašanje je bilo v začetku.</p>
               <p>Drugo vprašanje je vprašanje o presoji racionalnosti pogodb, ki jih sklepajo posamezni ministri ali drugi uslužbenci ter organi Vlade na račun proračuna. Vlado in še posebej ministra za finance sprašujem ali obstoja v Vladi ali vsaj v ministrstvu kakršenkoli organ in postopek za presojo racionalnosti oziroma smotrnosti pogodb, ki jih na račun državnega proračuna sklepajo v imenu Vlade ali ministrstev ministri oziroma njihovi podrejeni. Po vpogledu v nekaj pogodb se namreč zdi, da so posamezne pogodbe sklenjene izrazito poljubno in brez kakršnekoli resne ocene o ceni storitve ali usluge, za katero se pogodba sklepa.</p>
               <p>Naj za primer, kot rečeno, navedem tri pogodbe, ki jih je v začetku tega leta, to je februarja 1993, sklenil z Inštitutom za ekonomske raziskave tedanji minister za turizem. Vse pogodbe za zelo različna dela v znesku za natančno milijon tolarjev; nobena ni bila niti za tolar različna. Gre pa za zelo različna dela in kot poseben koriozum ob tem navajam, da je bila ena od teh pogodb sklenjena tudi za oblikovanje, to se pravi za design neprometnih znakov ali reklamnih tabel ob cestah v Sloveniji - in to, kot rečeno, z Inštitutom za ekonomske raziskave; se pravi z ustanovo, ki po nazivu sodeč ni ustrezen naslov za naročanje izrazito marketinških ali oblikovalskih storitev.</p>
               <p>Tretje vprašanje je vprašanje v zvezi s prikazovanjem in uporabo sredstev, ki jih Republika Slovenija iztrži iz prodaje celotnih podjetij tujim kupcem ali deležev v domačih podjetjih. Vladi oziroma Ministrstvu za finance zastavljam vprašanje, kje in kako se kot prihodek Republike Slovenije prikazujejo sredstva, ki jih iz naslova kupnine za deleže v slovenskih podjetjih, ali za celotna podjetja, plačajo naši državi tuji vlagatelji?</p>
               <p>Tako je znani nemški koncern za pridobitev pred kratkim spornega subjekta v tem zboru, se pravi Tobačne tovarne v Ljubljani, nakazal na račun neke slovenske banke, nekaj desetin milijonov nemških mark. Verjetno se je nekaj podobnega zgodilo tudi ob nakupu Tovarne malih gospodinjskih aparatov v Nazarjih s strani ravno tako nemškega kupca.</p>
               <p>Ob pregledu predloženih zaključnih računov proračuna Republike Slovenije za leto 1991 in 1992, se ni mogoče izogniti vtisu, da ta sredstva niso prikazana med prihodki proračuna. Od tod torej vprašanje: kako se ta sredstva prikazujejo, kot čigav prihodek se prikazujejo in zakaj se uporabljajo? Kajti gre vendar za kupnino za dotlej družbeno lastnino, ki je lahko v eni od opredelitev lastnina vseh državljanov Slovenije. Hvala.</p>
            </sp>
            <sp xml:id="SDZ1-Redna-16-1993-12-23.sp50">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Bandelj, generalni sekretar Vlade Republike Slovenije bo odgovarjal. Prosim.</p>
            </sp>
            <sp xml:id="SDZ1-Redna-16-1993-12-23.sp51">
               <speaker>MIRKO BANDELJ:</speaker>
               <p>Spoštovane poslanke, spoštovani poslanci! Na prvi del vprašanj lahko dam takoj odgovor, v drugem delu mislim, da bo gospod Debeljak s finančnega ministrstva odgovarjal, podoben pisni odgovor bo pa poslancu poslan v naslednjih dneh.</p>
               <p>Torej zaposlovanje v vladnih službah poteka, tako kot sicer zaposlovanje v vseh državnih organih, na podlagi zakona o delavcih v državnih organih. Torej, zaposlovanje poteka na podlagi istih zakonov kot sicer v vseh državnih organih. To je zakon o delavcih v državnih organih, ta zakona določa pogoje, ki jih mora vsak kandidat za zaposlitev izpolnjevati. In sicer so ti pogoji v 4. členu določeni: državljanstvo kot prvi, polnoletnost dejstvo, da kandidat ni bil obsojen za kaznivo dejanje, ki je po zakonu ovira za sklenitev delovnega razmerja, predpisana strokovna izobrazba, aktivno znanje slovenskega jezika in drugi posebni pogoji, ki jih določa sistematizacija delovnih mest.</p>
               <p>Mag. Janez Sirše seveda izpolnjuje vse te pogoje in je bil pravno-formalno in zakonito zaposlen s 1. novembrom v vladni službi za informatiko; lahko tudi povem na katerih projektih dela.</p>
               <p>Bi pa hkrati tudi zanikal vest iz Mladine, češ da ima začetno plačo 105 tisoč tolarjev, kar ne drži. Mag. Janez Sirše ima začetno plačo 142 tisoč tolarjev v bruto znesku, kar pomeni v neto znesku približno nekaj več kot polovico manj in je tudi ta primerjava s svetovalcem v Državnem zboru identična.</p>
               <p>Glede pogodb kot rečeno, bomo dali detaljnejši pisni odgovor. Vendar je dejstvo, da si ministrstva pomagajo včasih tudi s sklenitvijo pogodb z zunanjimi izvajalci, z zunanjimi strokovnjaki, kar je velikokrat racionalneje; samo takrat se to dogaja,  vsaj po moji evidenci, ko ni racionalno zaposliti delavca, skratka ga vzeti v delovno razmerje za nedoločen čas, ker gre za naloge, ki so izrazito specifično strokovne in ki trajajo relativno kratek čas. Hvala.</p>
            </sp>
            <sp xml:id="SDZ1-Redna-16-1993-12-23.sp52">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim gospod Debeljak, izvolite. <stage>(Verjetno želite poslušati še druge, pa boste potem.)</stage> Izvolite.</p>
            </sp>
            <sp xml:id="SDZ1-Redna-16-1993-12-23.sp53">
               <speaker>MAG. STANKO DEBELJAK:</speaker>
               <p>Spoštovane poslanske in poslanci! Najprej kratek odgovor gospodu Peršaku, podrobno bomo pa napisali kasneje in mu tudi poslali.</p>
               <p>Prvo. Kar se tiče sklepanje pogodb. Zakon o izvajanju proračuna določba, kdaj morajo biti razpisi in postopke, kako se sme prevzemati obveznosti po pogodbah v zvezi z večjimi nabavami. Na pamet ne vem teh številk, gre za pogodbe za storitve, pogodbe za investicije, ampak je celo poglavje v zakonu o izvajanju proračuna za leto 1993, kjer so ti pogoji za razpise in v okviru teh zneskov posamezni proračunski porabniki lahko sklepajo pogodbe oziroma so najprej dolžni narediti razpis, zbrati ponudbe, se odločiti in podpisati pogodbo. Če se prav spominjam je ta limit bil en milijon.</p>
               <p>Drugo. Kar se tiče usmerjanja sredstev izkupička od prodaje podjetji: to je prihodek Razvojnega sklada. Kupnina za Tobačno tovarno je šla v Razvojni sklad. Kar se tiče Tovarne gospodinjskih aparatov Gorenje je bila kupnina poravnana s terjatvami, ki jih je imel partner do Gorenja. Mogoče bi Ministrstvo za gospodarstvo lahko dalo podrobnejši odgovor. To je za premoženja podjetji. Kar se tiče premoženja upravnih organov, se pravi ministrstev in drugih upravnih organov - po sedanjem zakonu o financiranju javne porabe <stage>(in tudi v proračunu za leto 1993)</stage> je to prihodek proračuna in je, tako kot drugi prihodki, tudi izkupiček od prodaje osnovnih sredstev prihodek proračuna.</p>
               <p>Ker sem že tukaj, gospod predsedujoči, bi dal še odgovor na vprašanje poslanke Pozsonec v zvezi s plačilom davka za ljudi, ki imajo nizke prejemke ali ki prejemajo socialno podporo. Na individualno prošnjo <stage>(po danes veljavnem zakonu o dohodnini, ki velja še do konca leta 1993)</stage> so lahko oproščeni plačila davka iz dohodnine, na osnovi sklepa izvršnega sveta občine. Po zakonu, ki ste ga v Državnem zboru sprejeli predvčerajšnjim, pa: 1) zakon je tako koncipiran, da se znižuje davčna osnova za 11% od povprečnega letnega osebnega dohodka in je ohranjen mehanizem zniževanja na oprostitev plačila obveznosti zaradi socialne ogroženosti; tokrat ni več organ izvršni svet občine, ampak davčna uprava.</p>
               <p>Gospodu Jelinčiču bomo dali pisni odgovor. Nekaj imamo že pripravljeno, glede na dodatna vprašanja bomo dali kasneje.</p>
               <p>Še na vprašanje gospoda Geržine vezano na sredstva za izgradnjo cest. Verjetno je mislil na zakon 19 iz leta 1991; ta sredstva naj bi po zadnjih izjavah predstavnikov italijanskih oblasti bila letos zagotovljena v višini 40 milijard, vendar zaradi določenih formalnosti še niso operativna, tako da je  vprašanje, če bo to sploh letos možno koristiti. Seveda, ta sredstva so namenjena podjetjem v Furlaniji in potem ta podjetja odločajo, za katere namene bodo uporabljena tudi na področju Republike Slovenije.</p>
               <p>Za vse te primere bomo dali podrobnejše pisne odgovore. Hvala.</p>
            </sp>
            <sp xml:id="SDZ1-Redna-16-1993-12-23.sp54">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dodatni dve minuti ima gospod Tone Peršak za dopolnilno vprašanje.</p>
            </sp>
            <sp xml:id="SDZ1-Redna-16-1993-12-23.sp55">
               <speaker>ANTON PERŠAK:</speaker>
               <p>Rad bi samo povedal, da najbrž ne bom zdaj dobil odgovora, temveč upam, da bom to razbral v pisnem odgovoru. Nisem zadovoljen s tistim delom odgovorov obeh odgovarjalcev, ki sta se nanašala na to vprašanje o smotrnosti in racionalnosti sklenjenih pogodb. Namreč, težko si predstavljam, da nihče ne preverja ali ne razmišlja o sklenjeni pogodbi, ki jo nekdo v imenu Vlade sklene z neko ustanovo, ki je izrazito profilirana po svojem delokrogu, za neko delo, ki je daleč zunaj tega delokroga. Npr. z Inštitutom za ekonomske raziskave sklene nekdo pogodbo za oblikovanje takorekoč prometnih znakov <stage>(niso prometni znaki, to so table ob cesti - reklame)</stage>; to je nedvomno neko delo, ki nima veliko zveze z delom tega inštituta. In da se nihče v Vladi ne vpraša, kaj je s tako pogodbo, to se mi zdi precej neracionalno do proračuna. Upam, da bo odgovor Vlade bolj natančen v tem pogledu. Hvala.</p>
            </sp>
            <sp xml:id="SDZ1-Redna-16-1993-12-23.sp56">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod magister Janez Kocijančič; za njim bo dobil besedo gospod doktor Vladimir Topler.</p>
            </sp>
            <sp xml:id="SDZ1-Redna-16-1993-12-23.sp57">
               <speaker>MAG. JANEZ KOCIJANČIČ:</speaker>
               <p>Spoštovani, dober večer in spoštovanje polnoštevilnemu avditoriju! Zastavil bom dve poslanski vprašanji.</p>
               <p>Prvo velja ministru za promet in zveze ter glasi: Od mednarodnega priznanja Republike Slovenije dalje je bilo ozemlje naše države označeno na zrakoplovnih navigacijskih kartah kot posebno območje, na katerem Republika Slovenija kot suverena država in članica Mednarodne organizacije za civilni zračni promet zagotavlja storitve v zračnem prometu, kot so: vodenje prometa in njegova kontrola, posredovanje metereoloških in drugih informacij ter organiziranje, iskanje in reševanje zrakoplovov.</p>
               <p>Na zadnji karti agencije Evrokontrol, ki prikazuje zgornji zračni prostor, te označbe ni več in je teritorij Slovenije prikazan enovito s sosednjo Hrvaško. Zanima me podrobna razlaga prometnega ministra, kako se je to lahko zgodilo in kdo je za to odgovoren. Teritorij vsake suverene države mora biti označen na navigacijskih kartah, ne glede na to, kako velika je.</p>
               <p>Drugo poslansko vprašanje, ki velja predsedniku Vlade. Kot je znano je v suvereni Sloveniji samo en častnik, zaradi svojih sposobnosti in zaslug, dosegel generalski čin. To je bil generalmajor Janez Slapar, ki je v času vojne za osamosvojitev vodil Republiški štab teritorialne obrambe; kasneje je bil, na predlog obrambnega ministra in Vlade, razrešen te dolžnosti in imenovan za svetovalca Vlade. Na predlog obrambnega ministra pa ga je Vlada nedavno razrešila tudi te funkcije in mu grozi, da bo 1. januarja 1994 brez službe in na cesti. Sprašujem predsednika Vlade, kaj namerava storiti, da ne bo edini novi general suverene Slovenije brez ustrezne zaposlitve, saj bi to bila - zaradi ključne vloge, ki jo je imel ob osamosvajanju, po mojem globokem prepričanju - klofuta naši osamosvojitvi. Odgovor predsednika Vlade, iz razumljivih razlogov, pričakujem pred 1. januarjem 1994.</p>
               <p>Če dovolite še kratko opravičilo. Obe vprašanji sem formuliral in predal vodstvu zbora. Kasneje so me opozorili, da se v medijih pojavljajo tudi drugi častniki, pred njihovimi imeni pa so generalski čini. Pozanimal sem se v uradu vrhovnega poveljnika, pa mi te enigme niso znali razložiti, tako da lahko izrazim upanje, da kapitan ponosne jadrnice, ki je jedro naše vojne mornarice, ni admiral flote.</p>
            </sp>
            <sp xml:id="SDZ1-Redna-16-1993-12-23.sp58">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Vladimir Topler; za njim bo na vrsti gospod Žaro Pregelj.</p>
            </sp>
            <sp xml:id="SDZ1-Redna-16-1993-12-23.sp59">
               <speaker>VLADIMIR TOPLER:</speaker>
               <p>Kolegice, kolegi, predstavniki Vlade, lepo pozdravljeni!</p>
               <p>Kratko ustno vprašanje. Kot smo že prej videli, ukinjamo Duty free shope. Duty free shopi v Sloveniji ustvarijo letno okoli 300 milijonov mark prometa; od tega je 20 % realizacije, ki jo predstavljajo domači proizvodi, ki imajo v teh prodajalnah bistveno višjo ceno kot pa v tujini.</p>
               <p>Novi carinski zakon v 82. tezi predvideva, da se ukinejo vse Duty free dejavnosti, razen na mednarodnih letališčih in pristaniščih z mednarodnim prometom. Zato Vlado Republike Slovenije oziroma pristojno ministrstvo sprašujem, zaradi česa ukinja Duty free dejavnosti, saj v evropski skupnosti predvidevajo, da se Duty free dejavnost ukine s 1.7.1999 oziroma v eni varianti celo leta 2015. To vprašanje dajeva skupaj z gospodom Ferijem Horvatom in prosiva za ustni odgovor.</p>
            </sp>
            <sp xml:id="SDZ1-Redna-16-1993-12-23.sp60">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim izvolite, gospod Debeljak.</p>
            </sp>
            <sp xml:id="SDZ1-Redna-16-1993-12-23.sp61">
               <speaker>MAG. STANKO DEBELJAK:</speaker>
               <p>V zvezi s tem vprašanjem lahko odgovorimo, da proste carinske prodajalne na mednarodnih cestno-mejnih prehodih delajo in da jih ne ukinjamo.</p>
               <p>V pripravah za nov carinski zakon, ki je v razpravo <stage>(ki niti ni še predlog zakona, ki bi šel iz Ministrstva za finance, kaj šele, da bi bil predlog zakona, ki bi ga Vlada sprejela in poslala v obravnavo, oblikovala in poslala v obravnavo in sprejem v Državnem zboru)</stage> so predvidene določene spremembe glede teh prostih prodajaln, vendar to bo razprava pri carinskem zakonu, kjer bo potrebno našo ureditev uskladiti v določenem roku z ureditvijo v Evropi, tako da ta bojazen, ali pa ta očitek Vladi ali pa Ministrstvu za finance, da zdaj ukinjamo carinske prodajalne ni točen. O tem bo razprava tekla v zakonu, ko bomo obravnavali carinski zakon. Pisno boste pa tudi dobili. Hvala.</p>
            </sp>
            <sp xml:id="SDZ1-Redna-16-1993-12-23.sp62">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj, izvolite. Dodatni dve minuti za dopolnilno vprašanje, prosim, gospod Topler, izvolite.</p>
            </sp>
            <sp xml:id="SDZ1-Redna-16-1993-12-23.sp63">
               <speaker>VLADIMIR TOPLER:</speaker>
               <p>Jaz bi samo dodatno vprašal. Jaz sem se pogovarjal s predstavniki Kompasa pa s podjetjem Obala Emona Koper, vendar govorijo, da se ta dejavnost ne more širiti in se utemeljuje to s tem, da je pač novi zakon. To je tudi gospod Poljšak prej vprašal. Zato z gospodom Ferijem Horvatom dajeva pobudo, da se ta člen v zakonu spremeni.</p>
            </sp>
            <sp xml:id="SDZ1-Redna-16-1993-12-23.sp64">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj, izvolite.</p>
            </sp>
            <sp xml:id="SDZ1-Redna-16-1993-12-23.sp65">
               <speaker>ŽARKO PREGELJ:</speaker>
               <p>Spoštovani! Postavljam poslansko vprašanje in hkrati pobudo v imenu celotne poslanske skupine Slovenske ljudske stranke.</p>
               <p>Državni zbor je na septembrski seji, v prvi obravnavi nacionalnega programa razvoja cestnega sistema Republike Slovenije, sprejel sklep, da se druga obravnava tega akta opravi na oktobrski seji Državnega zbora.</p>
               <p>Čeprav se je oktobrska seja Državnega zbora prenesla na november in je Državni zbor v decembru imel dve seji, Vlada omenjenega akta do sedaj še ni predložila Državnemu zboru.</p>
               <p>Glede na dejstvo, da brez pravočasno sprejetega nacionalnega programa ne bo možno pravočasno izpeljati projekta izgradnje avtocestnega sistema Republike Slovenije, predvsem pa je onemogočena določitev prioritete izgradnje posameznih avtocestnih odsekov, je s tem onemogočeno tudi reševanje najbolj perečih avtocestnih povezav med posameznimi urbanimi centri v naši državi, kar velja predvsem za avtocesto med Ljubljano in Celjem.</p>
               <p>Posamezne aktivnosti Vlade pri pripravi gradbene in druge dokumentacije za izgradnjo avtocest so popolnoma napačno usmerjene <stage>(predvsem v izgradnjo ljubljanske vzhodne obvoznice, prednost dajo povezavi Trsta pred povezavo z Koprom)</stage>, hkrati pa se zaradi nedodelanih in nesprejetih kriterijev o posegih v prostor izredno zaostrujejo spori med zastopniki posameznih interesov v prostoru <stage>(predvsem s kmetijstvom)</stage> pri določanju avtocestnih tras; kar je posebej razvidno v Savinjski dolini. Vsekakor je skrajni čas, da Vlada pošlje v Državni zbor nacionalni program za razvoj avtocestnega sistema Republike Slovenije, zato zahtevamo, da ga pripravi za obravnavo na januarski seji Državnega zbora.</p>
               <p>Iz programa, ki smo ga danes dobili na mizo, to ni ravno razvidno. Zato, v kolikor Vlada ne bo pripravila nacionalnega programa za januarsko sejo, bo Slovenska ljudska stranka zahtevala posebno obravnavo o odgovornosti Vlade zaradi neizpolnjevanja odločitev Državnega zbora.</p>
               <p>Imam še eno vprašanje oziroma pobudo, ki jo je v bistvu že predstavila gospa Pozsončeva in podpira tudi Odbor za infrastrukturo in okolje. Gre za to, da Vlada nemudoma pristopi k sanaciji magistralne ceste M10, na odseku Lendava, zaradi poškodbe cestišča. Gre za hujše poškodbe, ki so nastale po odjugi in je cesta praktično glede na svoj magistralni pomen postala neprevozna oziroma se dogajajo tudi težje nesreče. Gre za odseke na magistralni cesti Hotiza-Lendava, v dolžini 7 km, Most na Muri pri Petjancih v dolžini 1 km in odsek Lomanoše-Gornja Radgona v dolžini 1 km in pol.</p>
               <p>Predlagamo Ministrstvu za promet in zveze, da nemudoma zagotovi sredstva za sanacijo nastalih razmer iz sredstev proračuna za normalno letno vzdrževanje cest, kakor tudi iz sredstev proračuna za odpravo posledic naravnih nesreč. Glede na to, v kolikor je pristojno ministrstvo sposobno dati takojšen odgovor in v kolikor bi bil ta odgovor pozitiven, potem menim, da je zadeva vsaj v prvi fazi rešena. V kolikor pa ne, pa sprašujem predsedujočega, ali obstaja kakšna možnost, da bi zbor o tej v bistvu soglasni pobudi odbora nekako odločil in ga potem posredoval Vladi kot zahtevo, da takoj sanira tole stanje. Hvala.</p>
            </sp>
            <sp xml:id="SDZ1-Redna-16-1993-12-23.sp66">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da ima besedo ima še gospod Rafael Kužnik. Ga ni. Lahko kdo odgovori na postavljeno vprašanje? Vprašanje je bilo najavljeno, ni pa bilo v pisni obliki formulirano; to se pravi, da ima poslanec pravico terjati odgovor.</p>
            </sp>
            <sp xml:id="SDZ1-Redna-16-1993-12-23.sp67">
               <speaker>MAG. STANKO DEBELJAK:</speaker>
               <p>Gospod predsedujoči, spoštovane dame in gospodje! Glede na to, da je vprašanje malce kompleksno, da tudi ni moje specialno področje delovanja v Ministrstvu za promet in zveze, vam bomo odgovor na to vprašanje pripravili v pisni obliki. Hvala.</p>
            </sp>
            <sp xml:id="SDZ1-Redna-16-1993-12-23.sp68">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Žarko Pregelj ima dve minuti. Ni replik, razen samo tistega, ki je postavil vprašanje. Prosim, gospod Žarko Pregelj, izvolite.</p>
            </sp>
            <sp xml:id="SDZ1-Redna-16-1993-12-23.sp69">
               <speaker>ŽARKO PREGELJ:</speaker>
               <p>Spoštovani! Glede na to, da ni pristojnega ministra, tako ne iz prostora kot iz prometa, je v bistvu nekoliko težka situacija nastala. Kajti odgovornost za nacionalni program je vsekakor na celotni Vladi. Dejstvo je, da so že trije meseci mimo. V resnici bomo po Novem letu, v kolikor se ne bo pojavil nacionalni program v proceduri v Državnem zboru za drugo branje, ustrezno ukrepali. Kajti to je potem že ene vrste, ne vem, težko uporabim težek izraz, da gre za nek prikrit, očitno nastop Vlade v smislu, da pač do tega dokumenta ne pride. Vemo vsi, kaj pomeni ta dokument in kakšno obveznost za seboj nosi. Zaradi tega bo naša poslanska skupina vsekakor razumela, da Vlada tukaj nekaj noče narediti in bomo pač vložili ustrezen dokument, ki se mu veste, kako reče.</p>
               <p>Zato menim, da je to neodgovorno od Vlade, da nima tukaj predstavnika, ki bi lahko dal odgovor. Še enkrat poudarjam, pričakujemo, da bo do konca tega meseca nacionalni program v Državnem zboru.</p>
               <p>Kar se tiče pa odseka za rekonstrukcijo ceste med Hotizo in Lendavo, pa bi ravno tako pričakovali, da bo predstavnik Vlade dal kratko pojasnilo. V kolikor ne, prosim predsedujočega, če je možno, da zboru to na glasovanje, da pride to kot zahteva do Vlade. Kajti kot veste, po najnovejši razlagi poslovnika, odbor pač tega sam ne more narediti. Hvala.</p>
            </sp>
            <sp xml:id="SDZ1-Redna-16-1993-12-23.sp70">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dve minuti za dodatno vprašanje želi izkoristiti tudi gospa Maria Pozsonec. Prosim. Za ostala vprašanja, nekaj jih je še, pa bo zmanjkalo časa.</p>
            </sp>
            <sp xml:id="SDZ1-Redna-16-1993-12-23.sp71">
               <speaker>MARIA POZSONEC:</speaker>
               <p>Ne bo dodatno vprašanje, ampak protestiram proti načinu Ministrstva za promet. Poznajo kakšno stanje je tam. Tam je elementarna nesreča. Takoj bi bilo treba pomagati. Potem pa ne bi bilo treba dopisovanja s pismi. Tja bi bilo treba iti in takoj pomagati.</p>
            </sp>
            <sp xml:id="SDZ1-Redna-16-1993-12-23.sp72">
               <speaker>PODPREDSEDNIK DR. LEV KREFT:</speaker>
               <p>Hvala lepa. Glede na uro ugotavljam, da bomo 34. točko zaključili, pri čemer moram reči, da, kar se tiče vprašanj, ki so ostala brez ustnega odgovora ne moremo preprosto reči, da bodo dobila pisnega, ker imajo poslanke in poslanci pravico do ustnega odgovora na seji; ta vprašanja so bila namenjena zlasti področju prometa in okolja. V tem trenutku lahko rečem, da imajo poslanke in poslanci pravico protestirati glede na tako stanje.</p>
               <p>Zaključujem 34. točko dnevnega reda. Ker sem na tem mestu zadnjič v tem letu, voščilo pa pripada predsedniku, bi si dovolil samo toliko, da vam povem, da vas bom vesel, ko se bomo spet videli v novem letu.</p>
               <p>Zaključujem 16. sejo Državnega zbora, takoj pa se bo začela naslednja. Hvala lepa.</p>
            </sp>
            <stage type="time">(Seja je bila zaključena 23. decembra 1993 ob 17.57 uri.)</stage>
         </div>
      </body>
   </text>
</TEI>
