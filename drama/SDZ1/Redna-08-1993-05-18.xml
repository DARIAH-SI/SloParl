<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-08-1993-05-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">6DD17CAD27DDF985C1257832004838ED</idno>
               <idno type="URI">6DD17CAD27DDF985C1257832004838ED</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-08-1993-05-18.DZ" n="08">
               <name>Redna</name>
               <date when="1993-05-18"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-08-1993-05-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENIJE</head>
            <stage type="session">8. seja</stage>
            <stage type="date">(18. do 20. maj, 25. do 28. maj ter 1. in 2. junij 1993)</stage>
            <stage type="chairman">Sejo so vodili: mag. Herman Rigelnik, predsednik Državnega zbora
               in podpredsedniki dr. Lev Kreft, Miroslav Mozetič ter dr. Vladimir Topler </stage>
            <stage type="time">Seja se je pričela ob 10.03 uri.</stage>
            <sp xml:id="SDZ1-Redna-08-1993-05-18.sp1">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke in kolegi poslanci, gospe in gospodje! Pričenjamo 8.
                  sejo Državnega zbora Republike Slovenije. Na to sejo sem vabil predstavnike Vlade
                  Republike Slovenije in jih lepo pozdravljam. Za današnjo sejo zbora so se vodjem
                  poslanskih skupin opravičili poslanke in poslanci: gospod dr. Dušan Bavdek, gospod
                  Janez Kopač, gospod Feri Horvat, gospod Brane Eržen, gospod dr. Peter Tancig,
                  gospod Ignac Polajnar, od 16. ure dalje gospod Andrej Lenarčič in gospod Franc
                  Lipoglavšek od 26.5. dalje. Prosim, da ugotovimo prisotnost v dvorani. Ugotavljam,
                  da je navzočih 56 poslank in poslancev; tako je zbor sklepčen in lahko odloča.</p>
               <p>Določitev dnevnega reda 8. seje Državnega zbora Republike Slovenije. Predlog
                  dnevnega reda je pripravljen na podlagi posvetovanja z vodji poslanskih skupin z
                  dne 11.5.1993 <stage>(izvleček iz zapisa tega posvetovanja ste prejeli s sklicem
                     seje)</stage>. S sklicem ste bili obveščeni, za katere zadeve bom, na podlagi
                  poročil pristojnih delovnih teles, predlagal razširitve dnevnega reda. Na klop ste
                  prejeli predlog dnevnega reda 8. seje Državnega zbora, v katerega so vključene
                  predvidene razširitve, na podlagi pridobljenih poročil pristojnih delovnih
                  teles.</p>
               <p>Pred odločanjem o predlogu dnevnega reda moramo opraviti obravnavo in sklepanje o
                  predlogih za razširitev dnevnega reda in o predlogih v zvezi s postopki obravnave
                  nekaterih aktov. Obveščam vas, da me je predsednik Državnega sveta, dr. Ivan
                  Kristan, pisno obvestil, da predlaga, da se predlog za izdajo zakona o spremembah
                  in dopolnitvah zakona o vladi s predlogom zakona odloži z dnevnega reda 8. seje
                  Državnega zbora.</p>
               <p>S sklicem seje so bile, kot možne razširitve dnevnega reda, predvidene naslednje
                  točke:</p>
               <p>- osnutek zakona o igrah na srečo;</p>
               <p>- predlog za izdajo zakona o spremembi in dopolnitvi zakona o dohodnini z osnutkom
                  zakona;</p>
               <p>- akti banke Slovenije; in</p>
               <p>- predlog poslovnika Državnega zbora Republike Slovenije.</p>
               <p>Za te akte matična delovna telesa predlagajo, da se ne uvrstijo na dnevni red 8.
                  seje Državnega zbora.</p>
               <p>V sklicu seje so bile napovedane, kot možne razširitve naslednje točke:</p>
               <p>- predlog zakona o ratifikaciji sporazuma med Republiko Slovenijo in Evropsko
                  banko za obnovo in razvoj (projekt dravskih elektrarn);</p>
               <p>- predlog zakona o ratifikaciji sporazuma med Vlado Republike Slovenije in Vlado
                  Češke Republike o ukinitvi vizumov;</p>
               <p>- ugotavljanje poteka meje med Republiko Slovenijo in Republiko Hrvaško pod strogo
                  zaupno.</p>
               <p>Predsednik Odbora za mednarodne odnose, gospod Zoran Thaler, me je obvestil, da bo
                  odbor obravnaval navedene točke na seji v petek 21.5.1993, in predlaga Zboru, da
                  se uvrstijo na dnevni red 8. seje Državnega zbora.</p>
               <p>Včeraj, 17.5.1993, je Vlada Republike Slovenije predložila predlog zakona o
                  ratifikaciji sporazuma med Vlado Republike Slovenije in Zvezno vlado Republike
                  Avstrije o ukinitvi vizumov in predlaga, da ga Državni zbor obravnava in sprejme
                  na tej seji.</p>
               <p>Danes zjutraj sem dobil od predsednice Komisije za parlamentarno preiskavo,
                  gospodične Polonce Dobrajc, zahtevo zastopnikov podjetja HIT d.o.o. Nova Gorica in
                  direktorja, gospoda Danila Kovačiča, za izločitev članov preiskovalne Komisije
                  Državnega zbora za parlamentarno preiskavo gospoda Marjana Podobnika, gospoda Iva
                  Hvalice in gospoda Marijana Poljšaka. Zahtevo sem dodelil Odboru za notranjo
                  politiko in pravosodje in Sekretariatu za zakonodajno in pravne zadeve, da za Zbor
                  pripravijo mnenje. Zbor bo odločal o tej točki takoj, ko bo dobil mnenje omenjenih
                  teles, po možnosti že v četrtek, tako da bo lahko delo preiskovalne komisije
                  potekalo nemoteno naprej.</p>
               <p>Prehajamo na obravnavo in odločanje o predlogih za razširitev dnevnega reda, ki so
                  v predlogu dnevnega reda označeni s črko "R", in sicer:</p>
               <p>- predlog zakona o ratifikaciji sporazuma med Republiko Slovenijo in Evropsko
                  banko za obnovo in razvoj <stage>(projekt dravskih elektrarn)</stage>;</p>
               <p>- predlog zakona o ratifikaciji sporazuma med Vlado Republike Slovenije in vlado
                  Češke republike o ukinitvi vizumov;</p>
               <p>- ugotavljanje poteka meje med Republiko Slovenijo in Republiko Hrvaško, pod
                  strogo zaupno;</p>
               <p>- predlog zakona o ratifikaciji sporazuma med Vlado Republike Slovenije in Zvezno
                  vlado Republike Avstrije o ukinitvi vizumov;</p>
               <p>- predlog zakona o spremembah in dopolnitvah zakona o lastninskem preoblikovanju
                  podjetji;</p>
               <p>- predlog za izdajo zakona o spremembah in dopolnitvah zakona o denacionalizaciji,
                  s predlogom zakona;</p>
               <p>- predlog zakona o gospodarskih javnih službah;</p>
               <p>- predlog zakona o varstvu okolja;</p>
               <p>- predlog zakona o revidiranju;</p>
               <p>- predlog zakona o spremembah in dopolnitvah zakona o državljanstvu;</p>
               <p>- predlog zakona o evidenci s področja javne varnosti;</p>
               <p>- predlog za izdajo zakona o zasebnem varovanju, o detektivski dejavnosti in
                  obveznem organiziranju službe varovanja;</p>
               <p>- predlog za izdajo zakona o spremembah in dopolnitvah zakona o carinski službi z
                  osnutkom zakona;</p>
               <p>- predlog za izdajo zakona o omejevanju uporabe tobačnih izdelkov;  </p>
               <p>- poročilo o delu Javnega pravobranilstva Republike Slovenije in občinskih javnih
                  pravobranilstev Republike Slovenije;</p>
               <p>- obravnava zaprosila za nadaljevanje kazenskega postopka zoper poslanca mag.
                  Janeza Kocijančiča;</p>
               <p>- statut javnega zavoda RTV Slovenija;</p>
               <p>- predlog za imenovanje namestnice Javnega pravobranilca Republike Slovenije;</p>
               <p>- predlog za razrešitev štirih članov Sveta RTV Slovenija;</p>
               <p>- predlog za imenovanje članov nadzornega odbora Sklada Republike Slovenije za
                  razvoj;</p>
               <p>- predlog za imenovanje članov nadzornega odbora Agencije Republike Slovenije za
                  prestrukturiranje in privatizacijo;</p>
               <p>- predlog za imenovanje člana nadzornega odbora Rudnika Žirovski vrh, javnega
                  podjetja za zapiranje Rudnika urana;</p>
               <p>- predlog za izločitev treh članov preiskovalne komisije Državnega zbora.</p>
               <p>Predlagam, da zbor združi obravnavo in sklepanje o vseh predlogih za razširitev
                  dnevnega reda. Ali kdo temu nasprotuje oziroma predlaga, da se obravnava in
                  sklepanje o katerih od predlogov opravi ločeno? Ker nihče ne nasprotuje,
                  ugotavljam, da je predlog za združitev obravnave in sklepanje o vseh predlogih za
                  razširitev dnevnega reda sprejet.</p>
               <p>Želijo besedo predstavniki predlagateljev aktov, Vlade, skupine poslancev?
                     <stage>(Ne želijo.)</stage> Želijo poročevalci delovnih teles besedo?
                     <stage>(Ne želijo.)</stage> Se opravičujem, gospod Rejc, prosim.</p>
            </sp>
            <sp xml:id="SDZ1-Redna-08-1993-05-18.sp2">
               <speaker>IZIDOR REJC:</speaker>
               <p>Spoštovane gospe in gospodje, spoštovani predsednik! Lepo vas pozdravljam.</p>
               <p>Mi smo že na prejšnji, 7. seji Državnega zbora, obravnavali predlog sedmih
                  poslancev za spremembe in dopolnitev zakona o lastninskem preoblikovanju podjetij.
                  Kot je zbor sprejel sklep, smo se tudi potem držali tega navodila in v tem primeru
                  štirje podpisniki vložili zakon o spremembah in dopolnitvah zakona o lastninskem
                  preoblikovanju. Na zadnji seji ga je zbor obravnaval in kot osnutek sprejel in
                  zadolžil potem predlagatelje. Od teh sedmih predlagateljev, ki so bili prvotno
                  podpisani, smo sedaj ostali štirje, in sicer gospod mag. Igor Omerza, Maksimiljan
                  Lavrinc, mag. Jože Protner in jaz.</p>
               <p>Komisija za spremljanje in nadzor lastninskega preoblikovanja družbene lastnine je
                  na včerajšnji in današnji seji obravnavala ta predlog zakona in ga z določenimi
                  amandmaji podprla. Poročilo se piše, vendar predlagam, da ga, kot je bilo povedano
                  s strani gospoda predsednika, uvrstimo na dnevni red, razširimo sejo Državnega
                  zbora in ga po hitrem postopku sprejmemo. Upam, da je tema dovolj poznana in
                  jasna. Vsi, ki smo delali v komisiji in vsi, ki so zraven sodelovali, smo
                  ugotovili, da smo tik pred kritičnim datumom da lastninjenje steče. Ker je pa pred
                  nami tudi 7.6., oziroma datum, ki je bil v osnovnem zakonu določen za prijavo
                  začasnih odločb, je prav da ta postopek gre po hitrem postopku in da ga tudi do
                  tega roka sprejmemo. Hvala.</p>
            </sp>
            <sp xml:id="SDZ1-Redna-08-1993-05-18.sp3">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Rejcu. Želi še kdo od poročevalcev besedo? <stage>(Ne
                     želi.)</stage></p>
               <p>Ugotavljam, da so zastopane vse poslanske skupine.</p>
               <p>Želi o predlogih za razširitev dnevnega reda kdo razpravljati? Ker ne želi nihče
                  razpravljati, zaključujem razpravo in prehajamo na glasovanje.</p>
               <p>Na glasovanje dajem predlog za razširitev dnevnega reda z omenjenimi predlogi
                  aktov. Ugotovimo sklepčnost! <stage>(73 prisotnih.)</stage></p>
               <p>Kdo je za predlagano razširitev dnevnega reda? <stage>(71 poslancev.)</stage> Je
                  kdo proti? <stage>(Nihče.)</stage></p>
               <p>Ugotavljam, da je glasovanje končano in ugotavljam, da so predlogi za razširitev
                  dnevnega reda sprejeti.</p>
               <p>Glede na sprejete razširitve moramo odločiti še o predlogih v zvezi s postopki
                  obravnave in sprejemanjem nekaterih aktov.</p>
               <p>Poslanci Štefan Matuš, Janez Podobnik, Alojz Metelko in Marjan Podobnik, ki so
                  zboru predložili predlog zakona o spremembah in dopolnitev zakona o državljanstvu,
                  predlagajo, da ga Državni zbor obravnava in sprejme po hitrem postopku.</p>
               <p>Želi predstavnik predlagatelja besedo? <stage>(Ne želi.)</stage> Želi. Prosim,
                  gospod Matuš.</p>
            </sp>
            <sp xml:id="SDZ1-Redna-08-1993-05-18.sp4">
               <speaker>ŠTEFAN MATUŠ:</speaker>
               <p>Hvala lepa. Spoštovani! Glede na to, da Vlada še do danes ni odgovorila na
                  predlagano pobudo Slovenske ljudske stranke, ki je bila poslana Vladi 19.3.1993,
                  in da smo Državnem zboru podali predlog sklepa, z dne 13.4.1993, da zadolži Vlado
                  za uvedbo moratorija na izdajanje državljanstva Republike Slovenije, vsem tujcem s
                  področja bivše Jugoslavije do sklenitve meddržavnih sporazumov, ki bodo na temelju
                  opcije reševala dvojno državljanstvo, smo predlagatelji pripravili predlog zakona,
                  ki bo do ureditve teh vprašanj oziroma do podpisov sporazumov odrejal te zadeve iz
                  razloga, ker se Republika Slovenija nahaja na specifičnem področju, ko so novi
                  prosilci državljanstva v glavnem iz držav, ki so v vojni, gospodarski krizi ali pa
                  podvrženi embargu Združenih narodov. Predlagal bi še, da Vlada naj kot dodatno
                  gradivo za razpravo predloži sklepe, ki jih je sprejela na seji dne 19.4.1993 v
                  zvezi s politiko dodeljevanja državljanstva. Hvala.</p>
            </sp>
            <sp xml:id="SDZ1-Redna-08-1993-05-18.sp5">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Matuš. Želi besedo poročevalec odbora? <stage>(Ne želi.)</stage> Želi
                  besedo predstavnik Vlade? <stage>(Ne želi.)</stage> Ugotavljam, da so zastopane
                  vse poslanske skupine in pričenjam razpravo.</p>
               <p>Kdo želi besedo? Ker ne želi nihče razpravljati, zaključujem razpravo in dajem na
                  glasovanje predlog, da zbor navedeni akt obravnava in sprejme po hitrem postopku.
                  Ugotovimo sklepčnost! <stage>(75 prisotnih.)</stage></p>
               <p>Kdo je za ta predlog? <stage>(39 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da je glasovanje končano in da je Zbor sklenil, da bo omenjeni predlog
                  zakona obravnaval in sprejel po hitrem postopku.</p>
               <p>Poslanci Miroslav Mozetič, Ignac Polajnar in Jožef Kocuvan, ki so zboru predložili
                  predlog za izdajo zakona o spremembah in dopolnitvah zakona o denacionalizaciji s
                  predlogom zakona, predlagajo, da ga zbor obravnava in sprejme po skrajšanem
                  postopku, tako da se hkrati obravnavati in sprejmeta predlog za izdajo zakona in
                  predlog zakona.</p>
               <p>Želi besedo predstavnik predlagateljev? <stage>(Ne želi.)</stage> Želi besedo
                  poročevalec odbora? Gospod Rejc, prosim.</p>
            </sp>
            <sp xml:id="SDZ1-Redna-08-1993-05-18.sp6">
               <speaker>IZIDOR REJC:</speaker>
               <p>Spoštovani predsednik, gospe in gospodje, poslanke in poslanci! Trije naši
                  poslanci, gospod Mozetič, Polajnar in Kocuvan so vložili predlog zakona o
                  denacionalizaciji in predlagajo, da se v 64. členu zakona o denacionalizaciji
                  27/91 <stage>(takrat je namreč izšel v Uradnem listu Slovenije)</stage> spremeni
                  beseda "osemnajstih" v besedo "šestintridesetih"; to se nanaša na mesece, v
                  katerih se bodo lahko vlagali zahtevki za denacionalizacijo.</p>
               <p>Komisija za spremljanje in nadzor lastninskega preoblikovanja družbene lastnine,
                  ki je tudi matično telo, je danes obravnavala ta predlog in ga podprla z
                  amandmajem, da bi teh "osemnajst" spremenili v "štiriindvajset". Se pravi, da bi
                  se čas podaljšal za šest mesecev. Komisija podpira in seveda podpira uvrstitev na
                  dnevni red in sprejem po hitrem postopku. Hvala.</p>
            </sp>
            <sp xml:id="SDZ1-Redna-08-1993-05-18.sp7">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Rejc. Želi predstavnik Vlade besedo? <stage>(Ne
                  želi.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo?  Ker ne želi nihče razpravljati, zaključujem razpravo in dajem na
                  glasovanje predlog, da Zbor navedeni akt obravnava in sprejme po skrajšanem
                  postopku. Ugotovimo sklepčnost! <stage>(71 prisotnih.)</stage></p>
               <p>Kdo je za ta predlog? <stage>(48 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je glasovanje končano in da je predlog za obravnavo navedenega akta
                  po skrajšanem postopku sprejet.</p>
               <p>Vlada Republike Slovenije, ki je predložila predlog za izdajo zakona o carinski
                  službi z osnutkom zakona, predlaga Državnemu zboru, da se pri obravnavi navedenega
                  akta združita prva in druga faza zakonodajnega postopka tako, da se hkrati
                  obravnava predlog za izdajo zakona z osnutkom zakona. Želi predstavnik Vlade
                  besedo? <stage>(Ne želi.)</stage> Želi besedo poročevalec delovnega telesa?
                     <stage>(Ne želi.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Ker ne želi nihče razpravljati, zaključujem razpravo in dajem na
                  glasovanje predlog Vlade za združitev prve in druge faze zakonodajnega postopka
                  pri obravnavi navedenega akta. Ugotovimo sklepčnost! <stage>(69
                     prisotnih.)</stage></p>
               <p>Kdo je za predlog Vlade? <stage>(65 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je glasovanje končano in da je zbor sklenil, da se združita prva in
                  druga faza zakonodajnega postopka pri obravnavi navedenega akta.</p>
               <p>Vlada Republike Slovenije je predložila predlog zakona o spremembi in dopolnitvi
                  zakona o izvajanju resolucije Varnostnega sveta OZN, št. 757/1992, za katerega
                  predlaga, da ga Državni zbor obravnava in sprejme po hitrem postopku. Želi
                  predstavnik Vlade besedo? <stage>(Ne želi.)</stage> Želi besedo poročevalec
                  odbora? <stage>(Ne želi.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Ker ne želi nihče razpravljati, zaključujem razpravo in dajem na
                  glasovanje predlog Vlade, da Zbor navedeni akt obravnava in sprejme po hitrem
                  postopku. Ugotovimo sklepčnost! <stage>(71 prisotnih.)</stage></p>
               <p>Kdo je za predlog Vlade? <stage>(68 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je glasovanje končano in da je Zbor sklenil, da bo omenjeni predlog
                  zakona obravnaval in sprejel po hitrem postopku.</p>
               <p>Prehajamo na obravnavo predloga Vlade, da zbor predlog za izdajo zakon o
                  spremembah in dopolnitvah zakona o industrijski lastnini s predlogom zakona
                  obravnava in sprejme po skrajšanem postopku. Predlagani akt ste prejeli in prejeli
                  ste tudi poročilo Odbora za znanost, tehnologijo in razvoj. Želi predstavnik Vlade
                  besedo? <stage>(Ne želi.)</stage> Želi besedo poročevalec odbora? <stage>(Ne
                     želi.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Ker ne želi nihče razpravljati, zaključujem razpravo in dajem na
                  glasovanje predlog Vlade, da zbor navedeni akt obravnava in sprejme po skrajšanem
                  postopku. Ugotovimo sklepčnost! <stage>(73 prisotnih.)</stage></p>
               <p>Kdo je za predlog Vlade? <stage>(63 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je glasovanje končano in da je predlog  za obravnavo navedenega
                  akta po skrajšanem postopku sprejet.</p>
               <p>Prehajamo na obravnavo predloga Vlade, da zbor predlog za izdajo zakona o
                  spremembi zakona o ustanovitvi Visoke pravne šole v Mariboru s predlogom zakona
                  obravnava in sprejme po skrajšanem postopku. Predlagani akt ste prejeli; prejeli
                  ste tudi poročilo Odbora za kulturo, šolstvo in šport. Želi predstavnik Vlade
                  besedo? <stage>(Ne želi.)</stage> Želi besedo poročevalec odbora? <stage>(Ne
                     želi.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Ker ne želi nihče razpravljati, zaključujem razpravo in dajem na
                  glasovanje predlog Vlade, da zbor navedeni akt obravnava in sprejme po skrajšanem
                  postopku. Ugotovimo sklepčnost! <stage>(71 prisotnih.)</stage></p>
               <p>Kdo je za predlog Vlade? <stage>(67 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je glasovanje končano in da je predlog za obravnavo navedenega akta
                  po skrajšanem postopku sprejet.</p>
               <p>Prehajamo na obravnavo predloga Vlade, da Zbor pri obravnavi predloga za izdajo
                  zakona o varstvu topografije polvodniških vezij z osnutkom zakona združi prvo in
                  drugo fazo zakonodajnega postopka. Predlagani akt ste prejeli; prejeli ste tudi
                  poročilo Odbora za znanost, tehnologijo in razvoj. Želi predstavnik Vlade besedo?
                     <stage>(Ne želi.)</stage> Želi besedo poročevalec delovnega telesa? <stage>(Ne
                     želi.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Ker ne želi nihče razpravljati, zaključujem razpravo in dajem na
                  glasovanje predlog Vlade za združitev prve in druge faze zakonodajnega postopka
                  pri obravnavi navedenega akta. Ugotovimo sklepčnost! <stage>(71
                     prisotnih.)</stage></p>
               <p>Kdo je za predlog Vlade? <stage>(63 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je glasovanje končano in da je zbor sklenil, da se združita prva in
                  druga faza zakonodajnega postopka pri obravnavi navedenega akta.</p>
               <p>Prehajamo na obravnavo predloga Vlade, da zbor pri obravnavi predloga za izdajo
                  zakona o sodnem registru z osnutkom zakona združi prvo in drugo fazo zakonodajnega
                  postopka. Predlagani akt ste prejeli; prejeli ste tudi poročilo Odbora za notranjo
                  politiko in pravosodje. Želi predstavnik Vlade besedo? <stage>(Ne želi.)</stage>
                  Želi besedo poročevalec delovnega telesa? <stage>(Ne želi.)</stage> Ugotavljam, da
                  so zastopane vse poslanske skupine in pričenjam razpravo. Kdo želi besedo? Ker ne
                  želi nihče razpravljati, zaključujem razpravo in dajem na glasovanje predlog Vlade
                  za združitev prve in druge faze zakonodajnega postopka pri obravnavi navedenega
                  akta. Ugotovimo sklepčnost! <stage>(68 prisotnih.)</stage></p>
               <p>Kdo je za predlog Vlade? <stage>(61 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je glasovanje končano in da je Zbor sklenil, da se združita prva in
                  druga faza zakonodajnega postopka pri obravnavi navedenega akta.</p>
               <p>Prehajamo na obravnavo predloga Vlade, da Zbor pri obravnavi predloga za izdajo
                  zakona o ustanovitvi Visoke šole za zdravstvo v Ljubljani z osnutkom zakona in
                  predloga za izdajo zakona o ustanovitvi Višje zdravstvene šole v Mariboru z
                  osnutkom zakona združi prvo in drugo fazo zakonodajnega postopka. Predlagana akta
                  ste prejeli; prejeli ste tudi poročilo Odbora za kulturo, šolstvo in šport. Iz
                  poročila odbora izhaja, da člani odbora niso imeli pripomb na predlagana zakona.
                  Menili so, da je potrebno zagotoviti čim prejšnjo izvedbo vpisa v nove študijske
                  programe in to že v študijskem letu 1993/94. Zato odbor predlaga zboru, da
                  omenjena zakona obravnava in sprejme po skrajšanem postopku tako, da se obravnava
                  in sprejme predlog za izdajo zakona in predlog zakona. Želi besedo poročevalec
                  odbora? <stage>(Ne želi.)</stage> Želi predstavnik Vlade besedo? <stage>(Ne
                     želi.)</stage> Ugotavljam, da so zastopane vse poslanske skupine in pričenjam
                  razpravo. Kdo želi besedo? Ker ne želi nihče razpravljati, zaključujem razpravo in
                  prehajamo na glasovanje.</p>
               <p>Na glasovanje dajem predlog odbora, da se predlog za izdajo zakona o ustanovitvi
                  visoke šole za zdravstvo v Ljubljani s predlogom zakona obravnava in sprejme po
                  skrajšanem postopku. Ugotovimo sklepčnost! <stage>(71 prisotnih.)</stage></p>
               <p>Kdo je za predlog odbora? <stage>(63 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je glasovanje končano in da je zbor sklenil, da se omenjeni akt
                  obravnava in sprejme po skrajšanem postopku.</p>
               <p>Na glasovanje dajem predlog odbora, da se predlog za izdajo zakona o ustanovitvi
                  višje zdravstvene šole v Mariboru s predlogom zakona obravnava in sprejme po
                  skrajšanem postopku. Ugotovimo sklepčnost! <stage>(65 prisotnih.)</stage></p>
               <p>Kdo je za predlog odbora? <stage>(60 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je glasovanje končano in da je Zbor sklenil, da se omenjeni akt
                  obravnava in sprejme po skrajšanem postopku.</p>
               <p>Prehajamo na obravnavo predloga skupine poslancev: Anton Peršak, mag. Igor Omerza,
                  Igor Bavčar, dr. Dimitrij Rupel in Danica Simšič, da Zbor pri obravnavi predloga
                  za izdajo zakona o načinu izkazovanja določenih terjatev in o pravicah nosilcev
                  teh terjatev z osnutkom zakona združi prvo in drugo fazo zakonodajnega postopka.
                  Predlagani akt ste prejeli; prejeli ste tudi poročilo Odbora za gospodarstvo in
                  Odbora za finance in kreditno monetarno politiko, ter mnenje Vlade Republike
                  Slovenije. Želi predstavnik predlagateljev besedo? <stage>(Ne želi.)</stage> Želi
                  besedo predstavnik Vlade? <stage>(Ne želi.)</stage> Želi besedo poročevalec
                  delovnega telesa? <stage>(Ne želi.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Ker ne želi nihče razpravljati, zaključujem razpravo in dajem na glsovanje
                  predlog za združitev prve in druge faze zakonodajnega postopka pri obravnavi
                  navedenega akta. Ugotovimo sklepčnost! <stage>(72 prisotnih.)</stage></p>
               <p>Kdo je za ta predlog? <stage>(40 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je glasovanje končano in da je Zbor sklenil, da se združita prva in
                  druga faza zakonodajnega postopka pri obravnavi navedenega akta.</p>
               <p>Pred odločanjem o dnevnem redu v celoti vas obveščam, da bomo v torek, 25. maja
                  1993, ob 10.00 uri na predlog Odbora za mednarodne odnose sprejemali izjavo
                  Državnega zbora Republike Slovenije o priznanju države Eritreje. Prebivalci
                  Eritreje so se na referendumu o neodvisnosti, ki je potekal od 23. do 25. aprila
                  1993 odločili za samostojno državo, država Eritreja pa bo uradno razglasila svojo
                  neodvisnost dne 24. maja 1993.</p>
               <p>Na začetku današnje seje bomo poslušali kratko informacijo o sprejemu Republike
                  Slovenije v Svet Evrope, ki jo bo podal gospod Borut Pahor, kratko informacijo o
                  poteku priprave predloga poslovnika Državnega zbora Republike Slovenije, ki jo bo
                  podal gospod Miran Potrč in kratko informacijo o poteku priprave posebnega
                  poslovnika in zakona o parlamentarni preiskavi, ki jo bo podal gospod Vitodrag
                  Pukl.</p>
               <p>Prehajamo na glasovanje o predlogu dnevnega reda. Za današnjo sejo predlagam
                  dnevni red, kot ste ga prejeli danes na klop. Prosim.</p>
            </sp>
            <sp xml:id="SDZ1-Redna-08-1993-05-18.sp8">
               <speaker>MIROSLAV MOZETIČ:</speaker>
               <p>Spoštovani predsednik, spoštovane gospe in gospodje. Vseeno predlagam - čeprav je
                  bilo prej rečeno, da se glasuje o razširitvi tudi za točko predlog za izdajo
                  zakona o spremembi in dopolnitvi zakona o dohodnini z osnutkom zakona. Predlog
                  tega zakona je bil vložen marca meseca; en odbor ga je obravnaval, en odbor, ki je
                  imel tudi dovolj časa, da bi ga obravnaval - vendar namesto da bi ga obravnaval,
                  je predlagal, da se ga ne uvrsti na dnevni red. Mislim, da po poslovniku ni možno,
                  da bi odbor zadržal neko stvar, ker je bila predvidena razširitev in predlagam, da
                  o tem glasuje zbor.</p>
            </sp>
            <sp xml:id="SDZ1-Redna-08-1993-05-18.sp9">
               <speaker>PREDSEDNIK MAG. HERMAN RIGELNIK:</speaker>
               <p>Predlog poslancev Štefana Kocipra, Nade Skuk in Miroslava Mozetiča, ki so
                  predložili predlog za izdajo zakona o spremembi in dopolnitvi zakona o dohodnini z
                  osnutkom zakona in predlagajo Državnemu zboru, da se pri obravnavi navedenega akta
                  združita prva in druga faza zakonodajnega postopka, bom dal na glasovanje.
                  Ugotovimo sklepčnost! Prosim, gospod Kociper.</p>
            </sp>
            <sp xml:id="SDZ1-Redna-08-1993-05-18.sp10">
               <speaker>ŠTEFAN KOCIPER:</speaker>
               <p>Hvala lepa, gospod predsednik. Spoštovane poslanke in poslanci. V imenu odbora, ki
                  ga vodim, to je Odbora za zdravstvo, delo, družino in socialno politiko, sem
                  dolžan stališče gospoda Mozetiča še podkrepiti z mnenjem oziroma poročilom Odbora.
                  Odbor je temeljito proučil navedeni predlog zakona in soglasno podprl, da se tak
                  predlog zakona uvrsti na dnevni red te seje Državnega zbora. Odbor je tudi
                  predlagal matičnemu Odboru za finance in kreditno monetarno politiko, da navedeni
                  predlog za izdajo zakona o dohodnini z osnutkom zakona, ki pomeni dejansko
                  uveljavitev univerzalnega otroškega dodatka, obravnava in predlaga Državnemu zboru
                  Republike Slovenije uvrstitev na dnevni red te 8. seje zbora. Odbor za kreditno
                  monetarno politiko in finance torej ni predlagal uvrstitve na dnevni red, zato kot
                  zainteresirano delovno telo - Odbor za zdravstvo, delo, družino in socialno
                  politiko - predlagamo, vam spoštovane poslanke in poslanci, da uvrstimo ta predlog
                  zakona na dnevni red.</p>
               <p>Razloga sta dva. In sicer, eden od razlogov, ki govori v prid temu, da danes
                  obravnavamo oziroma na tej seji obravnavamo ta predlog zakona, je ta, da bodo vse
                  spremembe, ki so zahtevne, v zvezi z zakonom o dohodnini in jih Vlada menda že
                  pripravlja, prav gotovo dale toliko dela že Vladi sami in tudi v poslanskih klopeh
                  nam poslancem, da se bojim, da bomo to spravili pod streho šele konec leta. Drugi
                  razlog, ki govori v prid temu, da obravnavamo ta predlog zakona že danes oziroma
                  na tej seji, je ta, da imamo tik pred vrati zakon o družinskih prejemkih in tudi
                  predlog resolucije o družinski politiki, v kateri je potrebno tudi ta univerzalni
                  otroški dodatek opredeliti. Ta resolucija ga opredeljuje in zakon o družinskih
                  prejemkih ga tudi rešuje, predlagani zakon pa to intenco rešuje na bolj ekonomičen
                  oziroma bolj racionalen način skozi zakon o dohodnini. In zato bi bilo smotrno, da
                  to rešimo prej, preden bomo sprejemali druge akte v zvezi z družinsko politiko.
                  Zato prosim za podporo. Hvala lepa.</p>
            </sp>
            <sp xml:id="SDZ1-Redna-08-1993-05-18.sp11">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kociper. Gospod Lavrinc.</p>
            </sp>
            <sp xml:id="SDZ1-Redna-08-1993-05-18.sp12">
               <speaker>MAKSIMILJAN LAVRINC:</speaker>
               <p>Gospod predsednik, kolegice in kolegi! Sem samo član Odbora za finance in
                  kreditno-monetarno politiko in prosim, da ne bi izpadlo kot da smo ignorirali
                  predlagatelje. Gre za to, da smo vse te stvari, ki so tehtne, slišali tudi na
                  odboru, da pa smo presodili - da je prav zaradi razlogov, da smo komaj skupaj
                  spravili proračun in da na prihodkovni strani takšen zakon, kot je tukaj
                  predlagan, pomembno posega v materio in je treba zadevo reševati celovito in ne
                  samo tako, da zmanjšamo to prihodkovno stran, ne poiščemo pa novega vira. Zato smo
                  nekako dovolili oziroma v načelu podprli predlagatelje zakonov, vendar dovolili
                  Vladi, da si vzame čas, da stvar trezno presodi, naredi navsezadnje neki izračun
                  in zadevo pripelje, kot smo jo zavezali, na julijsko sejo zbora.</p>
               <p>Torej, mislim, da je veliko bolj modro od odbora, ki je pravzaprav zadolžen za to,
                  da usklajuje levo in desno stran proračuna, da se je odločil za to, da predlaga
                  temu cenjenemu zboru, da zadeve ne uvrsti na ta dnevni red. Hvala lepa.</p>
            </sp>
            <sp xml:id="SDZ1-Redna-08-1993-05-18.sp13">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Lavrinc. Želi predstavnik Vlade morda besedo?</p>
               <p>Ugotavljam, da so zastopane vse poslanske skupine in pričenjam razpravo o tej
                  točki. Prosim.</p>
            </sp>
            <sp xml:id="SDZ1-Redna-08-1993-05-18.sp14">
               <speaker>FRANC POTOČNIK:</speaker>
               <p>Spoštovane gospe in gospodje! Slovenska Ljudska stranka podpira predlog, da se
                  danes ta točka uvrsti na dnevni red. Jaz sem poslanec že iz prejšnjega zbora; v
                  treh letih, vedno kadar smo s takšnimi pobudami prihajali, da se ta družinska
                  problematika na nek način začne razreševati - prej v skupščini, zdaj v zboru - je
                  bila obrazložitev, da za to še ni čas, da ni denarja za to in tako naprej. Mislim,
                  da je skrajni čas, da se s tem problemom spopademo in zato še enkrat podpiram, da
                  to danes uvrstimo na dnevni red.</p>
            </sp>
            <sp xml:id="SDZ1-Redna-08-1993-05-18.sp15">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo? Prosim, gospod Polajnar.</p>
            </sp>
            <sp xml:id="SDZ1-Redna-08-1993-05-18.sp16">
               <speaker>IGNAC POLAJNAR:</speaker>
               <p>Hvala lepa. Toliko moram popraviti svojega poslanskega kolega, gospoda Kocipra, ki
                  je govoril o predlogu zakona. Gre za predlog za izdajo zakona z osnutkom; mi
                  predvidevamo dvofazni postopek in zaradi tega, ker predvidevamo oziroma, ker
                  predlagamo dvofazni postopek smo tudi prepričani, da je prav, da danes začnemo o
                  tej stvari razpravljati - se pravi o osnutku tega zakona - ker sem prepričan, da
                  bomo tukaj v Državnem zboru našli ustrezno rešitev, da se vendarle na tem področju
                  nekaj premakne. Hvala lepa.</p>
            </sp>
            <sp xml:id="SDZ1-Redna-08-1993-05-18.sp17">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Polajnar. Dr. Šešerko.</p>
            </sp>
            <sp xml:id="SDZ1-Redna-08-1993-05-18.sp18">
               <speaker>DR. LEO ŠEŠERKO:</speaker>
               <p>Gospod predsednik, spoštovane kolegice in kolegi! Poslanska skupina Zelenih tudi
                  podpira ta predlog in imamo že idejo, kje bi Vlada, oziroma kje lahko parlament,
                  vzame ta denar. Mi smo mnenja, da bi bilo mogoče ta sredstva dobiti iz tistega
                  vira, ki ga je ta parlament nedavno namenil za protizračno obrambo, glede na to,
                  da NATO pakt pripravlja intervencijo na onem območju in ni pričakovati, da bi
                  lahko napad šel v nasprotno smer.</p>
            </sp>
            <sp xml:id="SDZ1-Redna-08-1993-05-18.sp19">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Prosim, gospod Lenič.</p>
            </sp>
            <sp xml:id="SDZ1-Redna-08-1993-05-18.sp20">
               <speaker>JOŽE LENIČ:</speaker>
               <p>Gospod predsednik, spoštovani poslanci! Torej, jaz sem proti uvrstitvi tega zakona
                  na dnevni red ravno zaradi - k temu me je spodbudil gospod Šešerko - nonšalance in
                  pa hecanja pri zelo resnih zadevah, kar se tiče bilančne izravnanosti
                  proračuna.</p>
               <p>Če bi gospod Šešerko temeljito proučil zadnjo redakcijo proračuna, bi videl, da se
                  na tej protizračni obrambi ne da nič vzeti. In kar tako na pamet govoriti, kje
                  bomo jemali, brez nekih resnih predlogov je enostavno nesprejemljivo.</p>
               <p>Samo še da podkrepim zadevo. Ta zakon, ki ga poslanci predlagajo, ki je v svoji
                  intenci sicer dober, jemlje približno 14% priliva na dohodnini. To v absolutnih
                  številkah znese približno 3 milijarde tolarjev in sami si lahko izračunate, da je
                  to praktično celo nekaj več kot 1% našega proračuna. Torej kar tako - bom rekel -
                  z levo roko narediti 14 dni po sprejemu proračuna, mislim, da je nespametno in
                  nemodro. Tudi sam podpiram intencijo tega zakona, vendar mislim, da je treba priti
                  s celovito ponudbo tako na levi kot na desni strani in se o stvari temeljito
                  pogovoriti tudi zaradi podatkov, ki jih je gospod Kociper nenazadnje včeraj na
                  odboru iznesel in so dejansko precej črni kar se tiče slovenstva. Vendar, kar tako
                  na horuk in ad-hoc - jaz osebno menim, da se to ne dela. Hvala lepa.</p>
            </sp>
            <sp xml:id="SDZ1-Redna-08-1993-05-18.sp21">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Šešerko, replika.</p>
            </sp>
            <sp xml:id="SDZ1-Redna-08-1993-05-18.sp22">
               <speaker>DR. LEO ŠEŠERKO:</speaker>
               <p>Gospod predsednik, jaz se opravičujem, ampak moram replicirati in sicer zaradi
                  tega, ker je gospod Lenič tu govoril o nonšalanci in ignoranci. To so besede, ki
                  niso čisto na mestu, ker je bil predlog mišljen resno. Težava je v tem, da je
                  gospod Lenič pri sprejemanju proračuna osebno, če njegovo osebno vlogo sedaj
                  vzamemo, ravnal zelo razumno, precej ljudi okoli njega pa ne. In sicer zato, ker
                  je v proračunu bilo sprejetih 650 milijonov za sofinanciranje cene rjavega premoga
                  -kar je direkten napad tako na slovenski gozd kot na zdravje ljudi ob 200 tisoč
                  tonah žvepla, ki se zgrnejo tudi zaradi sklepa tega parlamenta na Slovenijo in ob
                  žvepleni kislini, ki se potem tu razliva čez to deželo - jaz v imenu svoje
                  poslanske skupine in osebno ne dovolim, da nekdo tu govori o nonšalanci in
                  neresnosti v zvezi s proračunom na račun tistih, ki so predlagali čisto racionalne
                  sklepe in zagovarja tiste, ki so nerazumno ravnali; čeprav je sam kot popolna
                  izjema - bil drugačnega mnenja.</p>
            </sp>
            <sp xml:id="SDZ1-Redna-08-1993-05-18.sp23">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Šešerko. Naslednji je gospod Mozetič.</p>
            </sp>
            <sp xml:id="SDZ1-Redna-08-1993-05-18.sp24">
               <speaker>MIROSLAV MOZETIČ:</speaker>
               <p>Torej samo toliko o horuku. Mislim, da je ta zakon bil vložen že marca; če
                  odštejemo to, da je bil vložen tudi marca lanskega leta. Tako, da prav velik horuk
                  to ni bil. Predlog proračuna smo prejeli po marcu mesecu, tako da morda je bil
                  proračun bolj na horuk, kakor ta predlog. Da bi bilo vam še bolj jasno, za kaj
                  gre, ker izgleda sedaj tako, kakor da bi bilo treba nekje vzeti. Jaz se strinjam,
                  da je pač to na virih. Vendar za kaj gre v predlogu? Gre za to, da bi se olajšave
                  na otroke povečale; nič drugega. Tako, da sedaj ne bi želel, da bi se dosti hecali
                  o teh stvareh.</p>
               <p>Jaz sem mislil proceduralno. Dal sem predlog, tako da v vsebino se ne bi spuščali;
                  če bo uvrščeno na dnevni red, se bomo verjetno spuščali tudi v vsebino. Samo
                  toliko, ker se že spuščajo v vsebino: gre za olajšave, ki naj bi se povečale za
                  otroke in za število otrok. Za to gre.</p>
            </sp>
            <sp xml:id="SDZ1-Redna-08-1993-05-18.sp25">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Mozetič. Gospod Podobnik, prosim.</p>
            </sp>
            <sp xml:id="SDZ1-Redna-08-1993-05-18.sp26">
               <speaker>JANEZ PODOBNIK:</speaker>
               <p>Gospod predsednik, poslanke in poslanci! Gospod Lenič, ne gre za horuk. Lahko
                  rečemo, da je že drugo leto, ko se poskuša ta problem razrešiti. To je problem, ki
                  ima jasno vsebino in mislim, da ta problem vsi poznamo. In oprostite, tu ni
                  nonšalance. Lahko, če si dovolim malo patetike: gre za enega od esencialnih
                  problemov slovenske družbe. Predlagam, da ga uvrstimo na dnevni red.</p>
            </sp>
            <sp xml:id="SDZ1-Redna-08-1993-05-18.sp27">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Podobnik. Želi še kdo besedo? Gospa Danica Simšič.</p>
            </sp>
            <sp xml:id="SDZ1-Redna-08-1993-05-18.sp28">
               <speaker>DANICA SIMŠIČ:</speaker>
               <p>Gospod predsednik, spoštovane poslanke in poslanci. Moram reči, da se tudi sama
                  strinjam in pa tudi poslanska skupina s tem, da bi se ta predlog uvrstil na dnevni
                  red. Iz kar nekaj razlogov. Prvič zaradi tega, kar je bilo že povedanega, tako da
                  ne bi ponavljala.</p>
               <p>Drugič. V pripravi je, kot je bilo že povedano, tudi resolucija o družinski
                  politiki in pa zakon o družinskih prejemkih, ki bo to vprašanje reševal še bolj
                  celovito. In pa nenazadnje gre za, kot je bilo že poudarjeno, dvofazni postopek;
                  torej se ne bo v tem trenutku odločalo dokončno in pa čisto ob koncu: glede
                  dohodkove in prihodkovne strani proračuna pa Vlada pravzaprav sama odloča, kje bo
                  vzela, kam bo dala, koliko in kako. In s tem, če bi ta zakon uvrstili na dnevni
                  red in ga morebiti tudi sprejeli, bi pač omogočili Vladi, da začne izvajati tisto,
                  kar si je sama naložila oziroma vzela. Hvala lepa.</p>
            </sp>
            <sp xml:id="SDZ1-Redna-08-1993-05-18.sp29">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospa Danica Simšič. Želi še kdo besedo? Prosim, gospa Primožič.</p>
            </sp>
            <sp xml:id="SDZ1-Redna-08-1993-05-18.sp30">
               <speaker>JANA PRIMOŽIČ:</speaker>
               <p>Tudi jaz sem članica Odbora za finance in kreditno monetarno politiko in se
                  strinjam s predlogom, da se ta točka uvrsti na dnevni red. Poudarila bi pa samo še
                  dve dejstvi, in sicer, da je Odbor za zdravstvo, delo, družino in socialno
                  politiko ta predlog soglasno sprejel in podprl; naš odbor je pa glasoval 3:4 proti
                  uvrstitvi na dnevni red. Sicer pa mislim, da je to osnutek zakona in s tem dajemo
                  Vladi tudi možnost, da se pripravi na prihodkovni strani. Hvala lepa.</p>
            </sp>
            <sp xml:id="SDZ1-Redna-08-1993-05-18.sp31">
               <speaker>PREDSEDNIK MAG. HERMAN RIGELNIK::</speaker>
               <p>Hvala lepa. Še kdo prosim?</p>
            </sp>
            <sp xml:id="SDZ1-Redna-08-1993-05-18.sp32">
               <speaker>VIDA ČADONIČ-ŠPELIČ:</speaker>
               <p>Spoštovani! Morda ni bilo povedanega na tem mestu nekaj zelo bistvenega, kaj nas
                  je pripeljalo v naši poslanski skupini do tega, da predlagamo uvrstitev zakona
                  danes na dnevni red. Namreč, v naši poslanski skupini se zavedamo da je mlada
                  družina z otroci trenutno eden najbolj ogroženih delov naše družbe, zato jim
                  želimo zdaj oz. čimprej pomagati. Zato vas prosim, da uvrstite zakon na dnevni
                  red. Hvala.</p>
            </sp>
            <sp xml:id="SDZ1-Redna-08-1993-05-18.sp33">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Lavrinc.</p>
            </sp>
            <sp xml:id="SDZ1-Redna-08-1993-05-18.sp34">
               <speaker>MAKSIMILJAN LAVRINC:</speaker>
               <p>Hvala za besedo. Sam sem oče treh majhnih otrok, torej, glede na to, da smo
                  poslanske plače zmanjšali, težko kupim dovolj oblačil, ker jih sproti strgajo.
                  Ampak ravno zaradi tega, ker se zdajle vidi, kot da bi hoteli demontirati neko
                  zadevo, ki je v principu dobra, bi spomnil na številke, ki se tukaj zadaj kažejo.
                  Poglejte, zaradi vsega tega, o čemer se zdajle pregovarjamo in prerekamo, se bo
                  moj družinski proračun povečal za manj kot 3 tisoč tolarjev na mesec. To se pravi,
                  tukaj gre za majhne številke. Drugo, gre pa na strani proračuna za ne tako majhne;
                  3 milijarde tolarjev ni majhen denar. Zato mislim, da v teh dveh mesecih, kolikor
                  je pravzaprav dano vladi dodatno, da se pripravi in da naredi tudi na prihodkovni
                  strani malo bolj domiselni predlog mogoče, mislim, da če se stvar odloži za dva
                  meseca, da družinska politika ne bo toliko trpela. Torej, izključni razlog za to
                  je, da se stvari predhodno dobro premislijo.</p>
               <p>In še nekaj je. Mislim, da ni treba z v srce segajočimi besedami zdajle podpirati,
                  ker dejansko v teh dveh mesecih, sem osebno prepričan, se ne bo nihče dodatno
                  odločil za to, da bi povečal število družinskih članov.</p>
            </sp>
            <sp xml:id="SDZ1-Redna-08-1993-05-18.sp35">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Lavrinc. Prosim gospa Mateja Kožuh.</p>
            </sp>
            <sp xml:id="SDZ1-Redna-08-1993-05-18.sp36">
               <speaker>DR. MATEJA KOŽUH-NOVAK:</speaker>
               <p>Mislim, da se premalo zavedamo, da dejansko postaja mlada družina ena od najbolj
                  ogroženih skupin prebivalstva pri nas. Predlagam, da se uvrsti na dnevni red, da
                  se pa išče dodatne vire in se strinjam z gospodom Šešerkom, ne da  se zdaj vzame,
                  ker kakor jaz vem, niso dobili za protizračno obramba, ampak ko bo prišlo na
                  dnevni red, takrat bomo pa rekli, za kaj naj se tisti denar porabi.</p>
            </sp>
            <sp xml:id="SDZ1-Redna-08-1993-05-18.sp37">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. želi še kdo besedo? Prosim, gospa Omanova.</p>
            </sp>
            <sp xml:id="SDZ1-Redna-08-1993-05-18.sp38">
               <speaker>IRENA OMAN:</speaker>
               <p>Spoštovani! Samostojna poslanska skupina bo ta predlog podprla. Upam, da bomo tudi
                  s tem pripomogli k višji slovenski rodnosti. Poudarjam slovenski - kajti če bo ta
                  predlog sprejet, bomo pripravili amandma, ki bo potem preprečil kar tako dajanje
                  olajšav tudi Neslovencem. Hvala lepa.</p>
            </sp>
            <sp xml:id="SDZ1-Redna-08-1993-05-18.sp39">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Jaša Zlobec in gospa  Danica Simšič.</p>
            </sp>
            <sp xml:id="SDZ1-Redna-08-1993-05-18.sp40">
               <speaker>JAŠA L. ZLOBEC:</speaker>
               <p>Vprašal bi gospo Omanovo, ali misli deliti slovenske državljane na Slovence in
                  Neslovence, ali misli kršiti slovensko ustavo? Ali misli kršiti mednarodne
                  konvencije, ki jih je Slovenija sprejela? Ali misli Slovenijo že v prvem njenem
                  mesecu članstva v Svetu Evrope postaviti direktno na prangar tega Sveta Evrope? Če
                  to misli, naj pove, tako da bomo vedeli, da določena poslanska skupina v
                  slovenskem parlamentu misli delovati proti zakonu, proti ustavi in proti
                  mednarodnim konvencijam, ki jih je Slovenija podpisala.        </p>
            </sp>
            <sp xml:id="SDZ1-Redna-08-1993-05-18.sp41">
               <speaker>PREDSEDNIK MAG. HERMAN RIGELNIK:</speaker>
               <p>Replika, gospa Omanova, ja gospa Simšič.</p>
            </sp>
            <sp xml:id="SDZ1-Redna-08-1993-05-18.sp42">
               <speaker>DANICA SIMŠIČ:</speaker>
               <p>Imam čisto kratko repliko na gospoda Lavrinca. Malce sem se pozabavala z
                  matematiko, ki ni ravno moja dobra točka, pa vendar. 3 milijarde na odhodkovni
                  strani in 3.000 tolarjev olajšave za tri otroke, 1.000 za enega. To v bistvu
                  pomeni od milijona do treh milijonov otrok, to pa najbrž ne bo zdržalo. Hvala.</p>
            </sp>
            <sp xml:id="SDZ1-Redna-08-1993-05-18.sp43">
               <speaker>PREDSEDNIK MAG. HERMAN RIGELNIK:</speaker>
               <p>Gospod Lavrinc. Prosim vas, da ste pedantni pri računanju, da ne bi predolgo
                  zavlačevali te razprave.</p>
            </sp>
            <sp xml:id="SDZ1-Redna-08-1993-05-18.sp44">
               <speaker>MASIMILJAN LAVRINC:</speaker>
               <p>Bom repliciral, namreč. Tudi sam sem slab v računstvu, zato sem šel na pravo. Kar
                  se tega tiče, to je 3.000 tolarjev, manj kot 3.000 tolarjev na mesec. Govorim o
                  družinskem proračunu - mesečnem. Hvala lepa.</p>
            </sp>
            <sp xml:id="SDZ1-Redna-08-1993-05-18.sp45">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospa Oman ima repliko.</p>
            </sp>
            <sp xml:id="SDZ1-Redna-08-1993-05-18.sp46">
               <speaker>IRENA OMAN:</speaker>
               <p>Oprostite! Nismo mi neresni, neresni ste vi, ker ste sprejemali proračun oziroma
                  dodatne sklepe po tistem, ko so bili že sprejeti. Mi pa nismo neresni. Pokazali
                  smo vsaj dobro voljo, če tudi za hec vsem - novinarjem, ne vem komu, verjetno vam.
                  Hvala.</p>
            </sp>
            <sp xml:id="SDZ1-Redna-08-1993-05-18.sp47">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospa Karner-Lukač in potem gospa Vika Potočnik.</p>
            </sp>
            <sp xml:id="SDZ1-Redna-08-1993-05-18.sp48">
               <speaker>DR. METKA KARNER-LUKAČ:</speaker>
               <p>Se bom še jaz, če dovolite, nekoliko dotaknila gospoda Lavrinca, čeprav malo
                  pozno. Slišali smo, da otroci gospoda Lavrinca veliko strgajo in da je to, zlasti
                  težko sedaj, nadoknaditi, ko so se poslanske plače znižale. Zelo verjamem, vendar
                  mora upoštevati, da tudi otroci tistih delavcev, ki prejemajo 20.000 ali še manj
                  osebnega dohodka, ogromno strgajo. Ne samo to, rabijo tudi ogromno za prehrano.
                  Zakon, če ga sprejmemo oziroma predlog Krščanskih demokratov bi imel takojšnji
                  učinek, kajti že naslednji mesec bi se to poznalo pri obračunu akontacije
                  dohodnine. Zato predlagam, da se to uvrsti na dnevni red in bom vsekakor to tudi
                  podprla. Hvala lepa.</p>
            </sp>
            <sp xml:id="SDZ1-Redna-08-1993-05-18.sp49">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospa Vika Potočnik in potem gospod Lenič.</p>
            </sp>
            <sp xml:id="SDZ1-Redna-08-1993-05-18.sp50">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Sama bom podprla uvrstitev na dnevni red in da se
                  obravnava tako, kot je predloženo, v dveh fazah. Gospod predsednik, vas pa prosim,
                  da prekinete to diskusijo, ki postaja na trenutke že neokusna. Neokusna v tem
                  smislu, ko vidimo za kakšen problem in o kom govorimo. Namreč, vprašanje družine,
                  otroka ni stvar prerekanja in nivoja, ki se je danes pokazal v tem parlamentu.
                  Zato predlagam, da daste na glasovanje. Hvala.</p>
            </sp>
            <sp xml:id="SDZ1-Redna-08-1993-05-18.sp51">
               <speaker>PREDSEDNIK MAG. HERMAN RIGELNIK:</speaker>
               <p>Se odreka gospod Lenič. Želi še kdo razpravljati? Ker ne želi nihče razpravljati,
                  zaključujem razpravo in dajem na glasovanje.</p>
               <p>Kdo je za to, da se zakon o spremembi in dopolnitvi zakona o dohodnini z osnutkom
                  zakona, uvrsti na dnevni red. Ugotovimo sklepčnost! <stage>(74
                  prisotnih.)</stage></p>
               <p>Kdo je za? <stage>(63 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je predlog sprejet.</p>
               <p>Na glasovanje dajem, kdo je za to, da se pri obravnavi navedenega akta združita
                  prva in druga faza zakonodajnega postopka. Ugotovimo sklepčnost! <stage>(73
                     prisotnih.)</stage></p>
               <p>Kdo je za ta predlog? <stage>(50 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da je glasovanje končano in da je zbor sklenil, da se zakon o
                  spremembi in dopolnitvi zakona o dohodnini z osnutkom zakona uvrsti na dnevni red
                  in da se združita prva in druga faza zakonodajnega postopka.</p>
               <p>Gospod Marjan Podobnik, prosim.</p>
            </sp>
            <sp xml:id="SDZ1-Redna-08-1993-05-18.sp52">
               <speaker>MARJAN PODOBNIK:</speaker>
               <p>Spoštovani! Predlog za izločitev treh članov preiskovalne komisije je predviden za
                  46. točko dnevnega reda, kar bi pomenilo najmanj 14-dnevno prekinitev dela te
                  komisije. Rad bi pojasnil, zakaj mislim, da je nujno, da se ta stvar obravnava
                  prioritetno, pri čemer postaja odprto vprašanje, ali je način predloga za umikanje
                  določenih poslancev, kakršen se je zgodil na včerajšnji seji, sploh primeren.
                  Najprej je treba opozoriti na to, da smo se včeraj dogovorili za naslednjo sejo
                  preiskovalne komisije za včeraj teden - torej v ponedeljek, in na to sejo naj bi
                  povabili 4 osebe kot priče; ker je dogovorjeno, da vsi prihajajo kot priče. Med
                  drugim naj bi obravnavali tudi nekatere stvari, ki so povezane s pripravo zakona o
                  igrah na srečo. Kot veste, sta dva odbora predlagala začasen umik tega zakona z
                  dnevnega reda, dve komisiji zakona nista obravnavali, in s tem, ko bi nekako
                  razčistili sporne zadeve v zvezi z nekaterimi predlagatelji tega zakona, bi se
                  lahko pospešilo tudi izdajo tega zakona. Zato mislim, da je nujno, da se ta
                  predlog da takoj na dnevni red - torej kot 2., 3. točko dnevnega reda, da se
                  nemudoma sestane pristojno delovno telo. Še enkrat pa poudarjam: pri tem se
                  postavlja vprašanje, ali lahko na sejo parlamentarne preiskovalne komisije
                  nepovabljena oseba - v tem primeru odvetnik gospoda Kovačiča - predlaga umik treh
                  članov komisije. Če pristanemo na tak način dela, seveda lahko ohromimo delo
                  komisije tudi za naprej. Tu bi poudaril samo še to, da včeraj člani komisije nismo
                  imeli možnosti, da bi se opredelili do tega, ali lahko odvetniki povabljene osebe
                  sploh sodelujejo na delovnih sejah te komisije. Osebno sem prepričan, da odvetniki
                  na teh sejah nimajo kaj iskati.</p>
               <p>Zato predlagam, da se sprejme sklep, da se nemudoma sestane delovno telo in se
                  uvrsti ta točka - če je tak sklep zbora tukaj - takoj na začetek dnevnega reda, da
                  se še danes ta stvar obravnava in da normalno velja možnost sklica za
                  ponedeljek.</p>
               <p>Bi pa ob tej priliki opozoril še na podcenjujoč odnos do dela komisij. Pred pol
                  ure smo vsi člani preiskovalne komisije in Komisije za nadzor nad delom varnostnih
                  in obveščevalnih služb dobili naslednje obvestilo - samo dva stavka vam bom
                  prebral:</p>
               <p>"Obveščam vas, da v času zasedanja Državnega zbora v tem in v naslednjem tednu ne
                  bo mogoče pregledovati gradiva v zvezi s podjetjem HIT Nova Gorica, ker je soba
                  326/III v času zasedanja Državnega zbora namenjena strokovnim delavcem za
                  spremljanje sej zbora." - Vsak si lahko sam postavi sodbo, kaj to pomeni. Dejstvo
                  je, da tudi v času zasedanja imamo čas do 10. ure zjutraj, od 14. - 16. ure v
                  odmoru in od 19. - 22. ure, kot je sprejet sklep, da je do 22. ure možno
                  pregledovati to gradivo. Poleg tega pa so določeni dnevi tudi v tem in prihodnjem
                  tednu, ko ni zasedanj Državnega zbora.</p>
               <p>Predlagam, da se nemudoma prekliče ta sklep, ki ga je podpisala gospa Marinka
                  Bogolin, sekretarka Komisije za nadzor nad delom varnostnih in obveščevalnih
                  služb, in se omogoči normalno pregledovanje tega gradiva. Sicer bomo pač
                  prisiljeni ponovno ocenjevati, da gre za poskus zavlačevanja in onemogočanja dela
                  teh komisij.</p>
            </sp>
            <sp xml:id="SDZ1-Redna-08-1993-05-18.sp53">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Podobnik. - Zahtevo sem dodelil Odboru za notranje zadeve in
                  pravosodje in Sekretariatu za zakonodajo in pravne zadeve, da za zbor pripravijo
                  mnenje. Zbor bo odločal o tej točki takoj, ko bo dobil mnenje omenjenih delovnih
                  teles - se pravi takoj, najkasneje v četrtek, lahko danes, najkasneje pa v
                  četrtek.</p>
               <p>Kar pa zadeva samo sobo: soba bo čez 10 minut zagotovljena oziroma pripravljena za
                  to, da boste lahko nemoteno delali.</p>
               <p>Prosim, gospod Podobnik.</p>
            </sp>
            <sp xml:id="SDZ1-Redna-08-1993-05-18.sp54">
               <speaker>MARJAN PODOBNIK:</speaker>
               <p>Hvala. Vendarle bi še enkrat v zvezi s sejo tega odbora. Opozarjam, da obstajajo
                  določeni roki v zvezi z vabilom ljudi, ki prihajajo kot priče na ta zasedanja. Če
                  danes tega ne obravnavamo pomeni, da prihodnji teden mi ne moremo imeti te
                  komisije, pomeni, da ne moremo obravnavati zadev <stage>(kot sem prej
                     rekel)</stage>, ki so povezane tudi z vprašanjem določenih zakonov, itn. in se
                  vse te stvari zavlečejo. Zato bi predlagal, da naložite, da se ta odbor nemudoma
                  sedaj sestane, sprejme ustrezen sklep in da mi takoj po tem lahko stvar
                  obravnavamo.</p>
            </sp>
            <sp xml:id="SDZ1-Redna-08-1993-05-18.sp55">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Ne bi o tem razpravljali. Predlagam tako-le: da zadolžimo Odbor za
                  notranjo politiko in pravosodje in Sekretariat za zakonodajo in pravne zadeve, da
                  pospešijo delo in da po možnosti že danes predlagajo svoje mnenje na to temo.</p>
               <p>Kar zadeva same prostore, gospod Podobnik, ti prostori bodo zagotovljeni oziroma
                  so že zagotovljeni.</p>
               <p>Predlagam, da preidemo na glasovanje o dnevnem redu. Za današnjo sejo predlagam
                  dnevni red, kot ste ga prejeli danes na klop <stage>(s to spremembo, ki smo jo
                     prej izglasovali)</stage> - in mi dovolite, da ga ne berem.</p>
               <p>Ali ima v zvezi s predlogom dnevnega reda kdo kakšno pripombo? Ugotavljam, da so
                  zastopane vse poslanske skupine in pričenjam razpravo. Kdo želi razpravljati?</p>
               <p>Ker ne želi nihče razpravljati, zaključujem razpravo in prehajam na
                  glasovanje.</p>
               <p>Se opravičujem - besedo želi gospod Podobnik. Izvolite.</p>
            </sp>
            <sp xml:id="SDZ1-Redna-08-1993-05-18.sp56">
               <speaker>MARJAN PODOBNIK:</speaker>
               <p>Podpiram vaš predlog, da zadolžimo to delovno telo po možnosti že danes. Toda
                  vendarle bi predlagal, da damo ta rok "najkasneje pa jutri", da imamo to oceno
                  oziroma stališče komisije in da bo najkasneje jutri Državni zbor definitivno
                  sprejel stališče do predloga za zamenjavo treh članov komisije.</p>
            </sp>
            <sp xml:id="SDZ1-Redna-08-1993-05-18.sp57">
               <speaker>PREDSEDNIK MAG. HERMAN RIGELNIK:</speaker>
               <p>Mislim, da vsi podpiramo ta predlog in da ni nobenega, ki ga ne bi podprl.</p>
               <p>Ali želi še kdo razpravljati? Ker ne želi nihče razpravljati, zaključujem razpravo
                  in prehajamo na glasovanje.</p>
               <p>Na glasovanje dajem predlog dnevnega reda s to dopolnitvijo. Ugotovimo sklepčnost!
                     <stage>(73 prisotnih.)</stage></p>
               <p>Kdo je za predlagani dnevni red? <stage>(74 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je glasovanje končano in da je predlog dnevnega reda 8. seje
                  Državnega zbora sprejet.</p>
               <p>In sedaj še nekaj obvestil v zvezi s potekom te seje. Seja bo potekala 18., 19.,
                  20. maja in se nadaljevala 25., 26. in 27. maja do zaključka. V vodstvu zbora smo
                  se dogovorili, da bom vodil sejo zbora danes dopoldne sam, popoldanski del
                  podpredsednik zbora dr. Lev Kreft, jutri podpredsednik zbora gospod Miroslav
                  Mozetič in v četrtek podpredsednik zbora dr. Vladimir Topler. O nadaljnjem vodenju
                  seje boste obveščeni naknadno.</p>
               <p>Poslance prosim, da morebitne amandmaje čimprej pisno vložijo pri sekretarki
                  Državnega zbora. Za pomoč pri oblikovanju amandmajev se obrnite na dežurno službo
                  v sobi 323.</p>
               <p>Poslance tudi prosim, da se k razpravam prijavljajo pisno; dodatne prijavnice
                  dobite pri referentki Državnega zbora.</p>
               <p>Na klop ste prejeli tudi pregled sklepov Državnega zbora, ki niso bili
                  realizirani, postavljeni roki pa so že potekli. Ker gre za veliko število
                  nerealiziranih sklepov prosim Vlado Republike Slovenije, da še tekom te seje
                  obvesti zbor, kdaj in kako namerava realizirati sprejete sklepe. Državni zbor bo
                  odločal od 7. do vključno 16. točke ter o 44. in 45. točki dnevnega reda sproti, o
                  ostalih točkah pa predvidoma vsak dan seje ob 16. uri, če bodo dani pogoji za
                  glasovanje.              </p>
               <p>Prosim poslanke in poslance, da svoja vprašanja in pobude najavijo danes pri
                  sekretarki zbora. To točko dnevnega reda bomo obravnavali 24.5.1993 od 17. do 19.
                  ure.</p>
               <p>Na klop vam je bil razdeljen tudi pregled vprašanj in pobud poslank in poslancev,
                  ki so bile podane na prejšnjih sejah in pregled že danih odgovorov oziroma stališč
                  vlade in ministrstev. Seja bo vsak dan predvidoma trajala do 19. ure. Obveščam
                  vas, da bo odmor predvidoma od 14. do 16. ure.</p>
               <p>Kot sem že napovedal, bomo pred prihodom na 1. točko dnevnega reda poslušali prej
                  omenjene informacije: kratko informacijo o sprejemu Republike Slovenije v Svet
                  Evrope, ki jo bo podal gospod Borut Pahor, kratko informacijo o poteku priprav
                  predloga poslovnika Državnega zbora Republike Slovenije, ki jo bo podal gospod
                  Miran Potrč in kratko informacijo o poteku priprave posebnega poslovnika in zakona
                  o parlamentarni preiskavi, ki jo bo podal gospod Pukl.</p>
               <p>Dovolite mi, da sam najprej povem nekaj besed o sprejemu Slovenije v Svet
                  Evrope.</p>
               <p>Imel sem priliko in tudi prijetno dolžnost, da sem temu dejanju prisostvoval. Ob
                  izraziti naklonjenosti, vsestranski podpori in pohvalam naši mladi državi, zlasti
                  s strani poročevalcev pristojnih odborov in predvsem predsednika parlamentarne
                  skupščine Sveta Evrope, gospoda Martineza, si človek ne mora kaj, da ne bi bil
                  globoko inpresioniran nad celotnim dogodkom. Prepričan sem, da ta sprejem resnično
                  pomeni tisti mejnik v naši zgodovini, ko lahko rečemo, da smo se vrnili v tisto
                  sredino, kateri smo od nekdaj pripadali, hkrati pa, seveda, pomeni prevzemanje
                  novih odgovornosti.</p>
               <p>Moram reči, da se nisem nadejal takšne pozornosti in prijateljskega vzdušja brez
                  nepotrebnih formalizmov. Zato sem s toliko večjim veseljem ob zahvali za sprejem
                  tudi zagotovil, da prevzemamo te odgovornosti in da se hkrati zavedamo, da so nam
                  kot enakopravni članici odprta vrata v evropske integracijske procese, v
                  gospodarske in finančne tokove ter kulturno povezovanje v najširšem smislu
                  besede.</p>
               <p>O tem sem govoril z gospodom Martinezom in z generalno sekretarko gospo
                  Lalunierovo. Govorili smo, seveda, tudi o položaju in o možnih rešitvah problemov
                  v bivših jugoslovanskih republikah. Tudi glede tega so naša stališča naletela na
                  polno podporo, s tem da položaj na nekdanjem Balkanu gledajo skozi prizmo svojih
                  kriterijev demokratičnosti in spoštovanja človekovih pravic. Tako so ocenjevali
                  tudi nas in nas sprejeli medse - in to je tisto, kar je največ vredno v sedanjem
                  času. Smo evropska demokratična dežela, čeprav majhna in na južnem robu, vendar
                  smo enakopravna članica te asociacije, ker izpolnjujemo zahtevne standarde in
                  vrednote Evrope.</p>
               <p>Prosim poslanca Boruta Pahorja, vodja naše delegacije parlamentarne skupščine
                  Sveta Evrope, da poda kratko informacijo o tem sprejemu.</p>
            </sp>
            <sp xml:id="SDZ1-Redna-08-1993-05-18.sp58">
               <speaker>BORUT PAHOR:</speaker>
               <p>Gospod predsednik, spoštovane poslanke in poslanci, gospe in gospodje!</p>
               <p>V petek, 14. maja 1993 je Republika Slovenija postala 28. država članica Sveta
                  Evrope. Če je s sprejemom v Združene narode postala neodvisna in suverena država,
                  potem jo članstvo v Svetu Evrope kvalificira predvsem kot evropsko in demokratično
                  državo. V naveličanosti z zgodovinskimi podvigi zadnjega obdobja, bi temu dogodku
                  lahko krivično prisodili obrobno pomembnost. Pa ne gre le za to, da smo z njim
                  simbolično zaokrožili uspešno premiero slovenske države v svetovni skupnosti,
                  temveč predvsem za to, da smo v Strasbourgu odprli novo poglavje naše mednarodne
                  uveljavitve.</p>
               <p>Z zadovoljstvom moramo ugotoviti, da smo pravzaprav v izjemno kratkem času uspeli
                  v ambicijah, ki smo si jih zastavili še v času slovenske pomladi. Korak za korakom
                  postajamo kot narod in kot država samostojen, enakopraven in dejaven član družine
                  demokratičnih in razvitejših evropskih držav. Vsega tega nam ni nihče podaril. Še
                  pred dvema slabima letoma, ko je tedanji predsednik slovenskega parlamenta, prof.
                  France Bučar, naslovil v Strasbourg pismo s prošnjo za naše sodelovanje, smo
                  veljali pri večini naših današnjih evropskih partnerjev za državo, ki s svojim
                  nerazumnim secesionizmom povzroča svetovni in evropski politiki glavobole in
                  probleme.</p>
               <p>Samo po slabih dveh letih je Republika Slovenija s svojimi cilji in obnašanjem
                  uspela spremeniti to mnenje za 180 stopinj v svoj prid. Danes velja, in to ne
                  zgolj v evropski prestolnici, za mirno, stabilno in perspektivno državo. Ves
                  kontekst razprave in glasovanja o našem članstvu je pokazal, da smo si uspeli
                  Slovenci pridobiti politični kredit, ki nam ga zavida marsikatera nam primerljiva
                  država.</p>
               <p>Seveda smo v Svet Evrope vstopili z vsemi svojimi problemi vred, toda tisto, kar
                  je pri poročevalcih vzbudilo nedeljeno odobravanje in pritrditev, je bilo dejstvo,
                  da kot demokratična in pravna država te probleme in konflikte rešujemo - vsaj v
                  glavnem - na demokratičen način in z instrumenti pravne države. Ta odgovornost ni
                  z našim članstvom nič manjša.</p>
               <p>Gospod predsednik, gospe in gospodje. Za oceno zgodovinske prelomnosti bo še
                  dovolj časa, naš parlament pa mora ob tej priložnosti zelo stvarno oceniti
                  predvsem njegove naloge in cilje v palači Evrope. Naše sodelovanje v parlamentarni
                  skupščini Sveta Evrope je velika priložnost za uveljavitev naše države, njenih
                  sledi, vrednot, iskanj in izkušenj. Naše sodelovanje v delovnih telesih, nastopi v
                  generalnih razpravah, tvorno vmeščanje v številne projekte na  raznovrstnih
                  področjih, od politike do znanosti in kulture, nam ne omogoča samo to, da
                  afirmiramo naše izkušnje in poglede na aktualne probleme, temveč da iz razprav,
                  ekspertiz in projektov potegnemo kar največ za našo uporabo in za naše potrebe.
                  Osebno ne verjamem, da bo Slovenija kdajkoli pomembno ustvarjala svetovno
                  politiko, lahko pa znotraj teh procesov daje konstruktivno spodbude in se tudi
                  tako uspešno umestiti v mednarodno areno. V tem smislu utegne biti, vsaj v
                  prehodnem obdobju, naše sodelovanje v Svetu Evrope prvovrstnega pomena.</p>
               <p>Ta visoki zbor bo v prihodnje v palači Evrope zastopala delegacija, v kateri so
                  predstavniki šestih strank. Zelo iskreno mislim, da je to lahko pomembna prednost,
                  še posebej, če bomo znali kljub temu poiskati skupne imenovalce v zadevah
                  nacionalnega in državnega pomena. Mislim, da bi bilo dobro, ko bi - ob
                  strankarskih kriterijih  glede naše udeležbe v delu najrazličnejših forumov -
                  upoštevali predvsem strokovnost in kvalificiranost naših predstavnikov. Glede tega
                  si bo delegacija prizadevala predlagati najboljše rešitve.</p>
               <p>Gospod predsednik, posebej bi rad poudaril, da si je slovenski parlament na široko
                  odprl vrata, da posreduje v  debatah in polemikah o vseevropskih problemih, ki,
                  seveda, postajajo vse bolj tudi naši. To pa od nas terja, da se v razpravah v tej
                  hiši angažirano dotaknemo tudi teh in takšnih tem.</p>
               <p>Če preskočimo krizo, ki ogroža evropski mir in varnost, so v ospredju Sveta Evrope
                  - ob človekovih pravicah - vse bolj problemi prehoda srednjeevropskih in
                  vzhodnoevropskih držav v socialno tržne ekonomije. Vprašanje tranzicije v moderne
                  družbe je pravzaprav že dominantno. Za Slovenijo je ta firma dobrodošla, tu nismo
                  brez izkušenj in lahko pomembno sodelujemo v iskanju boljših rešitev, ob tem pa se
                  zavedamo, da bo od rešitve tega vprašanja odvisno naše nadaljnje integriranje v
                  evropske institucije, predvsem v evropsko unijo.</p>
               <p>Gospod predsednik, gospe in gospodje! Republika Slovenija je postala članica Sveta
                  Evrope, ker izpolnjuje pogoje. Pri tem ni potrebovala nikakršnega političnega
                  botra. To ni bilo delo posameznikov ali posameznih strank; to nam je uspelo ker
                  smo zmogli okrog temeljnih strateških vprašanj zbrati dovolj politične energije in
                  sodelovanja za definiranje naših skupnih ciljev. To pa je dobra popotnica tudi za
                  naša nadaljnja stremljenja tako doma kot v svetu. Hvala lepa.</p>
            </sp>
            <sp xml:id="SDZ1-Redna-08-1993-05-18.sp59">
               <speaker>PREDSEDNIK MAG. HERMAN RIGELNIK:</speaker>
               <p>Zahvaljujem se gospodu Pahorju. O tej informaciji gospoda Pahorja ne bomo
                  razpravljali, ker bo delegacija predložila svoje poročilo Odboru za mednarodne
                  odnose in z njim seznanila vse poslance.</p>
               <p>Ob tem, za nas tako pomembnem dogodku, seveda ne morem mimo sočasnega dogajanja v
                  našem zboru. Prav ob času, ko smo pred vsemi dokazali, da izpolnjujemo zahtevne
                  kriterije demokratičnosti in spoštovanja človekovih pravic, je delala Komisija za
                  nadzorstvo varnostno informativnih in obveščevalnih služb. Komisija je odločila,
                  da bo delala za zaprtimi vari. Kot pooblaščeno delovno telo tega zbora je dolžna
                  zboru poročati potem, ko  kočna svoje delo. Vemo, da komisija dela praktično
                  neprekinjeno, ker je v skupnem interesu, da nam čimprej poroča o svojem delu.
                  Pričakovali bi torej, da bo komisija lahko v miru intenzivno delala v skladu z
                  dobljenimi pooblastili.</p>
               <p>Kadar delajo parlamentarne komisije o tako občutljivih vprašanjih v drugih
                  državah, celo velja nepisano pravilo medijskega molka. Pri nas pa je bilo ravno
                  obratno. Javnost je prebrala novinarske zapise o poteku dela te komisije, ki je
                  imela zaprto sejo. To je enostavno nedopustno. To ruši ugled parlamenta, to ruši
                  zaupanje ljudi v najvišjih organ zakonodajne oblasti. Tega se ne da tolerirati in
                  to je v prvi vrsti odgovornost poslancev, torej članov komisije, ki vedo za zaupne
                  podatke.</p>
               <p>Zato prosim predsednika komisije, dr. Franceta Bučarja, da ukrene vse kar je
                  potrebno, da bo komisija delovala v skladu s pooblastili in odgovornostmi.
                  Apeliram tudi na vse poslance, da spoštujemo pravila, ki urejajo ravnanje z
                  gradivi zaupne naravne in tako varujemo ugled državnega zbora.</p>
               <p>Prosim, gospoda Mirana Potrča za besedo.</p>
            </sp>
            <sp xml:id="SDZ1-Redna-08-1993-05-18.sp60">
               <speaker>MIRAN POTRČ:</speaker>
               <p>Gospod predsednik, hvala, da si mi dal priliko, da dam nekaj kratkih informacij o
                  izpolnjevanju nalog, ki smo jih dobili v poslovniški komisiji od tega zbora.</p>
               <p>Spoštovane poslanke in poslanci. Pred mesecem dni je Državni zbor sprejel osnutek
                  poslovnika Državnega zbora in nam naložil, da v čim krajšem času pripravimo
                  predlog poslovnika.</p>
               <p>Obveščam vas, da smo v petek, 14. maja, po treh sejah poslovniške komisije
                  pripravili delovno besedilo predloga poslovnika. Pričakujemo, da bo v tem tednu
                  pripravljen čistopis in poročilo, da bomo v teku prihodnjega tedna opravili še eno
                  sejo poslovniške komisije, na kateri bomo formalno potrdili predlog in poročilo in
                  prepričan sem, da bo na seji v juniju mogoče razpravljati o predlogu poslovnika
                  Državnega zbora tudi s potrebnim časom, ki ga bodo imeli poslanci na razpolago za
                  skrbno proučitev in eventuelno vložitev amandmajev.</p>
               <p>Hkrati je pred mesecem dni Državni zbor naložil komisiji za poslovnik, da do te
                  seje pripravi predlog poslovnika o parlamentarni preiskavi in tudi Odboru za
                  notranjo politiko in pravosodje, da čim prej pripravi zakon o parlamentarni
                  preiskavi.  <stage>(O drugem bo govoril gospod Pukl, vendar omenjam, da je bilo to
                     istočasno sklenjeno.)</stage></p>
               <p>Sporočam vam, da smo v komisiji ugotovili, da preiskovalna komisija v zadevah
                  javnega pomena v zvezi z lastninjenjem VIS-a, železarn, bank in nekaterimi
                  vprašanji nakupa sladkorja iz državnih rezerv - po ugotovitvi tega Državnega
                  zbora, ki jo je poslovniška komisija sprejela na znanje, lahko deluje na podlagi
                  ustave neposredno in da tako tudi deluje. Zaradi tega smo v poslovniški komisiji
                  sodili, da je treba tej  nalogi priprave poslovnika parlamentarne preiskave dati
                  vso prioriteto, celo pred pripravo predloga poslovnika Državnega zbora, vendar, da
                  hkrati moramo le poskušati proučiti del evropske prakse in pripraviti predlog
                  poslovnika, ki bi ga lahko obravnavali v čim večji meri neodvisno od konkretnih
                  vprašanj in problemov, ki se ponavljajo neposredno ob ustanovitvi in delu te
                  komisije, skratka poslovnika, ki bi imel evropsko primerljivost in daljšo
                  vrednost.</p>
               <p>Zato smo si - ob sodelovanju z eksperti Sveta Evrope s katerimi smo sodelovali
                  tudi že v pripravi poslovnika Državnega zbora - zagotovili, da pridobimo
                  najnovejšo informacijo o delu preiskovalnih komisij v 12 evropskih državah in iz
                  tega pregleda dobili, po našem prepričanju, dovolj temeljito podlago za naše delo.
                  Doslej smo v zvezi s tem opravili dve seji, evidentirali temeljna vprašanja in
                  tudi možne rešitve in se, po dogovoru s predsednikom Komisije za notranjo politiko
                  in pravosodje, dogovorili, da oblikujemo skupno strokovno politično skupino, ki
                  naj bi pripravila osnutke teh dokumentov. Imeli smo dve seji te komisije. Delovne
                  teze možnega zakona je eden od članov komisije že v delovnem smislu pripravil,
                  pričakujemo do konca tega tedna delovne teze osnutka poslovnika parlamentarne
                  preiskave in v 14 dneh možnost tez za razpravo v delovnem telesu, se pravi v
                  komisiji in verjamem da istočasno tudi v Odboru za notranjo politiko in
                  pravosodje. Odvisno od teh razprav in soglasja poslovniške komisije, da gradivo
                  predložimo Državnemu zboru, bo odvisno, ali bo mogoče o tem razpravljati že na
                  junijski seji. Moje prizadevanje bo, da to na junijski seji opravimo.</p>
               <p>Rad bi obvestil še dvoje. Iz pregleda ureditve in načina delovanja parlamentarne
                  preiskave v evropskih ali v večini evropskih držav smo ugotovili, da smo v
                  Državnem zboru ravnali prav, ko smo se odločili, da pristopimo k ureditvi tega
                  vprašanja v zakonu in v poslovniku, ker je večina tako urejeno. In ugotovili smo,
                  da vprašanja, ki smo jih evidentirali v dosedanjem delu, sodijo v sklop tistih
                  vprašanj, ki so relevantna za urejanje tudi v evropskih parlamentih. Hkrati pa smo
                  ugotovili, da ta vprašanja le na videz izgledajo zelo enostavna in da njihovo
                  urejanje, če želi zagotoviti kvalitetno in učinkovito delo takšnih komisij in če
                  hkrati želi zavarovati tudi pravice vseh, ki v ugotavljanju dejstev v tej komisiji
                  sodelujejo, ni tako zelo enostavno in brez vprašanj, kot se je morda komu na videz
                  in na prvi pogled zdelo. Delamo intenzivno in prioritetno in jaz bi prosil, da
                  sprejmete k znanju opravičilo v imenu poslovniške komisije, da  za današnjo sejo
                  iz navedenih razlogov predloga poslovnika o parlamentarni preiskavi nismo uspeli
                  predložiti. Hvala lepa.</p>
            </sp>
            <sp xml:id="SDZ1-Redna-08-1993-05-18.sp61">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Potrču. Besedo ima gospod Pukl.</p>
            </sp>
            <sp xml:id="SDZ1-Redna-08-1993-05-18.sp62">
               <speaker> VITODRAG PUKL:</speaker>
               <p>Spoštovani gospod predsednik, spoštovani zbor. Dopolnil bi pojasnilo gospoda
                  Potrča v toliko, da Odbor za notranjo politiko in pravosodje na noben način ni
                  mogel slediti nalogi, ki jo je dobil od zbora in danes predložiti v obravnavo
                  predlog zakona o preiskovalnih komisijah. Gre za izredno težko in zamotano
                  materijo in je treba upoštevati tudi delo poslovniške komisije, to je delo pri
                  poslovniku, tako da menim, da bo Odbor za notranje zadeve in pravosodje lahko, če
                  bo delo potekalo po načrtu, tak predlog dal v obravnavo v junijski seji.</p>
               <p>Odbor za notranje zadeve in pravosodje je pa sprejel nekaj sklepov in jih
                  priporoča zboru oz. zlasti preiskovalni komisiji. In sicer je eden izmed sklepov,
                  da je delo pri pripravi zakona in poslovnika nujno, da je treba oba akta
                  obravnavati po postopku, ki bo zagotovil njun sprejem v Državnem zboru v
                  čimkrajšem roku.</p>
               <p>Drugi tak predlog sklepa oz. sklep je, da mora strokovna skupina ob postopku obeh
                  aktov posebno pozornost posvetiti javnosti dela v preiskovalni komisiji z vidika
                  ustreznega varovanja tako državne kot poslovne tajnosti oziroma varovanja podatkov
                  in gradiv zaupnega značaja.</p>
               <p>In še sklep: do sprejetja zakona in poslovnika naj že ustanovljena preiskovalna
                  komisija svoje delo opravlja v okviru ustavnih pooblastil, ob smiselni uporabi
                  določb zakona o kazenskem postopku, upošteva pa naj tudi rešitve izoblikovane v
                  razpravah o delovnih gradivih, ki jih obravnavata Odbor za notranjo politiko in
                  pravosodje, komisija za poslovnik ter strokovna komisija, ki sta jo ti dve delovni
                  telesi ustanovili. Da je to mnenje potrebno kaže tudi zadnje dogajanje v tej
                  preiskovalni komisiji in pa položaj, o katerem bo Odbor za notranjo politiko in
                  pravosodje razpravljal danes ob 15.00 uri.</p>
               <p>Omenil bi samo to: med drugim v zakonu o preiskovalni komisiji Odbor za notranjo
                  politiko in zlasti sam osebno predlagam uvedbo dveh oz. treh novih kaznivih
                  dejanj. Gre za kaznivo dejanje krivega pričanja pred parlamentarno preiskovalno
                  komisijo, za kaznivo dejanje izdaje uradne skrivnosti in pa za kaznivo dejanje
                  omalovaževanja parlamenta. Zlasti to zadnje kaznivo dejanje menim, da bo šele dalo
                  parlamentu in preiskovalnim komisijam parlamenta ustrezno avtoriteto in bo
                  omogočalo učinkovito delo. Hvala.</p>
            </sp>
            <sp xml:id="SDZ1-Redna-08-1993-05-18.sp63">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospodu Puklu.</p>
               <p>Prehajamo na <title>1. TOČKO DNEVNEGA REDA - ODOBRITEV ZAPISNIKA 6. IN 7. SEJE
                     DRŽAVNEGA ZBORA REPUBLIKE SLOVENIJE.</title>
               </p>
               <p>Osnutka zapisnikov 6. seje Državnega zbora Republike Slovenije, ki je bila dne
                  23., 24., 25. in 26. marca 1993 in 7. seje Državnega zbora Republike Slovenije, ki
                  je bila dne 13., 14., 15. ter 22. in 23. aprila 1993, ste prejeli. Ali kdo
                  predlaga spremembo oz. dopolnitev k osnutku zapisnikov?</p>
               <p>Gospod Peršak, prosim.</p>
            </sp>
            <sp xml:id="SDZ1-Redna-08-1993-05-18.sp64">
               <speaker>ANTON PERŠAK:</speaker>
               <p>Dve korekturi sta potrebni v zapisniku in dve pripombi imam v zvezi z nekaterimi
                  sklepi. Na strani 17 je napaka v datumu. In sicer piše, da je zbor sprejel neke
                  stvari 26.6. leta 1993, kar šele bo, še ni bilo, in je treba popraviti na
                  26.3.1993.</p>
               <p>Na strani 36 sem pa v svojem samoljubju ugotovil, da sem bil spregledan. Namreč,
                  razprava o zakonu o visokem šolstvu, je bila prekinjena in podaljšana na dan 26.3.
                  zaradi enega razpravljalca, ki potem ni naveden; in ta razpravljalec sem bil jaz.
                  Morebiti bi pa še povedal, da je na strani 19 naveden sklep, ki je naložil Vladi,
                  da mora nekaj storiti v 15 dneh, pa tega do danes še ni storila. Podobno velja pa
                  tudi za sklep na strani 18. Hvala.</p>
            </sp>
            <sp xml:id="SDZ1-Redna-08-1993-05-18.sp65">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Peršaku. Želi še kdo? Prosim, gospod Matuš.</p>
            </sp>
            <sp xml:id="SDZ1-Redna-08-1993-05-18.sp66">
               <speaker>ŠTEFAN MATUŠ:</speaker>
               <p>Spoštovani! V zapisniku 7. seje Državnega zbora, na strani 68, pri obrazložitvi
                  glasu za zagotovitev sredstev avtoceste Hrušica - Vrba, je navedeno citiram:
                  "Gospod Stane Frim je obrazložil svoj glas in povedal, da bo glasoval proti temu
                  amandmaju." Predlagam popravek, ki se glasi: "Gospod Stane Frim je kot predsednik
                  Odbora za finance in kreditno-monetarno politiko opozoril na stališče komisije in
                  obrazložil svoj glas, da bo glasoval proti temu amandmaju. Hvala.</p>
            </sp>
            <sp xml:id="SDZ1-Redna-08-1993-05-18.sp67">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo? Če ne želi nihče, prekinjam to točko za ugotavljanje
                  istovetnosti oziroma dopolnitev iz magnetograma teh dveh sej.</p>
               <p>Prehajamo na <title>2. TOČKO DNEVNEGA REDA - OBRAVNAVANJE STRATEGIJE RAZVOJA
                     KMETIJSTVA V SLOVENIJI</title>.</p>
               <p>Gradivo je za obravnavo Državnemu zboru pripravila Vlada Republike Slovenije,
                  objavljeno pa je bilo v Poročevalcu št. 9/1993.</p>
               <p>Želi predstavnik Vlade besedo? Prosim, minister za kmetijstvo in gozdarstvo gospod
                  dr. Osterc.</p>
            </sp>
            <sp xml:id="SDZ1-Redna-08-1993-05-18.sp68">
               <speaker>DR. JOŽE OSTERC:</speaker>
               <p>Spoštovani gospod predsednik, spoštovane poslanke in poslanci! Z osamosvojitvijo
                  se Slovenija ni odločila za izolirano življenje; odločila se je za čim tesnejše
                  povezovanje z razvitimi Evropskimi in drugimi državami. To odločitev mora
                  upoštevati pri snovanju dolgoročne politike razvoja slovenskega gospodarstva in s
                  tem tudi kmetijstva, ki je pomemben del gospodarstva. Naša kmetijska politika,
                  mora biti sinteza naših danosti in svetovnih, zlasti srednjeevropskih izkušenj,
                  kjer so prilike za kmetovanje podobne našim.</p>
               <p>Izkušnje v teh deželah kažejo, da je kmetijstvo, ne glede na delež zaposlenih v
                  kmetijstvu in ne glede na ustvarjeni družbeni bruto produkt, temeljna gospodarska
                  dejavnost. V teh deželah tudi vedo, da opravlja kmetijstvo ob pridelavi hrane tudi
                  druge pomembne naloge. Sem spada trajna ohranitev rodovitne zemlje, ki narodu
                  omogoča pridelavo hrane in s tem bolj kot kaj drugega zagotavlja suverenost. Sem
                  spada tudi ohranitev primernega okolja z zdravo vodo in zrakom. To so dobrine, ki
                  jih ni mogoče razmnožiti ali kupiti na svetovnem trgu in uvoziti. Ne glede na ceno
                  jih je potrebno ohraniti. Seveda, vse to velja enako za Slovenijo in Slovence. Za
                  ohranitev Slovenci še kako potrebujemo poseljeno deželo s pestro kulturno krajino,
                  ki nam bo omogočila ohranitev kmečke in s tem slovenske samobitnosti ter
                  preživetje.</p>
               <p>S sklenjenimi slovenskimi kmeti poseljena dežela lahko pomembno prispeva k
                  ohranitvi Slovencev. Slovenci torej ne potrebujemo strategije razvoja kmetijstva v
                  Sloveniji; ta bi govorila le o pridelovanju hrane. Slovenci potrebujemo strategijo
                  razvoja slovenskega kmetijstva, ki bo pokazala, kako razvijati slovensko
                  kmetijstvo, da se bomo pridelali dovolj kakovostne hrane in kako sočasno
                  kmetijstvu omogočiti, da zadovoljivo opravi tudi druge ostale naloge, ki jih od
                  njega pričakujemo in so  pridelavi hrane enakovredne.</p>
               <p>Tak pogled na slovensko kmetijstvo povsem jasno pokaže, da razmišljanje o
                  slovenskem kmetijstvu ni le naloga kmetov temveč vseh Slovencev, ker je ustrezen
                  razvoj kmetijstva povezan z vrednotami, ki so pomembne za slehernega Slovenca.
                  Zato je pomembno, da o tem dokumentu odgovorno razpravlja slovenski parlament. Do
                  tega dokumenta bi se moral opredeliti vsak zaveden Slovenec.</p>
               <p>Spoštovane poslanke in poslanci. Strategija razvoja slovenskega kmetijstva mora
                  torej jasno odgovoriti na vprašanje, kakšno in kako organizirano kmetijstvo lahko
                  opravi naštete naloge. Da bi dobili na to vprašanje ustrezen odgovor, vsebuje
                  pripravljen dokument temeljito primerjalno analizo stanja pri nas in zlasti v
                  Evropi. Prikazane so tendence razvoja kmetijstva v Evropi. Vse te analize so bile
                  osnova za prikaz možnih scenarijev razvoja slovenskega kmetijstva.</p>
               <p>V delu so prikazani trije scenariji razvoja slovenskega kmetijstva. Eden od treh,
                  tretji scenarij je tisti, ki najuspešneje združuje naloge, ki jih bo moralo
                  slovensko kmetijstvo opraviti in so opredeljene s predvidenimi cilji kmetijske
                  politike.</p>
               <p>Uspešno uresničevanje naštetih nalog lahko zagotovimo le z eko socialnim in
                  večnamenskim kmetijstvom. Analiza razvoja kmetijstva v srednji Evropi, s podobnimi
                  pogoji za kmetovanje kot ga imamo v Sloveniji, pa kaže, da lahko tam to nalogo
                  najbolje opravijo družinske kmetije. Zato je prav, da opredelimo družinsko kmetijo
                  za osnovnega nosilca kmetovanja v Sloveniji, ker je elastična in ker ob pridelavi
                  hrane najkakovostneje in najceneje opravi tudi vse ostale naloge, ki jih od
                  kmetijstva pričakujemo. To pa ne pomeni, da odstopamo od principa, da je
                  kmetovanje gospodarska dejavnost.</p>
               <p>Gre preprosto za to, da kmetijstvu priznamo ob pridelavi hrane - tudi drugim
                  nalogam, ki jih opravlja, ustrezno gospodarsko težo.</p>
               <p>V zadnjem poglavju so grobo predvideni ukrepi delovanja kmetijske politike, ki jih
                  bo potrebno izpolniti za doseganje predvidenih ciljev. Pristop bo moral biti
                  celoviti. Posamično, nepovezano izvajanje ukrepov, je lahko škodljivo. Nesporno pa
                  je dejstvo, da brez dobre organiziranosti kmetijstva, brez znanja in urejene
                  tržno-cenovne politike ne bo uspešne strukturne in proizvodne politike. V tej
                  navezavi pa bodo morali prevzeti svoj del odgovornosti vsi, ki delajo v
                  kmetijstvu, in preko proračuna do neke mere tudi vsi Slovenci.</p>
               <p>Zato je - spoštovane poslanke in poslanci - pred vami izjemno odgovorna naloga.
                  Izpeljati morate ustvarjalno in odgovorno razpravo, ki bo za dolgo začrtala razvoj
                  slovenskega kmetijstva. Kmetijstvo je relativno neelastično in brez škode ne
                  prenese pogostih sprememb. Prepričan sem, da se zavedate, da je hrana najmočnejše
                  orožje, da brez lastne pridelave vsaj strateških količin hrane ni suverenosti, da
                  sta poseljenost dežele in ohranitev kulturne krajine pomembni vrednoti pri
                  ohranitvi naroda, da je le eko-socialno in večnamensko kmetijstvo blizu z naravo
                  usklajenemu kmetovanju, ki zagotavlja preživetje našim otrokom, ki so nam
                  Slovenijo posodili in jim je nimamo pravice predati osiromašene. In zato verjamem,
                  da boste sprejeli zaključke, ki bodo vam v ponos in jih bodo veseli tudi naši
                  otroci. Hvala.</p>
            </sp>
            <sp xml:id="SDZ1-Redna-08-1993-05-18.sp69">
               <speaker>PREDSEDNIK MAG. HERMAN RIGELNIK:</speaker>
               <p>Zahvaljujem se ministru Ostrcu. Gradivo je obravnaval tudi Odbor za kmetijstvo in
                  gozdarstvo. Poročilo ste prejeli s sklicem seje. Ali želi besedo poročevalec?
                  Prosim, gospod Protner.</p>
            </sp>
            <sp xml:id="SDZ1-Redna-08-1993-05-18.sp70">
               <speaker>MAG. JOŽE PROTNER:</speaker>
               <p>Spoštovane gospe in gospodje, spoštovani gospod predsednik! Poročilo o strategiji
                  razvoja slovenskega kmetijstva ste res prejeli z gradivom, dobili pa boste na klop
                  novo besedilo, ki v sklepih povzema <stage>(v prvem sklepu)</stage> tudi
                  cilje.</p>
               <p>Odbor za kmetijstvo in gozdarstvo je s sklepom, ki smo ga sprejeli na 2. seji
                  odbora, predlagal Državnemu zboru Republike Slovenije, da uvrsti na dnevni red
                  seje v aprilu mesecu strategijo razvoja slovenskega kmetijstva. Kot se spomnimo in
                  kot je zapisano, je Državni zbor sprejel predlog sklepa odbora. Odbor za
                  kmetijstvo in gozdarstvo je po obravnavi podprl predloženi dokument in meni, da je
                  sprejetje strategije izrednega pomena, ki bo dolgoročno vplivalo na razvoj
                  kmetijstva kot tudi nekaterih drugih panog gospodarstva.</p>
               <p>Odbor je na zaključku razprave tudi sprejel amandma, ki smiselno nekoliko
                  spreminja prvi cilj - kot boste lahko potem ugotovili tudi na podlagi poročila
                  našega odbora. Pomembno je, da se sprehodimo skozi te sklepe, ki jih Državnemu
                  zboru Republike Slovenije predlaga Odbor za kmetijstvo in gozdarstvo. Ti sklepi
                  glasijo:</p>
               <p>Prvi sklep: Državni zbor sprejema predloženi dokument strategije razvoja
                  slovenskega kmetijstva kot nacionalni program, z naslednjimi cilji:</p>
               <p>1) stabilna in čim cenejša pridelava kakovostne hrane ter zagotavljanje prehranske
                  varnosti Slovenije;</p>
               <p>2) ohranjanje poseljenosti in kulturne krajine, ohranjanje kmetijske zemlje,
                  varstvo kmetijskih zemljišč in voda pred onesnaženjem in nesmotrno rabo;</p>
               <p>3) trajno povečanje konkurenčne sposobnosti kmetijstva, in</p>
               <p>4) zagotavljanje paritetnega dohodka nadpovprečno produktivnim pridelovalcem.</p>
               <p>Drugi sklep: Državni zbor Republike Slovenije nalaga Vladi Republike Slovenije, da
                  v skladu z opredeljenimi smermi delovanja kmetijske politike pripravi in predloži
                  Državnemu zboru v roku treh mesecev operativni program aktivnosti za izvajanje
                  kmetijske politike in do predložitve proračunskega memoranduma triletni program
                  ukrepov ekonomske politike v kmetijstvu.</p>
               <p>Tretji sklep: Državni zbor Republike Slovenije nalaga Vladi Republike Slovenije,
                  da prične z izvajanjem tekoče ekonomske politike v kmetijstvu v skladu s sprejeto
                  strategijo.</p>
               <p>In četrti sklep: Državni zbor Republike Slovenije nalaga Vladi Republike
                  Slovenije, da letno poroča Državnemu zboru Republike Slovenije o stanju v
                  kmetijstvu in o uresničevanju sprejetih ciljev kmetijske politike.</p>
               <p>Dolžan sem vam ob tem prebrati še sprejeti dodatni sklep odbora, ki se nanaša na
                  neizvajanje sklepov Državnega zbora v zvezi s kmetijsko politiko. Ob obravnavi
                  strategije razvoja slovenskega kmetijstva je zato odbor sprejel naslednji dodatni
                  sklep:</p>
               <p>Državni zbor Republike Slovenije zahteva od Vlade Republike Slovenije, da v skladu
                  s sklepom, sprejetim na 6. seji Državnega zbora Republike Slovenije o kmetijski
                  politiki, s katerim je bilo med drugim Vladi naloženo, da ustrezno uredi odkupne
                  cene kmetijskih pridelkov in o tem poroča Državnemu zboru Republike Slovenije na
                  aprilski seji, ob razpravi o proračunu Republike Slovenije predloži zahtevano
                  poročilo. Hvala lepa.</p>
            </sp>
            <sp xml:id="SDZ1-Redna-08-1993-05-18.sp71">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Protnerju.</p>
               <p>Ugotavljam, da so zastopane vse poslanske skupine in pričenjam razpravo.</p>
               <p>Besedo ima gospod Tone Peršak.</p>
            </sp>
            <sp xml:id="SDZ1-Redna-08-1993-05-18.sp72">
               <speaker>ANTON PERŠAK:</speaker>
               <p>Moja razprava o strategiji razvoja slovenskega kmetijstva bo kratka, kar je
                  razumljivo glede na to, da nisem poseben strokovnjak za to področje; čeprav sem
                  zelo z zanimanjem spremljal nastajanje te strategije že v času prejšnje Vlade, in
                  to iz določenih razlogov. In sicer iz razlogov, o katerih sem v prejšnjem sklicu
                  Skupščine že govoril, zlasti v zvezi z območji ob novi državni meji. V zvezi s tem
                  sem tudi predlagal - in to mislim, da smo že dobili na klop - predlog dodatnega
                  sklepa, ki naj bi ga sprejeli k tej strategiji razvoja slovenskega kmetijstva in
                  zadeva natančno to območje. Namreč, tako kot je tudi gospod Protner posebej
                  poudaril, tudi jaz mislim, da je ena izmed temeljnih, poleg tiste najbolj temeljne
                  funkcije kmetijstva, ohranjanje poselitve, ohranjanje kulturne krajine. In v zvezi
                  s tem se mi zdi še posebej pereče stanje na nekaterih območjih ob novi državni
                  meji, zlasti na območju občine Kočevje.</p>
               <p>In predlagam <stage>(kot ste videli)</stage> dodaten sklep, ki zadeva to območje,
                  da bi se Vlada ob uresničevanju te strategije posebej angažirala in predlagala
                  določene ukrepe za to, da bi na tem območju, ki je bilo v preteklih desetletjih
                  prizadeto, sčasoma nekako vzpostavili neko stanje, ki bi bilo bolj zadovoljivo.
                  Gre za to, da se nekako ponovno zagotovi poselitev danes številnih praznih vasi
                  oz. območij nekdanjih vasi na območju te občine; da se zagotovi tam, kjer sedaj
                  prihaja do zaraščanja nekdanjih kmetijskih zemljišč, ponovna vzpostavitev neke
                  kulturne krajine <stage>(kar ima tudi svoj "obrambni" mogoče za marsikoga v
                     narekovaju - vidik, saj vsi vemo, da nihče ne more tako varovati meje, kot jo
                     varujejo ljudje, ki tam živijo)</stage>, da se nekako doseže nek drug izgled te
                  pokrajine, ki sedaj postaja degradirana. Ne nazadnje pa bi lahko v neki meri
                     <stage>(najbrž ne v zelo veliki)</stage> lahko komu pomagali, če bi uvedli take
                  ukrepe, kot jih predlagam za razmislek - se pravi: trajni najem, davčne olajšave,
                  davčne spodbude, prodaja zemljišč, ki so na razpolago po zelo nizkih cenah, in
                  tako naprej - in to seveda z neko načrtno kampanjo. Ne nazadnje bi s tem reševali
                  do neke mere tudi problem brezposelnosti - čeprav si ne delam iluzij, da v ne vem
                  kakšni meri, ampak vendarle.</p>
               <p>Tako da bi vas prosil, ko bo prišlo do glasovanja, da bi ta dodatni sklep podprli.
                  Hvala.</p>
            </sp>
            <sp xml:id="SDZ1-Redna-08-1993-05-18.sp73">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Peršaku. Besedo ima gospod Jožef Kocuvan, prosim.</p>
            </sp>
            <sp xml:id="SDZ1-Redna-08-1993-05-18.sp74">
               <speaker>JOŽEF KOCUVAN:</speaker>
               <p>Spoštovani predsednik, spoštovani poslanci in poslanke. Pozdravljam, da je prišla
                  strategija razvoja kmetijstva končno v Državni zbor. Prav tako se strinjam z vsemi
                  tistimi cilji, ki so zapisani o dolgoročni politiki kmetijstva, o stabilni,
                  kakovostni in cenejši hrani, o zagotavljanju prehrambene varnosti Slovenije;
                  posebej pa se strinjam s potrebo po ohranjenju poseljenosti in sploh varstvu
                  okolja, izboljšanja izobrazbe kmetov ter zagotavljanja dohodka večine kmetov.</p>
               <p>Tem globalnim ciljem kmetijske politike mora slediti tudi regionalna kmetijska
                  politika, to je specifika proizvodnje hrane po regijah - torej Prekmurje,
                  Prlekija, Slovenske Gorice. Prav tukaj pa bo potrebno pripraviti tudi ukrepe, ki
                  so bili že omenjeni, da bi se ta strategija realizirala. Vendar pa je kratkoročno
                  v kmetijstvu nujno potrebno ukrepati takoj.</p>
               <p>Razmere v kmetijstvu se še naprej slabšajo. Če ilustriram svoj primer. Poznam
                  kmeta, ki je do nedavnega imel dva hleva živine; danes je en hlev prazen, kjer so
                  bili telički - tam se sedaj podijo miši in podgane. Drugi hlev je polovico prazen;
                  stoji nekaj molznic - tam kjer pa so stali biki in telice, pa je prazno. Sin, ki
                  bi ga naj nasledil, je odšel od hiše. In sedaj ga ta gospodar prosi, naj pride čez
                  6 mesecev nazaj, da prevzame kmetijo, drugače bo še tisti preostanek, ki ga ima,
                  prodal.</p>
               <p>Torej gre za zelo kritične razmere, s katerimi se kmetje srečujejo na terenu.
                  Zahtevajo se učinkoviti ukrepi za izpolnitev osnovnih zahtev, ki so kratkoročne
                  narave in se nanašajo predvsem na določitev zaščitne cene mladega pitanega goveda,
                  prašičjega mesa, zaščitne cene žitaric in odkupnih cen mleka. V zvezi s tem, se ob
                  sprejemanju te strategije sprašujem: Kdaj bo prišlo določanje cen kmetijskih
                  izdelkov pod odločanje Ministrstva za kmetijstvo in gozdarstvo? Kdaj bo znana
                  zaščitna cena za žitarice in oljarice in kakšni bodo pogoji odkupa le-teh? Kdaj bo
                  ministrstvo za ekonomske odnose in razvoj ustavilo rast vhodnih stroškov za
                  kmetijsko proizvodnjo? To, da odloča o cenah kmetijskih proizvodov Ministrstvo za
                  ekonomske odnose in razvoj in ne Ministrstvo za kmetijstvo in gozdarstvo, je višek
                  nelogičnosti Vlade. Še huje pa je in hkrati ponižajoče, da mora gospod minister za
                  kmetijstvo in gozdarstvo, kleče-plaziti okrog gospoda ministra Kračuna in
                  podsekretarja Valentinčiča, da doseže minimalni premik glede rasti cen kmetijskih
                  proizvodov. Kmetje ne morejo trpeti in še nadalje nositi bremena zmanjšanja
                  inflacije, ki jo minister za ekonomske odnose prenaša na kmete in kmetijstvo s
                  tem, ko dovoli zvišanje cen vhodnih reprodukcijskih materialov za kmetijstvo, cene
                  končnih kmetijskih proizvodov pa drži skoraj zamrznjene.</p>
               <p>Skrajno upravičena je zahteva kmetov, da se kmetom pokrije vsaj 80% stroškov
                  prireje, če že ne 100. Izčrpanost kmetov in kmetijstva je že totalna, z
                  nacionalnega vidika tudi alarmantna, zato ni pričakovati, da se bodo mladi
                  odločali za kmetovanje in investiranje v kmetijsko proizvodnjo, če Vlada ne bo
                  takoj ukrepala. Če ne bo mladih pa tudi strategije za razvoj kmetijstva ne bomo
                  rabili. Hvala lepa.</p>
            </sp>
            <sp xml:id="SDZ1-Redna-08-1993-05-18.sp75">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospodu Kocuvanu. Besedo ima gospod Ivan Oman.</p>
            </sp>
            <sp xml:id="SDZ1-Redna-08-1993-05-18.sp76">
               <speaker>IVAN OMAN:</speaker>
               <p>Gospod predsednik, gospe in gospodje poslanke in poslanci! Najprej tole. Včeraj
                  sem se v Ljubljani srečal z nekim kmetom s Štajerske, pa me je vprašal, kaj sploh
                  mislimo s kmetijsko politiko. Dejal je, da pač to kar je, je ne samo uničevanje
                  kmetijstva, pač pa uničevanje države. Tako mi je rekel: Primorci bodo hoteli pod
                  Italijo, Štajerci bomo želeli pod Avstrijo, namesto Republike Slovenije bo pa
                  potem ostala Vojvodina Kranjska. Ampak šalo na stran, ker so to resne zadeve.</p>
               <p>Predlog strategije razvoja kmetijstva v Sloveniji je prišel pred Državni zbor s
                  precejšnjo zamudo. V jeseni leta 1991, je namreč že takrat minister gospod Osterc
                  v svojem referatu na posvetu Kmetijske svetovalne službe na Bledu napovedoval ta
                  dokument, ki je potem nastajal v letu 1992 in je že bil koncem lanskega leta v
                  jeseni predstavljen  na nekam posvetu v Cankarjevem domu.</p>
               <p>Dokument je predvsem dobra razčlemba in opis stanja. Iz te analize je moč
                  razbrati, kakšna je struktura, kakšna je posestna sestava, ki je seveda med
                  najslabšimi v Evropi, Vzhodne Evrope ne upoštevam. Nekako smo delno primerljivi z
                  stanjem v Grčiji in Potrugalski. Prikazana je tudi predelovalna usmeritev, ki prav
                  tako ni ugodna. Že od nastajanja tega dokumenta pred vsem tem časom pa pogrešam
                  konkretnejši operativni program razvoja in usmeritve. Sicer je govora v tej
                  strategiji v treh možnih scenarijih in o verjetnih posledicah take ali drugačne
                  politike. Z vsemi temi ugotovitvami se popolnoma strinjam.</p>
               <p>Treba se je zavedati, da je kmetijstvo gospodarska panoga, ki je močno odvisna od
                  državne regulative. Zato praktično vse razvite države varujejo svoje kmetijstvo s
                  tako imenovanimi tržnimi redi, ki regulirajo notranji promet s kmetijskimi
                  pridelki, obenem pa s posebnimi dajatvami varujejo domače kmetijstvo pred poceni
                  uvozom. Kmetijstvo v sodobnih razmerah namreč ne prenese absolutno liberalnega
                  trga. Vedeti je treba, da ta takoimenovani svetovni trg pomeni močno
                  subvencionirano prodajo velikih presežkov, ki nastajajo v današnjem razvitem
                  kmetijstvu.</p>
               <p>Naše kmetijstvo je trenutno prav zato v tako velikih težavah, ker na naš notranji
                  trg prihajajo pridelki in izdelki po tako znižanih cenah. Prelevmani, ki so bili
                  uvedeni koncem meseca marca, zaradi nizke stopnje ne morejo odigrati zaščitne
                  vloge, zato se agonija domačega kmetijstva nadaljuje. Poleg  nemogočih razmer na
                  trgu pritiskajo na kmetovalce še visoke obremenitve z davščinami; tu štejem vse
                  prispevke za zdravstveno, pokojninsko zavarovanje poleg normalnih davkov. Vendar,
                  rešitev za kmete ni v odpravi teh dajatev in ne v pretiranem znižanju, pač pa v
                  ekonomski rešitvi kmečkega vprašanja. Kmetija mora postati primerno močna
                  proizvodna enota, ki bo zagotavljala primeren zaslužek kmečki družini in s tem
                  seveda omogočala tudi redno plačevanju vseh družbenih obveznosti.</p>
               <p>Trenutna politika do kmetijstva - to si upam trditi - je ena najslabših v obdobju
                  zadnjih 20 let. Lahko samo nemočno opazujemo katastrofalno stanje, ki je nastalo s
                  praktično enoletno zamrznitvijo cen kmetijskih pridelkov, medtem ko so se stalno
                  dvigovali pridelovalni stroški in obenem drastično povečale družbene dajatve kljub
                  dejansko zmanjšanemu dohodku.</p>
               <p>Mišljenje, da kmetijstvo vse prenese, ne drži več. Takega kmetijstva, takih kmetij
                  kot so bile pred 60 leti preprosto ni več. Stroški pridelave takrat in danes niso
                  primerljivi. Takrat se je od časa do časa na kmetiji kupilo kakšno motiko, kakšno
                  koso, vile in sem pa tja še lenež, kar se seveda ne da primerjati s stroški, ki
                  danes nastajajo in se seveda zato zahteva tudi neprimerno večja produktivnost in
                  učinkovitost.</p>
               <p>Ob nadaljevanju sedanje liberalne agrarno-politične usmeritve bo ogrožen obstoj
                  predvsem tistih kmetij, ki bi sicer imele možnosti za obstoj in razvoj. Zato je
                  tako pomembno, kaj bo prinesla razprava v parlamentu o strategiji razvoja, kakšni
                  sklepi bodo sprejeti, kakšna usmeritev se bo uveljavila, ali liberalističen
                  pristop, ali odločitev za eko-socialno kmetovanje, kar vsaj v naši stranki
                  zagovarjamo.</p>
               <p>Zato, kot je bilo že uvodoma povedano, mora kmetijska politika zasledovati te
                  pomembne cilje: stabilno in čim cenejšo pridelavo kakovostne hrane in s tem
                  zagotavljanje prehranske varnosti, ohranjanje poseljenosti in ohranitev kmetijske
                  zemlje kot proizvodnega potenciala za primer motene oskrbe, in zagotavljanje
                  dohodka za solidno preživljanje kmečkih družin.</p>
               <p>Koncept razvoja kmetijstva, ki izhaja iz teh ciljev, predstavlja kombinacijo
                  eko-socialnega in tržnega koncepta. Opredelitev za ta koncept pomeni obenem
                  opredelitev za to, da je glavna oblika gospodarjenja v našem kmetijstvu družinska
                  kmetija. Seveda ni nujno, da je to tudi absolutno edina oblika, je pa opredelitev
                  za družinsko kmetijo pogoj za zagotovitev uresničevanja tako pomembnega cilja, kot
                  je ohranjanje poseljenosti in kmetijske zemlje. Zavedati se moramo, da je pri nas
                  najmanj polovica kmetijskih zemljišč v takih naravnih pogojih, ki jih bodo
                  obdelovali samo kmetje na svojih družinskih kmetijah. Če se bo to uresničevalo,
                  potem bo dosežen tudi cilj: v vsakem primeru pridelati tistih strateških 80%
                  potrebne hrane, kar omogoča preživetje tudi v izrednih razmerah - v primeru vojne
                  ali kakšne drugačne blokade.</p>
               <p>Ob prizadevanju za dosego teh ciljev se je treba zavedati naslednjih dejstev:
                  izredno neugodno posestno strukturo; povprečno pride na kmečko gospodarstvo samo
                  3,2 ha kmetijskih zemljišč. Tako stanje je, poleg ostalega, tudi rezultat 45 let
                  trajajočega t.i. socializma. Povprečna kmetija v Evropski skupnosti ima približno
                  4-krat večjo površino, kot je to pri nas. Če pa bi se primerjali s sosednjo
                  Avstrijo, lahko ugotovimo, da so bile tam razmere pred drugo svetovno vojno
                  približno enake kot pri nas, danes se pa sploh ne moremo primerjati. Spreminjanje
                  posestnega stanja v smeri dosedanje kolikor-toliko velike kmečke posesti, pa bo,
                  po mojem predvidevanju, trajalo vsaj pet desetletij. Predpogoj za začetek tega
                  procesa je pa izboljšanje gospodarskega položaja v sekundarnih in terciarnih
                  dejavnostih. Predvsem pa vedimo, da se bodo pomembnejši premiki dogajali šele z
                  menjavo generacij.</p>
               <p>Zaradi naravnih danosti je pretežni del slovenskega kmetijstva usmerjen v
                  govedorejo. Seveda je za pretirano usmeritev v govedorejo treba iskati vzrok tudi
                  v zgrešeni usmeritvi preteklih 20, 25 let, ko se je zanemarjalo ostale usmeritve.
                  Posledica take politike so trenutno veliki presežki mleka. V Sloveniji se
                  povprečno odkupi dnevno okrog milijon litrov; to ob drugačnih prehrambenih navadah
                  niti ni ne vem kakšen presežek, ker to pomeni samo pol litra na prebivalca, vendar
                  je trenutno stanje tako, da je treba precejšen del tega izvoziti, za kar bo nujno
                  treba zagotoviti subvencije, kar seveda močno, močno obremenjuje proračun. Zato je
                  nujno načrtovati preusmeritev pridelave v deficitarne usmeritve; to so: pridelava
                  žita, reja prašičev, sadjarstvo, vinogradništvo, zelenjadarstvo. Da bi pa sploh
                  lahko programirano šli v te dejavnosti, je treba zagotoviti temeljne pogoje:
                  finančna sredstva za preusmeritev, uveljavitev tržnih redov, ki bi stabilizirali
                  trg in ga zaščitili pred zunanjim dampingom. Ustanova državnih rezerv mora igrati
                  vlogo zaščite domače pridelave, ne pa obratno.</p>
               <p>Na koncu pa se mi zdi potrebno poudariti, kako pomembno je, kakšno stališče ima
                  javnost do agrarnega vprašanja. V primerjavi z deželami razvite Evrope imamo pri
                  nas opravka z velikim deležem prebivalstva z izredno nizkim življenjskim
                  standardom. Zato je v tem pogledu zelo lahko razumljivo nasprotovanje vsaki
                  podražitvi kmetijskih pridelkov in s tem seveda hrane. Ima pa država možnost, da
                  to vprašanje rešuje tudi na drugačen način, ne samo z zadrževanjem cen kmetijskih
                  pridelkov pod nekim normalnim nivojem, ker to ima tako negativne posledice, da ni
                  na noben način opravičljivo. Kmetijstvu in ljudem, ki v tej gospodarski panogi
                  delajo - tukaj nimam v mislih samo kmetov na družinskih kmetijah, pač pa vseh
                  kmetovalcev, ki delajo v tej panogi - je treba omogočiti normalno eksistenco in
                  razvoj tega gospodarstva.</p>
               <p>Temu Državnemu zboru predlagam, da po razpravi sprejme naslednji sklep:</p>
               <p>"Državni zbor Republike Slovenije ugotavlja, da je kmetijstvo dejavnost, ki
                  zagotavlja oskrbo s prehrambenimi proizvodi za potrebe prebivalstva in istočasno
                  uresničuje tudi poselitveni, ekološko krajinski in kulturno etnični vidik
                  dolgoročnega razvoja države, zato se opredeljuje za tako kmetijsko politiko, ki bo
                  težila k doseganju naslednjih ciljev:</p>
               <p>1. stabilna in čim cenejša pridelava kakovostne hrane ter zagotavljanje prehranske
                  varnosti Slovenije;</p>
               <p>2. ohranjanje poseljenosti in kulturne krajine, ohranjanje kmetijske zemlje kot
                  proizvodnega potenciala za primer motene oskrbe, varstva kmetijskih zemljišč in
                  voda pred onesnaženjem in nesmotrno rabo;</p>
               <p>3. trajno povečevanje konkurenčne sposobnosti kmetijstva;</p>
               <p>4. zagotavljanje paritetnega dohodka nadpovprečno produktivnim proizvajalcem.</p>
               <p>Upoštevaje naravne danosti Državni zbor ugotavlja, da je družinska kmetija
                  najprimernejša oblika ekosocialnega in večnamenskega kmetovanja, zato je osnovni,
                  vendar ne edini, nosilec gospodarjenja v tej gospodarski panogi.</p>
               <p>Da bi z namenom čimbolj uravnotežene prehranske bilance pričeli izvajati program
                  prestrukturiranja, je zato treba zagotoviti urejene razmere na področju agrarnega
                  trga. Zato Državni zbor naroča Vladi, naj v treh mesecih sprejme tržni red za
                  osnovne kmetijske proizvode, kar bo vzpostavilo stabilna cenovna razmerja med
                  pridelavo, predelavo in potrošnjo. Vlada naj uvede realne zaščitne dajatve na uvoz
                  kmetijskih pridelkov in živilskih izdelkov. Vlada naj zagotovi izvozna nadomestila
                  za presežke kmetijske pridelave in živilske predelave. Ministrstvo za kmetijstvo
                  in gozdarstvo naj pripravi program preusmerjanja, s ciljem že omenjenega
                  ravnotežja prehranske bilance.</p>
               <p>Državni zbor se zaveda pomena delovanja zadružništva, zato naj predpisi s področja
                  bančništva in hranilništva omogočajo delovanje zadružnih hranilno kreditnih
                  služb.</p>
               <p>Posebno pozornost je treba nameniti kmetijskemu strokovnemu šolstvu. In končno,
                  država naj zagotovi subvencioniranje obdelave kmetijskih zemljišč v težjih
                  pridelovalnih razmerah." Hvala lepa.</p>
            </sp>
            <sp xml:id="SDZ1-Redna-08-1993-05-18.sp77">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Omanu. Besedo ima gospod Franc Zagožen.</p>
            </sp>
            <sp xml:id="SDZ1-Redna-08-1993-05-18.sp78">
               <speaker>DR. FRANC ZAGOŽEN:</speaker>
               <p>Spoštovane poslanke in poslanci. Ob osamosvojitvi Slovenije smo lahko z veseljem
                  ugotavljali, da je bilo stanje v slovenskem kmetijstvu in na podeželju bistveno
                  boljše kot v drugih državah nekdanjega vzhodnega bloka. Slovenija je v glavnem
                  ohranila poseljenost, velika večina vasi se je ohranila <stage>(ponekod jih je
                     zelo veliko propadlo)</stage>, imamo zelo veliko kmečkih gospodinjstev ali
                  kmečkih gospodarstev <stage>(vseeno mi je težko reči, da so gospodarstva, ker je
                     veliko zelo majhnih)</stage>, medtem ko so nekatere dežele dejansko ostale brez
                  kmetov -</p>
               <p>razpolagajo samo s kmečkim proletariatom na nekdanjih državnih posestvih, ki pa po
                  večini ni pripravljen in tudi nima možnosti se lotiti kmetovanja na način, ki se
                  je izkazal kot bolj učinkovit v državah, recimo, zahodne Evrope.</p>
               <p>Ugotavljali smo torej, da imamo izjemno priložnost, da razvijamo Slovenijo in
                  slovensko podeželje v smeri kvalitetnega razvoja, ki bo v korist tako tistim, ki
                  živijo na podeželju kot onim, ki živijo v mestu - in se zavzemali za skladen
                  razvoj in za sožitje mest in podeželja. Ta problem je namreč povsod prisoten, tudi
                  v zahodnoevropskih državah, tudi tam, kjer lahko rečemo, da so v preteklih
                  desetletjih dosegli zelo velike uspehe v razvoju kmetijstva. No, tudi pri nas je,
                  seveda, šel razvoj naprej in naša kmetijstva so bolj produktivna kot je bilo pred
                  desetletji. Kljub temu je morda za mnoge zanimiv podatek, da je produktivnost v
                  kmetijstvu po drugi svetovni vojni v razvitih industrijskih državah bistveno bolj
                  napredovala kot v katerikoli drugi dejavnosti ali v industriji. Produktivnost
                  našega kmetijstva ne zaostaja toliko za produktivnostjo kmetijstva v razvitih
                  zahodnoevropskih deželah kot na splošno družbena produktivnost. Če ugotavljamo, da
                  smo tri krat, ali štiri krat zaostali v družbenem produktu na prebivalca, pa so
                  pri nas še vedno proizvodne cene <stage>(tudi na račun nižjih dohodkov)</stage>
                  nekoliko nižje kot v razvitih deželah, da ne govorim o odkupnih, ki so celo za
                  najpomembnejše pridelke dosegala samo polovico teh; ampak to je že anomalija. V
                  teh zahodnoevropskih deželah zadnja leta vedno več razpravljajo v parlamentih in v
                  drugih organizacijah civilne družbe, kaj bo z njihovim podeželjem. Zelo različne
                  ocene so: nekateri so pesimisti in pravijo, da je podeželje ogroženo in da je vas
                  ogrožena, ter da je s tem v veliki meri ogrožena evropska kultura in identiteta;
                  drugi so optimisti in pravijo, da ima podeželje prihodnost. Prihodnost, ker lahko
                  nudi za mnoge tudi drugačno kvalitetno življenja kot mesta, hkrati pa - ob razvoju
                  tehnologije, informatike, prometa - enako produktivnost. Dejansko je na nek način
                  kmetijstvo, in s tem tudi podeželje, v krizi skorajda povsod. Tudi v Ameriki, kjer
                  imajo 170 hektarjev velike farme v povprečju, jih je samo slaba polovica, ki so
                  profitabilne, ki dajejo dobiček; druga, dobra polovica so, tudi pri njih,
                  polkmetije in od kmetovanja nimajo dohodka, ampak ga pridobivajo z drugimi
                  aktivnostmi, z zaposlitvami drugod.</p>
               <p>Po Evropi in svetu poznamo dežele, ki imajo dokaj različno kmetijsko politiko.
                  Nekatere zelo protekcionistično, kot na primer Japonska, ki ima tudi zelo
                  razdrobljeno kmetijstvo. Vendar taka politika, ki se pogosto označuje kot povsem
                  primerna tudi za nas, Japonske sploh ni ovirala, da ne bi postala ekonomsko ena
                  najmočnejših sil in njeno gospodarstvo se razvija bolj stabilno kot ameriško.
                  Japonske kmetije so v povprečju manjše kot v Sloveniji. Gre za drugačno gostoto
                  poseljenosti in za nekoliko drugo kulturo kot je evropska, mislim tudi na
                  agrokulturo, ker je drugačni klimat; lahko bi rekli, da gre za riževo kulturo, za
                  zelo intenzivno kmetovanje na majhnih površinah. Tudi v Evropi imamo velike
                  razlike - od Nizozemske s povprečno velikostjo kmetije, do Velike Britanije, ki
                  3-krat, ali 4-krat presega povprečno velikost kmetije Evropske gospodarske
                  skupnosti.</p>
               <p>Kakorkoli gledamo, mi smo v velikih strukturnih težavah, ni pa nujno, da bi morali
                  za vzgled imeti ravno to ali ono državo, ali neko povprečje, ker če hočemo doseči
                  tako posestno strukturo, kot jo ima Evropska gospodarska skupnost, potrebujemo 5
                  desetletij nekega normalnega, pospeševanega procesa in razvoja. Nobene predstave
                  nimamo o tem <stage>(ker je tudi drugod nimajo)</stage> kakšno bo življenje in
                  delo v kmetijstvu in na podeželju čez 5 desetletij. Sedanja njihova struktura ne
                  more biti naš cilj in je zaradi tega treba tudi njihovo preteklo politiko, ki je v
                  to vodila, zelo kritično spremljati in tudi spremljati njihova spoznanja, ki so
                  taka, da zdaj ugotavljajo, da so delali napake in jih bodo popravljali; in so jih
                  po nekod tudi že začeli.</p>
               <p>Mislim, da bomo morali to našo strukturno krizo na nek način poskušati spremeniti
                  v našo prednost in da ne bo dovolj samo odločitev <stage>(ki je izjemno
                     pomembna)</stage> o strategiji razvoja kmetijstva, ampak bo ta parlament moral
                  - ne enkrat, ampak velikokrat, prav gotovo tudi ob vsakoletnem sprejemanju
                  proračuna - govoriti o strategiji razvoja slovenskega podeželja in skladnega
                  regionalnega razvoja.</p>
               <p>Mi smo v nekaterih parametrih že tam, kjer so nekateri morda predvidevali, da je
                  to lahko tudi prihodnost Evrope. Pred nekaj leti je bila razprava znanstvenikov o
                  tem, ali se bo kmetijska proizvodnja v Evropi intenzivirala naprej in da se bodo s
                  tem močno zmanjšale kmetijske površine - povečale bi se površine gozda in eden je
                  rekel: "čez nekaj desetletij bodo Evropejci ponovno živeli sredi pragozdov". Pri
                  tem je mislil, da bi se morda površina gozdov v Evropi podvojila, kar bi za
                  Evropsko gospodarsko skupnost pomenilo, da bi od 18% površine, ki jo pokrivajo
                  gozdovi, ta delež narasel na kakšnih 35%. Mi smo pa daleč preko tega in sredi
                  Evrope; mi imamo čez 50% gozda. Če ne bomo teh stvari zelo resno obravnavali, če
                  bi se dogajale stvari naprej tako, kot so se zdaj in posebno v zadnjem letu -
                  pospešeno, potem se nam lahko zgodi, da bomo sicer imeli državne meje, ampak
                  nacionalnega prostora ne bomo več obvladovali in potem bi lahko bila naša
                  perspektiva tudi taka, kot je bilo včasih tukaj v skupščini, v prejšnjem mandatu,
                  govor, ko smo govorili o osamosvajanju in slovenski državi, ko je včasih kdo rekel
                  "saj nas je samo za eno predmestje kakega velikega evropskega mesta". Če nam bo
                  podeželje propadlo, potem bomo res samo eno industrijsko predmestje, nekaj
                  industrijskih mest, ki bi jih lahko smatrali kot industrijska predmestja Evrope.
                  Tega ne moremo dovoliti, ker imamo eno najlepših pokrajin, ki lahko daje veliko
                  rento. Lahko bi vam naštel nekaj evropskih držav, ki so majhne, ki so med prvimi
                  desetimi po družbenem produktu in ki imajo vse po vrsti težke pogoje za kmetovanje
                     <stage>(tako kot Slovenija)</stage> ampak so lepo negovane, kultivirane in iz
                  tega vlečejo tudi rento - turistično rento od Švice, Lichtensteina, Avstrije in
                  morda Norveške ali katere druge.</p>
               <p>Skratka, taki pogoji gospodarjenja, kmetovanja, kot jih imamo pri nas, zahtevajo
                  seveda toliko bolj skrbno kmetijsko politiko, nikakor pa ni tega treba jemati -
                  kar dela sedanja Vlada - kot neko oviro za razvoj. Naložbe v tako kmetijstvo se
                  plačajo drugje. Če teh naložb ne bo, potem je naša priložnost, o kateri sem
                  govoril, lahko tudi izgubljena, in to za vselej, ker so taki procesi, žal,
                  ireverzibilni.</p>
               <p>Jaz sicer pozdravljam dodatni sklep, ki ga predlagajo Demokrati, vendar dvomim, da
                  bo mogoče še kaj veliko narediti na Kočevskem; in čez nekaj let že morda na
                  polovici slovenskega podeželja ne bo mogoče nič več narediti za oživitev, za
                  poselitev itn. Razselitev podeželja je, žal, ireverzibilni proces in najbogatejše
                  družbe to zelo dobro vedo. Švicarji in Norvežani so poskušali s ponovno
                  humanizacijo razseljenih pokrajin in kljub velikim <stage>(neomejenim)</stage>
                  denarjem za te namene, niso uspeli. In tisti kmečki sin, o katerem je bilo prej
                  govora, ima pol leta časa, da se odloči, ali bo kmetijo prevzel ali bo kmetija
                  prodana. Če se bo odločil, da pusti očetu kmetijo prodati, potem je seveda prodana
                  za vselej; nihče drug se tega ne bo lotil in kdo ve, če bo prodana dobremu
                  gospodarju; najbrž bo teh zelo malo. Zadnjič sem slišal podatek, da je na vsej
                  Gorenjski letos 8 kmečkih otrok, ki se zanimajo za kmetijsko šolo. To je seveda
                  katastrofa. Če je po vsej Sloveniji tako stanje, potem veste kje smo, če se bo
                  nekaj 10 mladih kmečkih ljudi odločalo za ta poklic.</p>
               <p>Jaz računam s tem, da se bomo danes odločili prav za to globalno strategijo
                  razvoja kmetijstva in da bomo imeli še priložnost, da bomo govorili o razvoju
                  podeželja, torej za ekološko, socialno in tržno komponento v kmetijski politiki,
                  da pa bo tudi v prihodnje Državni zbor to problematiko zelo resno obravnaval tudi
                  ob vsakoletnem sprejemanju proračunov, ob sprejemanju drugih ekonomsko-političnih
                  ukrepov, ki so potrebni v kmetijstvu. In upam tudi, da bo Vlada politiko, ki jo
                  določa Državni zbor, tudi spoštovala. Zadnje mesece sedaj vidimo, da tega ne dela,
                  ne spoštuje. In v naši ustavi je zapisano, da politiko določa Državni zbor. Tako,
                  da bomo morali biti vseskozi zelo pozorni, ali se taka strategija, za katero se
                  bomo odločili, tudi dejansko izvaja, ali jo bomo tako tudi uzakonili v posebnih
                  zakonih, ki jih bomo morali sprejeti, ker je od tega dejansko odvisna prihodnost
                  Slovenije. Je na meji. Lahko se odločimo za zelo kvaliteten razvoj Slovenije. Če
                  naredimo napako, bo ta nepovratna, ker smo na meji, ko je polovica še poseljenega
                  podeželja nepovratno ogrožena. In potem ne bomo imeli 55%, ampak 75% površine
                  gozdnate in bomo dejansko živeli sredi pragozda, žal v industrijski umazaniji, ker
                  bo populacija pritiskala na zelo majhen del še kultivirane in urbanizirane
                  Slovenije, ki bo ekološko v vsakem primeru preobremenjena; ne samo zaradi bolj
                  intenzivne kmetijske pridelave, ki bo na tako zelo zmanjšanih kmetijskih površinah
                  potrebna, ampak tudi zaradi koncentracije vse gospodarske in druge aktivnosti na
                  razpolovljen kultiviran prostor Slovenije. Hvala lepa.</p>
            </sp>
            <sp xml:id="SDZ1-Redna-08-1993-05-18.sp79">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Zagožnu. Besedo ima gospa Vida Čadonič-Špelič.</p>
            </sp>
            <sp xml:id="SDZ1-Redna-08-1993-05-18.sp80">
               <speaker>VIDA ČADONIČ-ŠPELIČ:</speaker>
               <p>Spoštovani predsednik, spoštovane kolegice in kolegi! Ker sta moja predhodnika
                  povedala že veliko lepega in koristnega o strategiji razvoja kmetijstva, s čimer
                  se seveda strinjam, se bom omejila samo na en del te strategije, ki jo pa osebno
                  najbolj pozdravljam in se zanjo zavzemam. To pa je celostno urejanje slovenskega
                  podeželja in vasi.</p>
               <p>Rada vas bi opozorila na neko dejstvo. Namreč, prihajam iz Bele Krajine, iz
                  obkolpskega dela, ki meji na Republiko Hrvaško. Poznam vas, ki šteje 18 hišnih
                  številk. V njej sedaj živi še 18 ljudi, v jeseni, ko bodo še otroci, torej
                  mladina, odšli v šolo, bo tam ostalo samo še 5 ljudi. Torej dejstvo, ki zgroženo
                  opozarja, da moramo nekaj narediti za naše podeželje. Za razliko od dr. Zagožna,
                  ki ga sicer zelo spoštujem, mislim, da imamo v tem trenutku še nekaj možnosti
                  narediti za slovensko podeželje.</p>
               <p>Zato bi se navezala na sklep gospoda Peršaka, ki govori <stage>(naj vas
                     spomnim)</stage> o posebni pozornosti občini Kočevje. Ker poznam to občino, in
                  se z navedenim strinjam, bi pa rada še dodala, da je podobno tem problemom tudi v
                  občini Črnomelj, zato bi predlagala, gospod Peršak, ki je predlagatelj tega
                  sklepa, pa se s tem že strinja, da bi poleg občine Kočevje v ta sklep zapisali
                  tudi občino Črnomelj.</p>
               <p>Torej pozivam Državni zbor, da sprejme strategijo razvoja slovenskega kmetijstva
                  in da v tem trenutku še nekaj naredi za slovenskega kmeta, posebno pa za slovensko
                  kmečko mladino, ki je še polna idej in polna volje do življenja. Samo tudi mi
                  moramo pokazati nekaj dobre volje. Hvala lepa.</p>
            </sp>
            <sp xml:id="SDZ1-Redna-08-1993-05-18.sp81">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospe Vidi Čadonič-Špelič. Besedo ima gospod Bojan Korošec.</p>
            </sp>
            <sp xml:id="SDZ1-Redna-08-1993-05-18.sp82">
               <speaker>DR. BOJAN KOROŠEC:</speaker>
               <p>Spoštovani! Zeleni - Ekološka socialna stranka, podpiramo predlagano strategijo
                  kmetijstva, eko-socialno varianto, saj ta po našem prepričanju, najverjetneje
                  zagotavlja boljše dni našega kmetijstva. Omenjena eko-socialna strategija
                  kmetijstva ne podpira liberalno tržnega kmetijstva, pač pa je naravnana na
                  optimalno pridelavo hrane, v prid tako malega kot velikega kmeta oziroma
                  kmetijskega proizvajalca. Še posebej podpira in spodbuja kmetijstvo na demografsko
                  ogroženem področju; še posebej pa se ta strategija zavzema za večje upoštevanje
                  ekologije v kmetijstvu kot do sedaj. Predvsem gre za zdravo okolje in za
                  gospodarjenje z vodo - tako v kvalitativnem kot v kvantitativnem pomenu - in za
                  zdravo pitno vodo, ki jo je vsak dan manj in je vsak dan bolj ogrožena; z njo pa
                  ves naš človeški rod. Hvala.</p>
            </sp>
            <sp xml:id="SDZ1-Redna-08-1993-05-18.sp83">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Korošcu. Besedo ima gospod Franc Potočnik.</p>
            </sp>
            <sp xml:id="SDZ1-Redna-08-1993-05-18.sp84">
               <speaker>FRANC POTOČNIK:</speaker>
               <p>Spoštovane gospe in gospodje! Podpiram eko-socialni tržni koncept razvoja
                  slovenskega kmetijstva, ki je v gradivu opredeljen kot takoimenovani tretji
                  scenarij; pravtako podpiram vse sklepe Odbora za kmetijstvo in gozdarstvo in
                  podpiram tudi predlog sklepa gospoda Peršaka.</p>
               <p>Prepričan sem, da bo danes ta dokument oziroma ta strategija sprejeta v tem zboru.
                  Kljub temu pa me je strah, strah, da bo to mrtva črka na papirju, da iz tega ne bo
                  nič. Zakaj? Poglejte, 26. marca smo sprejeli za Vlado zelo obvezujoč sklep, da
                  Vlada že na aprilskem zasedanju pripravi koncept reševanja pereče, bi rekel že
                  kritične, problematike za kmetijstvo; do danes tega poročila oziroma tega programa
                  ni. Kaj se dogaja na terenu? Poglejte, lani smo ob proračunu sprejeli opredelitev,
                  da glede na to, da je v Sloveniji mleka <stage>(ob takšni porabi kot je)</stage>
                  preveč, da bomo dajali podporo za razvoj prašičereje. Ta podpora sicer ni bila
                  velika, je pa bila tudi, bi rekel, v moralnem smislu, da so se nekateri vendarle
                  upali preusmeriti. Mi imamo v Sloveniji oskrbo s prašičjim mesom med 70% in 75%.
                  Kaj se danes dogaja? Danes se dogaja to, da že prašičev ne moremo več prodati.
                  Živim ob meji s Hrvaško, ob Sotli, kjer so stalni kanali za šverc. Ti kanali so
                  ostali, samo smer se je spremenila. Pred dvema mesecema, so še iz Hrvaške švercali
                  prašiče k nam, sedaj se je tok že obrnil. Hrvaška, ki ima 4 krat ali 5 krat nižjo
                  povprečno plačo kot Slovenija, ima že višjo ceno prašičev kot je pri nas. V
                  zadrugi enostavno prašičev ne moremo kupiti - nimamo jih kam hleviti. Ne moremo
                  odkupiti telet - ni interesa za pitanje. Če samo en primer povem: zelo poznana
                  mesna industrija MIP Primorske je v teh preteklih letih imela letno pitanje v
                  povprečju okrog 20 tisoč pitancev; letos jih ima samo še 9 tisoč.</p>
               <p>Na zadnjem odkupu, ki smo ga imeli v naši zadrugi, smo zavrnili vse teličke; po
                  zakonu jih je pa prepovedano zaklati. Skratka, vlada na tem področju, kljub
                  kritični situaciji, ne naredi nič. Smo pred žetvijo, niso še znane zaščitne cene.
                  Upam, da bo vendarle ta današnji dan odločilen tudi za premik v razmišljanju v
                  vladi kar se tiče kmetijske politike. Ker smo pravzaprav na koncu: kmetje so siti
                  lepih besed - bilo jih je dovolj - in ta strategija tudi zelo lepo zveni. Tudi
                  danes je minister zelo lepo povedal, bilo je pa tudi rečeno od enega
                   predstavnikov iz koalicije, da je to žalostno, da pač minister Osterc mora
                  klečeplaziti pred ministrom Kračunom. Tudi jaz mislim, da je to res skrajnost.
                  Skratka ta sprejem strategije razvoja slovenskega kmetijstva, upam, da bo tega
                  odgovornega ministra prepričal, da se mora malo drugače obnašati, ali pa da bi se
                  nekaj spremenilo. Gospod Oman je rekel: zadeve se bodo spremenile z generacijo,
                  jaz pa mislim, da če ne bo spremembe v mišljenju te vlade, da se bodo stvari tudi
                  spremenile z menjavo Vlade. Hvala lepa.</p>
            </sp>
            <sp xml:id="SDZ1-Redna-08-1993-05-18.sp85">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Potočniku. Besedo ima gospod Roberto Battelli.</p>
            </sp>
            <sp xml:id="SDZ1-Redna-08-1993-05-18.sp86">
               <speaker>ROBERTO BATTELLI:</speaker>
               <p>Hvala lepa. V svojem drugem sklepu Odbor za kmetijstvo in gozdarstvo nalaga Vladi,
                  da v treh mesecih pripravi in predloži Državnemu zboru program za izvajanje
                  kmetijske politike, tako kot je opredeljena v strategiji. V tej strategiji, pa
                  seveda, je posebej poudarek dan na ohranitvi kulturne krajine kot osnovi za
                  vsestranski, tudi gospodarski razvoj države. Oglašam se zato, da zaprosim Vlado in
                  dajem to pobudo, se pravi, da ne zanemari v svojem programu specifičnosti obalnega
                  kmetijstva, torej mediteranskega kmetijstva in s tem tudi specifičnosti kulturne
                  krajine na obali, kateri daje tako obeležje tudi prisotnost italijanske narodne
                  skupnosti in kulture, katere nosilec je ona. To ni problem, ki bi zadeval samo
                  zaščito nas individumov, ki v tem trenutku smo pač pripadniki te skupnosti. To je
                  seveda širši problem, ki zadeva ohranjanje skozi čas neke strukture, tudi nekega
                  populacijskega ravnovesja, ki je nosilec določenih komparativnih prednosti in
                  določenih prerogativ, ki se izlivajo tudi v kmetijstvu in morda še kakšno drugo
                  gospodarsko panogo. Na področju pridelovanja oljk in olivnega olja npr., na
                  področju pridelave visoko kakovostnih specifičnih sort vin npr., na področju
                  specifičnega sadjarstva <stage>(to so lahko mandelji, kakiji, nešplje ali pa
                     aromatične rastline in mnogo drugih stvari, ki ne uspevajo nikjer
                     drugje)</stage> predvsem pa na področju pridelovanja zgodnjih mediteranskih
                  povrtnin in tako naprej - je  mogoče marsikaj storiti. Kmetje in lokalni odgovorni
                  faktorji seveda ne bodo mogli biti kos svojim nalogam. Za uveljavitev teh
                  prednosti se bodo morali boriti z nacionalno strategijo, ki bi te specifičnosti
                  zanemarjale, zato da najdejo pač mesto v njej. Ne spreminjajmo obale v nekakšno
                  vikendaško kolonijo in ne uničujmo meditaranske posebnosti teh naših krajev in s
                  tem tudi njihove več tisočletne kulture. To bomo lahko storili tudi s pravim
                  razvojem kmetijstva pri nas.</p>
            </sp>
            <sp xml:id="SDZ1-Redna-08-1993-05-18.sp87">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Robertu Battelliju. Želi še kdo razpravljati? Prosim, gospod
                  Protner.</p>
            </sp>
            <sp xml:id="SDZ1-Redna-08-1993-05-18.sp88">
               <speaker>GEZA DŽUBAN:</speaker>
               <p>Spoštovani gospod predsednik, spoštovani zbor Geza Džuban, LDS. Sodeloval sem v
                  neštetih razpravah o strategiji razvoja kmetijstva in iz tega okolja lahko
                  prenašam mnenje, da v celoti podpirajo in podpiram strategijo razvoja kmetijstva,
                  ki jo imamo predloženo. Mnogi, ki so ocenjevali - vključno z menoj - pogrešamo en
                  segment, ki ga strategija razvoja kmetijstva ne obravnava <stage>(to je
                     predelovalna industrija)</stage> in ki bi na določenih področjih morala ta
                  segment vključevati. In v nadaljevanju, ko bodo dokumenti, ki bodo reševali
                  posamezna področja <stage>(kar je pričakovanje vseh, ki se pač zavzemamo za
                     reševanje problematike v kmetijstvu)</stage>, reševali tudi ta segment in sicer
                   v pripombi, ko čutimo pomanjkanje tega dela, predelovalne industrije - in bo
                  država določala tudi okvire, ki bodo v strukturi maloprodajne cene omejevali
                  gibanje pridelave, predelave in trgovine; torej, na nek podoben način, kot ga
                  imajo urejene evropske države.</p>
               <p>Ker ne želim na široko razpravljati, bi se dotaknil samo dveh vprašanj, ki sta
                  bili že omenjeni. Torej želja po 80% pokritju stroškov pridelave se mi zdi
                  nesmiselna, ker delovno ekstenzivne pridelave, ki zajemajo v strukturi cen 5, 6,
                  7% stroške osebnega dela je nesmiselno pokrivati na tak način; morda takrat, ko
                  govorimo o 80% pokrivanju stroškov osebnega dela, kaj šele v stroških izračunane
                  cene od nekih uradnih institucij se mi zdi to nesmisel.</p>
               <p>Podpiram hotenja kolegov, ki se zavzemajo za področja, ki so na nek način bila v
                  preteklosti prizadeta, vendar ne na ta način, da točno definiramo, da je to
                  Kočevska ali katerakoli, pač pa področja, ki so ogrožena na ta način, kot je
                  recimo predlagal gospod Peršak.</p>
            </sp>
            <sp xml:id="SDZ1-Redna-08-1993-05-18.sp89">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Geza Džuban. Besedo ima gospod Protner.</p>
            </sp>
            <sp xml:id="SDZ1-Redna-08-1993-05-18.sp90">
               <speaker>MAG. JOŽE PROTNER:</speaker>
               <p>Spoštovane gospe in gospodje, spoštovano predsedstvo. Jože Protner, LDS. Sprejeta
                  strategija razvoja slovenskega kmetijstva je podlaga in zato začetek dolgotrajne
                  in, verjemite mi, težke poti določitve in ustvarjanja, ustvarjanja in nato
                  izvajanja kmetijske politike, ki bo torej na osnovi sprejete strategije šele
                  nastajala in nastala. Sprejeta strategija v Državnem zboru pomeni, da Državni zbor
                  sprejema vsestranski pomen kmetijstva, pomeni odločitev Državnega zbora, da na tam
                  pomembnem področju v okviru svojih pristojnosti določa, usmerja in nadzira razvoj
                  kmetijstva in kmetijsko politiko.  </p>
               <p>Predloženi cilji strategije zajemajo vse tri elemente, ki tvorijo kmetijstvo, to
                  je proizvodni del, ki zajema tudi zelo pomemben del, to je pomen lastne pridelave
                  hrane in prehranske slovenske varnosti. Zajema drugi element, to je prostorski
                  del, ki zajema opredelitev za v okolju prijaznem kmetovanju, ohranjanju kmetijske
                  zemlje in ohranjanju kulturne krajine.</p>
               <p>In na koncu zajema tudi ljudski element za katerega želimo, da ustvarimo
                  enakopravne pogoje za delo, zaslužek in življenje na slovenskem podeželju, v
                  primerjavi z drugimi deli.</p>
               <p>Na odboru sprejeti sklepi - če jih bo Državni zbor sprejel, kar ne dvomim -
                  pomenijo obvezo Vladi, da strategija ne bo ostala <stage>(kot je bilo že danes
                     rečeno)</stage> v predalu, ali pa tudi da ne ostajajo mrtve črke na papirju.
                  Zato vse sklepe Odbora za kmetijstvo in gozdarstvo tudi osebno podpiram, od 1 do
                  4.</p>
               <p>Zavedati se moramo, da sprejeta strategija zavezuje za sedanje in prihodnje
                  ravnanje tako z ukrepi, kot seveda tudi prihodnje ravnanje pri sprejemanju
                  sistemskih rešitev.</p>
               <p>Naj na koncu podčrtam to, kar je na nek način povedal moj predgovornik Geza, da
                  poslanska skupina LDS zato podpira predlagane sklepe, kot jih je predlagal Odbor
                  za kmetijstvo in gozdarstvo. Hvala.</p>
            </sp>
            <sp xml:id="SDZ1-Redna-08-1993-05-18.sp91">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospodu Protnerju. Želi še kdo besedo? Prosim, gospod Metelko.</p>
            </sp>
            <sp xml:id="SDZ1-Redna-08-1993-05-18.sp92">
               <speaker>ALOJZIJ METELKO:</speaker>
               <p>Spoštovano predsedstvo, spoštovani zbor! V zvezi s strategijo je bilo že veliko
                  omenjenega, veliko razpravljalcev se je tega dokumenta - o katerem jaz mislim, da
                  je izredno pomemben - dotaknilo in ga tudi v celoti podpiram, tudi podpiram sklepe
                  Odbora za kmetijstvo, vendar se bojim, da bo to dejansko ostala črka na papirju,
                  tudi po današnjem sprejetju teh sklepov. Imam v mislih dosedanji potek tekoče
                  politike v kmetijstvu, ki je v zadnjem letu, in lahko rečemo v letu in pol,
                  katastrofalna - in še ta beseda je mogoče premila.</p>
               <p>Gospod Zagožen je omenil v svoji razpravi tudi to, da smo pri osamosvajanju
                  Slovenije bili veseli, da smo dočakali osamosvojitev s kmečkim stanom, katerega
                  vsa zahodna ali vzhodna polovica Evrope nima; pojdite pogledat na Madžarsko in
                  boste videli, da je že danes polovica zemlje neobdelane. Še bolj to tudi vemo, če
                  bi statistično gledali sestav teritorialne obrambe za časa osamosvajanja. Jaz
                  takrat nisem bil profesionalni poslanec, pa vem kakšne težave smo imeli - bilo je
                  v jeku največjih kmetijskih del, od maja pa do konec julija - praktično 70% sestav
                  teh enot je bil s podeželja oziroma dejansko sestavljen od ljudi, ki so delali
                  direktno ali posredno na zemlji: pa preverite. Zato je dejansko skrajni čas, da
                  tukaj tiste zahteve, katere smo mi kot Državni zbor, <stage>(če se
                     spomnite)</stage> 26. marca sprejeli, Vlada poskuša vsaj sedaj, ko bo ta
                  dokument sprejet, uresničiti.</p>
               <p>Mi smo takrat, ko smo 26. marca razpravljali o problemih kmetijstva, izsilili, da
                  je to šlo na dnevni red. Slovenska kmečka zveza in Zadružna zveza so takrat
                  pripravile vseslovenski protest v zvezi s težavnim stanjem v kmetijstvu. Ta akcija
                  je bila začasno odložena glede na to, da so stavkovni odbori dobili zagotovilo nas
                  poslancev, da smo v Državnem zboru sprejeli take sklepe, ki bodo te katastrofalne
                  razmere izboljšali.</p>
               <p>Narejeno je bilo praktično zelo malo ali nič, zato bodo jutri na celotnem območju
                  Slovenije protestni shodi kljub temu, da je tako lepo vreme, kljub temu, da je
                  sedaj čas košnje in ostalih del, ki so izredno pomembna za kmetijstvo.</p>
               <p>Dotaknil bi se konkretno same strategije in pa  njenih točk, kjer se govori, da je
                  nosilstvo kmetijstva družinska kmetija. S politiko, kakršna se zdaj dela, ne more
                  biti ta družinska kmetija nosilka razvoja kmetijstva, ker bo propadla. Mene
                  predvsem  motijo te velike socialne dajatve. Samo za primerjavo: primer kmetije na
                  Bavarskem z velikostjo 39 hektarjev, ki odda letno 270 tisoč litrov mleka, ima za
                  socialne dajatve <stage>(to se pravi pokojninsko, zdravstveno zavarovanje)</stage>
                  8 do 9 tisoč mark. Naše družinske kmetije so v letošnjem letu v teh prvih treh
                  mesecih dobile akontacije <stage>(bistveno manjše kmetije)</stage> 2 tisoč mark
                  tri mesece; ali če vzamemo štiri krat dva je tudi enako 8 tisoč mark. To se pravi,
                  v absolutnem znesku smo si tukaj enaki. Ampak ista kmetija na Bavarskem dobi zato,
                  da je ohranjena poseljenost, na lepem območju je, na višini 500 metrov, dobi 300
                  mark po hektarju letno; kar pomeni na 39 hektarjev 11 oziroma 12 tisoč mark. Se
                  pravi, zato da tam živi dobi 12 tisoč mark, dajatve v absolutnem znesku so pa 8
                  tisoč. Mislim, to je samo en segment, ki prikazuje to obremenitev, in ni slučaj,
                  da danes dobivamo pisma teh nosilcev družinskih kmetij, ki nas obveščajo, da so se
                  izpisali iz zdravstvene skupnosti oziroma tudi iz pokojninskega zavarovanja.</p>
               <p>Zato ocenjujem, da če je in če bo ostalo tako zapisano kot je v strategiji, da bo
                  morala biti tudi v tekoči politiki na tem področju sprejeta drugačna politika,
                  oziroma, obremenitev bo morala biti prilagojena dejanskim dohodkom, ki jih imajo
                  te kmetije. Hvala.</p>
            </sp>
            <sp xml:id="SDZ1-Redna-08-1993-05-18.sp93">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Metelko. Besedo ima gospod Madon.</p>
            </sp>
            <sp xml:id="SDZ1-Redna-08-1993-05-18.sp94">
               <speaker>ZORAN MADON:</speaker>
               <p>Zoran Madon, SLS. Spoštovani! Težko je po teh nastopajočih povedati še kaj novega
                  Jaz se bom poskušal dotakniti teme, ki me je motila predvsem takrat, ko nisem bil
                  še v tej dvorani, ko nisem bil še poslanec; to pa je oblikovanje javnega mnenja.
                  Menim, da je to javno mnenje za razvoj katerekoli panoge, še posebej za
                  kmetijstvo, ki je izredno odvisno od politike države in s tem tudi širokega
                  konsenza ljudi v neki državi, da je to izrednega pomena.</p>
               <p>Menim, da smo zadnji čas uspeli dodobra, ali pa so uspeli dodobra to javno mnenje
                  ustvariti oziroma se je to javno mnenje razvijalo v negativnem smislu. Največji
                  prispevek k temu in tudi največjo možnost oblikovanja tega javnega mnenja ima na
                  vsak način Vlada. In prav Vlada je v zadnjem času, mislim, z nastopi svojih
                  predstavnikov vlade mnogokrat diskutirala, češ da kmetijci, kmetje želijo zgolj
                  višje cene, boljši standard za  sebe, da se jim gre zgolj za to. Nekako je
                  delovala na način, da bi sprla naše delavce oziroma potrošnike kmetijstva s
                  kmeti.</p>
               <p>To govorim iz tega, ker sem to čutil sam in v pripovedovanju oziroma v kontaktih z
                  mnogimi ljudmi še preden sem prišel v to dvorano. Namreč, hočem povedati to. Če bi
                  primerjali standard <stage>(kar se mi pa zdi sicer nekoliko sporno)</stage> naših
                  kmetov s standardom drugih oziroma druge populacije, menim, da tako nizkega
                  standarda, kot ga imajo kmetje, ga nima nihče v tej naši družbi. Če gledamo od
                  pogojev življenja do opreme  gospodinjstva, do razvoja telefonije, po kakšnih
                  cestah se vozijo ti ljudje, bi lahko ugotovili, da je to del slovenske populacije,
                  ki ima najnižji standard v Sloveniji. In tudi, če pogledamo na  to, s kakšno
                  marljivostjo in kolikšnim tempom in žarom ti ljudje dnevno delajo na kmetijah in s
                  kakšno prizadevnostjo oskrbujejo in delajo na kmetijah, bi lahko ugotovili, če bi
                  vsi mi in celotna naša slovenska družba tako delali, bi verjetno ne bili v takšni
                  gospodarski godlji kot smo.</p>
               <p>Zato me to oblikovanje javnega mnenja v Sloveniji boli. Mislim, da se to javno
                  mnenje oblikuje zgolj morda na poznavanju par bolje stoječih kmetov v Sloveniji,
                  ki so pa bolje stoječi verjetno zaradi tega, ker so našli direktno pot na trg
                  oziroma, ker imajo še nek drug dodaten dohodek.</p>
               <p>Zato mislim, da bi bilo prav, da tudi to vključimo v strategijo, da se tako
                  parlament oziroma Državni zbor kot vlada se trudijo nekje vzpostaviti pozitivno
                  javno mnenje do kmetijstva. To kot prvo.</p>
               <p>Drugo. Želim izraziti svoje zadovoljstvo, da je končno ta strategija prišla v
                  Državni zbor, istočasno pa obžalovanje, kar je za mnoge prepozno. Sam izhajam s
                  področij, kjer so vasi sicer še žive, vendar čez 20 let, ko bodo ti ljudje
                  ostareli, pomrli, ne bo nobenega več v teh vaseh. In takšnih krajev v Sloveniji,
                  žal, je veliko.</p>
               <p>Konkretno glede strategije pa želim nekoliko diskutirati okrog enega od ciljev, to
                  je, zagotavljanja paritetnega dohodka nadpovprečno produktivnim pridelovalcem.
                  Tukaj mislim, da je to s tržnega vidika zelo lahko uspešna zadeva, s poselitvenega
                  vidika pa zelo nevarna. Mislim, da je prav ta funkcija poseljenosti ena
                  najpomembnejših funkcij kmetijstva. To zasledovanje tega, da bomo nagrajevali
                  zgolj nadpovprečno velike kmetije, nas bo pripeljalo do tega, da bo mnogo ljudi,
                  ki danes živijo na podeželju, prisiljeno kmetovanje opustiti in s tem bo velika
                  verjetnost, da bodo zapustili tudi podeželje. Sploh v nadaljnjih točkah zasledim,
                  da naj bi v prihodnjih letih z ukrepi strukturne politike dosegli, da bo vsaj 70%
                  kmetijske zemlje v obdelavi gospodarstev, ki bodo večja od 15 hektarjev. To
                  pomeni, da bo moralo zelo, zelo veliko število naših manjših slovenskih kmetij
                  propasti. Sami smo govorili, da bi se morali morda izogniti slabostim oziroma
                  napakam, ki jih je delala zahodna Evropa v razvoju svojega kmetijstva. Jaz si upam
                  trditi, da bo čez 50 let zahodna Evropa na veliko ugotovljala, da je s takim
                  povečevanjem svojih kmetij, s takšno koncentracijo naredila veliko napako. Mislim,
                  da na tem področju ne bi smeli preveč slediti ciljem same ekonomike, ampak
                  predvsem drugim ciljem; in tukaj je prvenstvena poseljenost kot taka. Seveda, to
                  ima mnogo stranskih vplivov. Eno takih stranskih vplivov je tudi ta, da bo ta
                  hrana na teh manjših slovenskih kmetijah nekoliko dražja. Vendar dolgoročno - ker
                  tukaj sprejemamo dolgoročno strategijo - mislim, da bi bilo to ugodnejše in da je
                  to slovenska prednost, da imamo manjšo strukturo kmetij.</p>
               <p>Kot tretje želim opozoriti, da pri tem neposluhu v zadnjem času do problematike v
                  kmetijstvu, nastaja nekaj v Sloveniji. Področja, ki so izredno gospodarsko odvisna
                  od kmetijstva - bom rekel - nezadržno capljajo ali zaostajajo za področji, ki so
                  manj odvisna od kmetijstva. Tukaj predvsem mislim na Prekmurje in tudi na druga
                  področja v Sloveniji, kot so Goriška brda, kjer druge gospodarske alternative
                  skoraj nimajo, kot je kmetijstvo. Če govorimo o enakomernem razvoju Slovenije,
                  potem moramo tudi s tega vidika razmisliti, kako in kaj s kmetijstvom v Sloveniji.
                  Hvala.</p>
            </sp>
            <sp xml:id="SDZ1-Redna-08-1993-05-18.sp95">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Madon. Replika gospod Polajnar.</p>
            </sp>
            <sp xml:id="SDZ1-Redna-08-1993-05-18.sp96">
               <speaker>IGNAC POLAJNAR:</speaker>
               <p>Spoštovani! Jaz se na kmetijstvo slabše spoznam, si ga pa malo ogledujem; ko sem
                  bil mlajši sem bil na posreden način tudi na nek način kmečki otrok. Najprej
                  gospodu Metelku, ki je zelo pogumno rekel "na kmetijskem področju se je naredilo
                  malo, ali nič"; mislil je na ta čas, po volitvah. Jaz trdim, da se je naredilo -
                  glede na čas, ki smo ga imeli na razpolago in glede na prejšnje stanje, kakršno je
                  bilo - veliko. Zame je tudi ta izdelek, ki ga imamo zdaj v Državnem zboru, tudi
                  rezultat drugačnega odnosa do kmetijske politike. Rezultat drugačnega odnosa do
                  kmetijske politike je navsezadnje tudi prva stopnja te naše zahteve, da je
                  potrebno odkupne cene nekaterih osnovnih kmetijskih pridelkov popravljati; ne
                  rečem popraviti, ampak popravljati, kar pomeni, da čaka Vlado še dodatno delo.
                  In</p>
               <p>pa tretje, imamo danes v Državnem zboru tudi predlog zakona o prelevmanski
                  zaščiti, kar tudi pomeni prispevek h kmetijskih politiki. Jaz ne trdim, da je to
                  vse, kar se da narediti, vendarle neka volja je, prizadevanje je in pričakujem, da
                  bo Vlada, tudi na podlagi teh sklepov, ki jih bomo sprejeli, sama vodila politiko,
                  kakršno bo od nje zahteval Državni zbor.</p>
               <p>Gospodu Madonu moram najprej povedati, da se strinjam z njegovimi razmišljali, bi
                  pa najprej rekel eno stvar. Ne delim njegovega mnenja, da so kmetje tista
                  slovenska populacija, ki najslabše živi; v tem oziru je bilo nekako rečeno. Jaz
                  trdim, da kmetje za delo, ki ga opravljajo, dobijo premalo. To je, po moje,
                  temeljni problem. Kmetje pri nas res delajo cel dan, delajo tudi ponoči in za to
                  delo dobijo premalo; to je problem. Poznam veliko ljudi, ki niso kmetje, ki gotovo
                  živijo slabše, samo vprašanje je, ali toliko delajo, kot delajo kmetje. Jaz trdim,
                  da pri nas res mnogi kmetje delajo preveč.</p>
               <p>Vprašanje teh območji v Sloveniji, kjer so ljudje odšli; ne gre samo za vprašanje
                  ali je bila pravilna kmetijska politika, gre za širši sklop vprašanj. Eno teh
                  vprašanj je, ali je bila pravila politika tudi na vseh drugih področjih, saj
                  ljudje niso odhajali v dolino samo zaradi tega, ker ni bilo mogoče v hribovitih,
                  ali višje ležečih kmetijah preživeti, ampak so odhajali tudi zaradi tega, ker je
                  bilo v dolinah lažje preživeti. Trdim, da tisti, ki bi v višje ležečih območjih
                  ostali, ne bi zaradi tega trpeli lakote ali česa podobnega; res pa je, v dolinah
                  so lažje preživeti. To je bil problem. Mi moramo danes stvari postaviti na novo in
                  zagotoviti, da bodo tisti, ki prihajajo nazaj na ta območja, tam dostojno živeli
                  za približno enako mero dela, kakršnega opravljajo v dolinah. To je ta problem. Ko
                  hodim okrog, pa se povzpnem višje in gledam te zapuščene kmetije, me v srce zaboli
                  in se vprašam in potem ljudi sprašujem, kdo je lastnik teh kmetij. Pravijo: "Vsi
                  otroci so odšli v dolino in vsi dobro živijo". Tu je vprašanje ne samo
                  odgovornosti tistih, "ki so vsi odšli", ampak navsezadnje tudi države, ki mora na
                  tem področju, po mojem prepričanju, zares veliko narediti. Ker samo na ta način
                  bomo v Sloveniji dolgoročno preživeli, če bomo Slovenijo enakomerno poselili, ne
                  pa vztrajali na tem, da morajo ljudje živeti zgolj tam, kjer je najlažje živeti.
                  Jaz pa pravim, da to še ne pomeni, da je to tudi najlepše življenje. Hvala
                  lepa.</p>
            </sp>
            <sp xml:id="SDZ1-Redna-08-1993-05-18.sp97">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Polajnar. Replika gospod Školč.</p>
            </sp>
            <sp xml:id="SDZ1-Redna-08-1993-05-18.sp98">
               <speaker>JOŽEF ŠKOLČ:</speaker>
               <p>Hvala lepa. Za repliko bom zlorabil to, kar je rekel gospod Madon, češ da je javno
                  mnenje tisto, ki je krivo za težave slovenskega kmetijstva. Jaz bi, seveda, v
                  kolikor bi hotel pritegniti, potem ne bi dolžil tistih ljudi, ki sedijo tukaj na
                  balkonu <stage>(z izjemo gospoda Halba, ki ga danes zopet tukaj vidim)</stage>,
                  ampak predvsem ljudi, ki v veliki meri govorijo o kmetijstvu, ker če bi jih
                  gledali danes, okoli česa je tekla ta razprava, potem je malokdo iz Ljudske
                  stranke govoril o strategiji kmetijstva, ampak je bila ta točka zopet izkoriščana
                  za to, da se je govorilo o vseh drugih rečeh. In na koncu, preden se je šlo s tega
                  odra dol, se je reklo "no, pa še tri besede o strategiji kmetijstva". Tako, da se
                  mi zdi, da je velik problem v reprezentantih kmetstva, vsaj po moje, in v tem, da
                  se tukaj na veliko jemlje pravico, da bi kdorkoli drug tudi o tem razpravljal.</p>
               <p>Moje stališče je, da če se pogovarjamo o kmetijstvu, potem ni tukaj osnovno
                  vprašanje, da se pač vsi ukvarjajo s kritiko liberalizma, liberalnih vrednot in
                  razno raznih drugih strani, niti ni to vprašanje slovenstva, ampak se je potem tam
                  treba ukvarjati s tistimi problemi, ki jih ima kmetijstvo tudi drugod po Evropi
                  zaradi tehnologije in drugih stvari.</p>
               <p>Skratka, jaz bi pozval tiste, ki hočejo kmetijstvu dobro, da več govorijo o
                  strategiji in manj o vzporednih stvareh. Hvala lepa.</p>
            </sp>
            <sp xml:id="SDZ1-Redna-08-1993-05-18.sp99">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Školču. Prosim, gospod Madon.</p>
            </sp>
            <sp xml:id="SDZ1-Redna-08-1993-05-18.sp100">
               <speaker>ZORAN MADON:</speaker>
               <p>No, da ne bo nejasnosti. To, kar je gospod Školč povedal, da sem izjavil, da je
                  javno mnenje krivo za zaostanek kmetijstva. Nisem rekel tako; rekel sem res to, da
                  je zelo pomembno tudi javno mnenje in povedal sem, da javno mnenje pa zelo močno
                  oblikuje vlada in govoril sem o predstavnikih vlade. Niti najmanj nisem rekel ali
                  omenil novinarjev; govoril sem o predstavnikih vlade. In, da ne bo pomote,
                  izključujem tukaj Ministrstvo za kmetijstvo.</p>
            </sp>
            <sp xml:id="SDZ1-Redna-08-1993-05-18.sp101">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Madonu. Gospod Podobnik, replika.</p>
            </sp>
            <sp xml:id="SDZ1-Redna-08-1993-05-18.sp102">
               <speaker>MARJAN PODOBNIK:</speaker>
               <p>Spoštovani! Bi samo v kratki repliki gospodu Školču in gospodu Polajnarju.
                  Zahvaljujem se za nasvet gospodu Školču, da  naj govorimo več o strategiji. Veliko
                  lepih nasvetov in pa tudi veliko lepih besed o pomenu kmetov in kmetijstva, pa
                  tudi o avantgardnosti delavskega razreda smo slišali tudi v preteklih letih in
                  desetletjih, pa vendar vse te besede so - tako kmetom in kmetijstvu kot delavcem -
                  zelo malo koristile. Zato mislim, da je prav, da tu spregovorimo o konkretnih
                  zadevah. In ker imamo konkretne primere, kako vlada ni izvršila sklepov Državnega
                  zbora, mislim, da je več kot umestno, da tudi pri obravnavi strategije razvoja
                  kmetijstva, ki smo jo pozitivno ocenili, opozorimo na to nevarnost. Ker če se to
                  ponovi pri tej zadevi, potem dejansko sedaj izgubljamo čas.</p>
               <p>Druga stvar, ki bi jo rad rekel, je pa, bi rekel, povsem lahko tudi subjektivna
                  ocena. Namreč o tem, koliko je bilo narejenega ali ni bilo narejenega na
                  posameznih področjih. Prepričan sem, da je bilo narejenega mnogo premalo na tem
                  konkretnem področju, tudi področju kmetijstva, glede na tiste možnosti, ki so
                  bile. Vemo, da so omejene finančne možnosti in je zato težko narediti več na vseh
                  področjih za zaščito pravic enih, drugih, tretjih in tako naprej. Vendar v okviru
                  teh možnosti je bilo mnogo premalo narejenega. In osebno se tu strinjam s tem, da
                  je vprašljiv status posameznih resorjev v vladi, vendar to je stvar vlade in
                  vladnih strank, da te stvari uredijo.</p>
               <p>Zamerim pa predstavnikom kmetijstva, da niso toliko, da bi jasno povedali, da
                  določenih zadev ne morejo izvajati; tako pa se ustvarja vtis v javnosti, da se
                  stvari rešujejo. Tisti kmetje <stage>(za konkretno zadevo)</stage> ali pa nek drug
                  sloj, sami vedo, v kakšni situaciji so, vtis pa je, da se stvari urejajo, čeprav
                  se ne urejajo.</p>
               <p>Zato bi jaz predvsem želel, da si nalijemo tu malo več čistega vina in da bi v tem
                  smislu pomenila ta strategija tudi dejansko neko pot za tisto stvar, kar se bo
                  izvajalo. Mislim, da bo tudi Vlada imelo možnost, da zelo hitro pokaže kakšni so
                  realni nameni tudi pri tej konkretni zadevi. Hvala.</p>
            </sp>
            <sp xml:id="SDZ1-Redna-08-1993-05-18.sp103">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospodu Podobniku. Besedo ima gospa Breda Pečan. Gre za repliko?
                     <stage>(Ne.)</stage></p>
               <p>Jaz bi prosil, če še kdo misli razpravljati, da se prijavi.</p>
            </sp>
            <sp xml:id="SDZ1-Redna-08-1993-05-18.sp104">
               <speaker>BREDA PEČAN:</speaker>
               <p>Spoštovani! Rada bi povedala, mislim, od samih replik sem že na pol pozabila, kaj
                  sem hotela. Rada bi samo povedala eno stvar. Mislim, da strategija razvoja
                  kmetijstva, gospod Oman je zelo lepo povedal, je strategija, ena od redkih stvari
                  v tem Državnem zboru, kakor se stvari zadnje čase odvijajo, ki gre na dolg rok, na
                  50 let - je tako okroglo rekel gospod Oman. Se pravi, da ne moremo govoriti o tem,
                  da bodo rezultati izvajanja te strategije opazni v zelo kratkem času. Zato zelo
                  željno pričakujem program aktivnosti, ki jih mora pripraviti Vlada oz. znotraj nje
                  Ministrstvo za kmetijstvo in gozdarstvo, ker bomo iz tega potem videli, kakšna je
                  dejanska volja vlade da se te strategije, kot neke rdeče niti, drži; s tem, da je
                  normalno, da ta rdeča nit ne bo ravna kot sreda, ampak da bo verjetno morala tudi
                  tu in tam kakšen ovinek narediti, da bomo nek končno zadani cilj dosegli. Ne morem
                  se strinjati s tem, da bi že ob razpravi o strategiji razvoja kmetijstva
                  razmišljali o tem - če se poenotimo v tem, da so ti cilji, ki so zastavljeni v tej
                  strategiji vsaj približno tisti, ki jih želimo vsi - da bi razpravljali o tako
                  pomembnem elementu, kot je sprememba posestne strukture, kot je bilo pri gospodu
                  Madonu razumeti. Mislim, da je eden osnovnih vzrokov za težke razmere v slovenskem
                  kmetijstvu taka posestniška struktura zasebnih, privatnih kmetov, kakršna je.</p>
               <p>Pri tem bi pa še nekaj rekla. Mislim, da v sami strategiji ni nujno, da je posebej
                  to pisano, vendar mislim, da bi Vlada in kmetijsko ministrstvo, ko bo pripravljalo
                  program aktivnosti za izpeljavo v prvih treh in naslednjih letih te strategije, da
                  ne bi prvo kar je, pozabilo na bivša družbena in državna posestva, ki so v vseh
                  preteklih desetletjih le - ravno zaradi tega, ker so bili kmetijski kompleksi in
                  izkoriščenost vseh sredstev zaradi dosti večjih površin, kakršne so bile v zasebni
                  lasti - dajala bistveno večje donose in pridelke, kot je bilo pa to na zasebnih
                  kmetijah. To pomeni, da ne bi pozabila v tem smislu, da delavci, ki so na teh
                  kmetijskih posestvih  delali, bodo imeli možnost delati na njih tudi vnaprej na
                  enako velikih, ne pa da bi sedaj šli s kontraukrepom.</p>
               <p>Pri tej strategiji je meni osebno všeč to, da se učimo na preteklih lastnih
                  napakah, pa tudi na preteklih že ugotovljenih napakah naših sosedov v Evropi. Se
                  pravi, da ne gremo znova skozi vse boleče spremembe, tudi boleče spremembe, ki jih
                  je dala zahodna Evropa skozi, ampak da od njihovih izkušenj naprej gradimo. To
                  pomeni, da naj ne bi šli to, da bomo po eni strani dolgoročno posestno strukturo
                  izboljšali v smeri povečanja do povprečnega obsega kmetij okrog 15 hektarjev,
                  ampak da bi šli še v nasprotno smer, se pravi drobljenja dosedanjih kmetijskih
                  posestev. Vemo, da je tam tako in tako lastnina nad zemljišči državna in ta
                  država, se pravi ta vlada kot upravljalec tega premoženja, bo imela možnost, da bo
                  racionalno ravnala s temi zemljišči.</p>
               <p>Drugo kar je, vsi veste, da sem s Primorske. Mogoče je to v tem Državnem zboru
                  postalo tudi negativna lastnost <stage>(tako je bilo slišati na eni od prejšnjih
                     sej)</stage>, vendar bom vseeno povedala nekaj v zvezi s tem, da dopolnim
                  kolego Battellija,  da v kmetijstvo, kot  smo se namreč odločili, da v kmetijstvo
                  sodi tudi ribištvo; ne samo sladkovodno ribištvo, ne samo gojenje rib, ampak tudi
                  ulov morskih rib. Že na samem odboru pred nekaj tedni sem povedala, da pogrešam
                  opredelitev do morskega ribolova; ne ribištva, ribolova, se pravi gre prav za
                  ribolov bele in plave ribe, ki je možen ne le v naših teritorialnih vodah, temveč
                  tudi v mednarodnih vodah. Zaradi tega mislim, da ni nujno, da je to v strategiji
                  posebej navedeno, vendar bi moralo biti v programu aktivnosti to le omenjeno in
                  dana neka usmeritev. Zakaj? Zaradi tega, ker namesto, če povzamemo logiko obrambne
                  sposobnosti oziroma varovanja našega ozemlja z zagotavljanjem poselitve obmejnih
                  območij Slovenije s stališča kmetijstva, je podobna situacija tudi z izkoriščanjem
                  slovenskega morja in mednarodnih voda s strani slovenskih ribičev. S tem namreč
                  zagotavljamo, s svojo prisotnostjo, da bomo dali vedeti našim sosedom, da smo mi
                  tukaj, da je to morje naše in da v mednarodnih vodah zahtevamo enake pravice do
                  izkoriščanja, kot naši dve sosedi.</p>
            </sp>
            <sp xml:id="SDZ1-Redna-08-1993-05-18.sp105">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospa Breda Pečan. Besedo ima gospod Žaro Pregelj.</p>
            </sp>
            <sp xml:id="SDZ1-Redna-08-1993-05-18.sp106">
               <speaker>ŽARKO PREGELJ:</speaker>
               <p>Spoštovani! Moj prispevek bo izrazito obmorski ali celo morski. Namreč, kot
                  nekdanji član Komisije za pomorstvo, pa tudi drugače je vse, kar se morja tiče še
                  vedno v okviru mojega ožjega interesa. Želim opozoriti, kot tudi ostala dva
                  poslanca z obmorskega dela Slovenije pred menoj, da je to območje izrazito
                  zapostavljeno v tej strategiji. Opravičujem se, če sem kje spregledal, kajti
                  strategija je zelo obsežna in od začetka je nisem s tem namenom prebiral in to
                  področje ni posebej omenjeno. Gre za področje, ki ima v resnici omejene
                  pridelovalne razmere. Gre za območje, kjer so kmetije v resnici zelo majhne, razen
                  vinogradniških. Praktično ni kulture, na kateri bi lahko   slonelo preživetje take
                  kmetije. Obstajajo pa možnosti, predvsem v vrtnarskem smislu, ki bi se lahko
                     <stage>(ob pametni strategiji, ob pametni kmetijski politiki)</stage> zelo
                  dobro izkoristile in tudi prinašale določen dohodek.</p>
               <p>Predlagam, da se na strani 39, tam kjer so našteta območja z omejenimi
                  pridelovalnimi razmerami v Sloveniji, še posebej omeni obmorsko območje. Menim, da
                  druga območja z omenjenimi pridelovalnimi dejavniki tega ne vključujejo, kajti
                  tudi nikjer kasneje ni to območje posebej omenjeno. Poleg tega opažam, da se pri
                  sadjarstvu nikjer ne omenja oljkarstvo, olja. Oljarice so omenjene kot poljščine,
                  nikakor ne kot sadjarska kultura. To območje je ravno po tem znano in se v zadnjih
                  letih pospešeno razvija v tej smeri. Ker si strategijo predstavljam kot podlago
                  tudi za bodoče financiranje, menim, da bi to moralo biti točno v ustreznih delih
                  te strategije omenjeno.</p>
               <p>Kar se tiče ribištva, kot vedno, pogrešam v vseh raznih preglednicah, ni omenjena
                  ne mari-kultura, ne ribogojstvo, omenjeno je pa vse drugo - od perutninarstva,
                  čebelarstva in podobnega. Pri predelovalni industriji tudi ni omenjena predelava
                  rib. Še posebej tisti del, kjer je omenjeno ribištvo, opažam, da je zgolj analiza
                  dosedanjega ulova. Omenjena je možnost mari-kulture in ko berete tiste številke
                  vidite, da gre za zelo majhne številke. Želim vas opozoriti, da tudi te številke
                  ne bo možno realizirati, če se morja kot takega, ne bo obravnavalo tudi kot njive.
                  Kdorkoli poseže v morski prostor, meni, da gradi v zraku. Ne glede na to, kaj
                  naredi, ali pomol, ali pomol na stebrih, ali karkoli drugega, ali umetni otok.
                  Nihče ne meni - kajti tu je krivda na drugi zakonodaji - da je potrebno tudi za
                  tako uporabo morja, <stage>(se pravi, ko se morju vzame del površine)</stage>
                  plačati neko spremembo namembnosti, ki bi morala biti vsaj taka, kot je sprememba
                  namembnosti za kmetijske površine. Tukaj je naše morje, predvsem v Koprskem
                  zalivu, izgubilo najbolj plodno področje Tržaškega zaliva, to je drstitveno
                  področje izliva reke Rižane - to je izgubljeno; zato je tudi ulov v našem morju
                  toliko manjši. Ob tem želim opozoriti, da bi bilo potrebno pri načelnih strateških
                  opredelitvah tudi nekoliko opredeliti, kakšne naj bi bile te količine, kakšne
                  površine naj bi zavzemala mari-kultura, kajti le na tak način jo bomo lahko do te
                  mere zaščitili, da ne bo usoda teh izdelkov odvisna od stopnje čistosti samega
                  morja. <stage>(Vemo, da so bili zadnje čase določeni problemi ravno z užitnostjo
                     školjk.)</stage></p>
               <p>Poseben problem, ki res ni nikjer tukaj niti nakazan, niti omenjen, niti kako
                  drugače zasluten, so tisti ribiči, ki so se do zdaj ukvarjali z ribolovom. Tu ne
                  gre za popoldanske ribiče, ki to opravljajo kot nek dodatni zaslužek, dodatno
                  obrt. Tudi ne gre za preprodajalce rib <stage>(teh je še vedno veliko - uspešno
                     preprodajajo ribe iz Hrvaške v Slovenijo)</stage>. Gre za tiste ribiče, ki
                  imajo določene plovne objekte, ki so usposobljeni za ulov v Tržaškem zalivu, na
                  morju vzdolž Istre, nikakor pa niso usposobljeni za lov rib na odprtem morju, kjer
                  so njihove barke premajhne. Gre za približno 20 ribičev, ki so delovali tako, kot
                  deluje manjša kmetija. Zdaj se za njih iščejo rešitve v prestrukturiranju.
                  Nekateri se lotevajo oljkarstva, nikakor se ne morejo sprijazniti, da bi popolnoma
                  opustili svojo dosedanjo dejavnost. Zato predlagajo, da bi se uvedel poseben
                  status obmorske kmetije, ki bi bila del na kopnem, del bi imela možnost - v
                  določenem obdobju, ko je ribolov dovoljen - loviti vse vrste rib, tiste ki bodo
                  dovoljene. Na ta način  pa potrebujejo dodatna vlaganja, oziroma vsaj neko
                  določeno zaščito in predlagamo, da bi imele tak status, kot ga imajo gorske oz.
                  hribovske kmetije.</p>
               <p>V glavnem upam, da se bo pri dopolnjevanju tega teksta vneslo vsaj nekaj morskega,
                  da bomo vsaj na simbolni ravni vedeli, da gre tudi za državo, ki ima nekaj
                  obmorskega in morskega kmetijstva. Najlepša hvala.</p>
            </sp>
            <sp xml:id="SDZ1-Redna-08-1993-05-18.sp107">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Žaro Pregelj. Besedo ima gospod Drago Šiftar.</p>
            </sp>
            <sp xml:id="SDZ1-Redna-08-1993-05-18.sp108">
               <speaker>DRAGO ŠIFTAR:</speaker>
               <p>Spoštovani! S tem, kar je bilo povedanega, se več ali manj strinjam. Rad pa bi
                  opozoril na problem, ki je po mnenju enega mojih kolegov v Odboru za kmetijstvo
                  sicer prekmurski problem, ne slovenski, ampak je zato toliko bolj intenzivno
                  prekmurski problem.</p>
               <p>Gospod Zagožen je že prej govoril, da moramo narediti vse, da se nam Slovenija ne
                  zaraste z gozdom. Tudi gospod Peršak želi v zadnjem trenutku zaščititi Kočevsko,
                  kar se z njim strinjam. Jaz pa bi rad opozoril na nekaj problemov v Prekmurju. V
                  Prekmurju na srečo danes še ni tega problema, da bi bilo treba Prekmurce zaščititi
                  kot kočevskega medveda; to pa v kratkem bo, in to prav zaradi nasprotnega. V
                  Prekmurju praktično ni nobenih gradbenih parcel, niti ne za investicije niti ne za
                  kmetijsko gradnjo itd. Prekmurje <stage>(kot sami dobro vemo)</stage> je bilo
                  zaradi določenih političnih ambicij "o žitnici Slovenije" zaščiteno; zaščitena je
                  bila vsa prekmurska zemlja, bila je previsoko kategorizirana, tako da danes sploh
                  nimamo ekspanzijskega prostora. Na to bi vas rad opozoril: pri nas v Prekmurju je
                  še v enem delu relativno dosti kapitala, ki se akumulira v Avstriji in je želja po
                  tem, da se prenese v kmetijstvo - to, kar smo že prejšnjikrat ugotavljali, da ni
                  slovenski problem -, ni pa nikjer več možno graditi. Predstavljajte si npr.
                  mladega kmeta, ki bi želel biti kmet, pa si ne more nikjer zgraditi svoje hiše,
                  svojega stanovanja; tudi on rabi kopalnico - mogoče sem sedaj malo bolj demagoški,
                  ampak drugače ne morem - mogoče jo rabi še bolj kot mi. Vsi govorimo in sanjamo
                  sedaj o subvencijah, itd. Od kod bomo mi, Prekmurci, ustvarjali akumulacijo, da
                  bomo lahko subvencionirali svoje kmetijstvo, oziroma da bomo lahko preživeli?
                  Poglejte! V strategiji pravimo, da bo Slovenija zagotovila nekje 75% krušnih žit,
                  oziroma bo sama pridelala; kot sem razumel in prebral, je bilo to do sedaj med 50
                  in 55%. Kje bomo to ustvarili? V teh ravninskih delih, v Prekmurju, Pomurju, ali
                  tudi na ptujskem področju. Sami pa dobro vemo, kakšno akumulacijo prinašajo krušna
                  žita - nikakršno, posebej pa še ne na tej zelo mali parceli. Parcela v Prekmurju
                  je nekje na Slovenskem povprečju - to je okrog 4 ha, s tem, da moramo žito
                  kolobariti itd. in da lahko računamo samo na 2 ha. Obenem pa vsi, vse stranke, ki
                  tu sedimo, smo imeli v svojih predvolilnih govorih tudi razmišljanje o družinski
                  kmetiji. Sedaj pa naj mi, ali gospod minister ali kdorkoli pove, kako si
                  predstavlja - z ene strani v Prekmurju monokulturo, ki ne prinaša nobene
                  akumulacije oz. minimalno akumulacijo na tej površino, z druge strani pa družinsko
                  kmetijo, ker potem jaz ne vem, kako to dvoje spraviti na isti imenovalec.</p>
               <p>Kot Prekmurca, Pomurca oziroma poslanca iz 8. volilne enote pa me tudi moti, da v
                  strategiji ni zajeta tudi predelovalna industrija. Mislim, da se je kolega Džuban
                  tega že dotaknil, je pa to vredno še enkrat podčrtati. Zato tudi sedaj s tega
                  mesta želim, da govorimo tudi o spremembi zakona o zaščiti kmetijskih zemljišč.
                  Vem, da je to podsistemski akt. Toda, če bomo sprejemali nekatere zakone o
                  Kočevskem in še o čem drugem, potem želim, da tudi o tem nekaj rečemo. In še
                  enkrat vas želim opozoriti na to, da je Prekmurje Slovenija. Hvala.</p>
            </sp>
            <sp xml:id="SDZ1-Redna-08-1993-05-18.sp109">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospod Ivan Sisinger.</p>
            </sp>
            <sp xml:id="SDZ1-Redna-08-1993-05-18.sp110">
               <speaker>IVAN SISINGER:</speaker>
               <p>Spoštovani predsednik, spoštovane poslanke in poslanci! K razpravi sem se prijavil
                  predvsem iz razloga, ker me je na to spodbudilo nekaj poslancev v razpravi ob tej
                  današnji točki. Moti me namreč to, da s posebno zaskrbljenostjo gledajo poslanci
                  na to, da bomo pravzaprav zopet eno od razprav pri tej točki o strategiji
                  kmetijstva in njenega razvoja dali skozi, opravili svojo razpravo, sprejeli nekaj
                  zaključkov in sklepov in vse je spet tam, kjer je bilo. Mislim, da prav ta
                  parlament in mi vsi skupaj moramo takšno prakso prekiniti. Preprečiti moramo
                  takšno delo v Vladi in preprečiti moramo takšno delo in obnašanje slehernega
                  ministrstva; in posebej moramo tudi sami sebe pozvati, da v odborih, kjer smo sami
                  vključeni - in mislim, da je to tudi Odbor za kmetijstvo in gozdarstvo našega
                  parlamenta in vsi ostali - smo dolžni, da sklepe, ki jih sprejmemo v parlamentu,
                  zvesto in budno čuvamo v tej smeri, da ne dovoljujemo nikomur - ne  Vladi, ne
                   ministrstvu - da so pravzaprav za njega ti sklepi kot da jih nismo sprejeli, kot
                  da nekaj nismo obravnavali in nekaj nismo sprejeli.</p>
               <p>Ko sem pregledal te sklepe našega Odbora za kmetijstvo in gozdarstvo, moram reči,
                  da ko bomo glasovali za to, da sprejemamo strategijo razvoja kmetijstva, potem je
                  za mene in za vse nas to obveznost, da tisti, ki so dolžni to izvrševati, to
                  izvršujejo. Mi smo pa dolžni pravočasno vprašati Vlado, kaj je na tem področju
                  naredila, če so ti sklepi sprejeti. Predložene imamo kar tri sklepe, o katerih
                  bomo glasovali, kjer Državni zbor - in ne posamezna poslanska skupina in ne
                  posamezni poslanci, ampak Državni zbor - nalaga Vladi Republike Slovenije itd. -
                  drugi, tretji in četrti sklep - potem menim, da se mora Vlada Republike Slovenije
                  teh sklepov Državnega zbora zavedati, da so sprejeti, da bo morala polagati račun
                  pred tem Državnim zborom, kaj ni izvršeno, zakaj ni izvršeno v roku 3 mesecev,
                  zakaj neka stvar ni izvršena v šestih mesecih, in tako dalje.</p>
               <p>Prav to me je spodbudilo že pri tej današnji 2. točki - in tega bo v naslednjih
                  dneh še veliko -, da vsako stvar gledamo z zaskrbljenostjo: "saj iz tega ne bo nič
                  po končani razpravi. Mi bomo končali zasedanje, odšli domov s številnimi
                  sprejetimi zaključki in sklepi in nimamo nič."</p>
               <p>Misli, proti temu, spoštovani predsednik, moramo biti vsi skupaj, tudi naše
                  predsedstvo Državnega zbora, vsi poslanci in poslanski klubi, da se temu
                  pravzaprav odločno od vsega začetka našega dela zoperstavimo in to kar Državni
                  zbor naloži posameznim organom in Vladi, to se mora izvršiti; če ne, je treba te
                  ljudi sproti na vsako zasedanje kar poklicati iz ministrstva na odgovornost pred
                  ta parlament. Hvala lepa.</p>
            </sp>
            <sp xml:id="SDZ1-Redna-08-1993-05-18.sp111">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Sisinger. Besedo ima gospa Pozsonec.</p>
            </sp>
            <sp xml:id="SDZ1-Redna-08-1993-05-18.sp112">
               <speaker>MARIA POZSONEC:</speaker>
               <p>Spoštovani! Slike izpraznjenih vasi vzdolž meje na podeželju so zelo podobne in
                  žalostne: pri nas so isto tako. Goričko je tudi ogroženo. Težka zemlja, ilovica,
                  ostarelo prebivalstvo, mladi so odšli v svet in niso samo težke razmere za
                  kmetovanje, še divjad zagreni vsak dan življenje goričkemu kmetu; leta in leta
                  opozarjamo na to, pomaga pa nam nihče. Ali bo končno kdo prisluhnil težavam
                  goričkega kmeta?!</p>
               <p>Glede strukture slovenskega kmetijstva in  razdrobljenosti površin bi pa
                  pripomnila, da je še zmeraj dovolj zemlje za intenzivno kmetovanje, samo
                  organizirati bi se morali, namesto, da kupujemo zelenjavo zunaj. In še to, da brez
                  živinoreje ne more preživeti prekmursko kmetijstvo.</p>
               <p>Opozorila bi še na to, da veliko zemlje v Prekmurju je bilo pokupljeno za zelo
                  nizko ceno, za ceno po 20% vrednosti in ta zemlja je zdaj v Republiškem zemljiškem
                  skladu. Ljudje so tam ostali brez zemlje. Mislim, da je to bila krivica do
                  prekmurskih kmetov. Hvala.</p>
            </sp>
            <sp xml:id="SDZ1-Redna-08-1993-05-18.sp113">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospa Pozsončeva. Ni več prijavljenih. Želi še kdo besedo? Ker ne želi nihče
                  več razpravljati, zaključujem razpravo in prekinjam to točko dnevnega reda.</p>
               <p>Prehajamo na <title>3. TOČKO DNEVNEGA REDA - OBRAVNAVA PREDLOGA ZAKONA O
                     GOZDOVIH</title>.</p>
               <p>Predlog zakona je v obravnavo Državnem zboru predložila Vlada Republike Slovenije.
                  Objavljen je bil v Poročevalcu št. 8/93. Želi besedo predstavnik Vlade? Prosim,
                  Franc Ferlin, državni sekretar za gozdarstvo.</p>
            </sp>
            <sp xml:id="SDZ1-Redna-08-1993-05-18.sp114">
               <speaker>FRANC FERLIN:</speaker>
               <p>Spoštovani gospod predsednik, spoštovane poslanke, spoštovani poslanci! Predlog
                  zakona o gozdovih, ki je pred vami, utemeljuje sistem sonaravnega in večnamenskega
                  gospodarjenja z gozdovi in z gozdnim prostorom ter posamičnim gozdnim drevjem, ki
                  temelji na principih biološke pestrosti, ekološke trajnosti in dolgoročne
                  varčnosti proizvodnje. Varčnosti zato, ker pri gospodarjenju izkoriščamo in
                  usmerjamo samodejne mehanizme gozda skozi naravno selekcijo, indirektno nego in
                  oblikovanje ter naravno obnovo sestojev.</p>
               <p>Sonaravno in večnamensko gospodarjenje z gozdom torej slovi na celoviti
                  eko-sistemski obravnavi gozda oziroma vseh njegovih sestavin, rastlinskih združb
                  in živalskih populacij. Bistvo sonaravnega gospodarjenja je v  negi in
                  pospeševanju kakovosti vseh funkcij gozdov. Pogoj za njegovo uspešnost pa je
                  načrtno strokovno delo delo z gozdom.</p>
               <p>Sonaravno gospodarjenje z gozdovi zaradi izrazite dolgoročnosti pridelave, velike
                  pestrosti gozdov, zaradi razdrobljenega lastniškega stanja in zelo različne
                  poudarjenosti posameznih ekoloških, socialnih in proizvodnih funkcij brez
                  dolgoročnega načrtovanja ni uresničljivo.</p>
               <p>Načrtovanje je zato tudi v predlogu zakona v ospredju. Le na podlagi temeljitega
                  načrtovanja namreč lahko obzirneje posegamo v gozdne eko-sisteme, ob sočasnem
                  pospeševanju ekoloških in socialnih funkcij ter ob upoštevanju lastninskih,
                  pretežno ekonomskih, interesov.</p>
               <p>Z gozdno gospodarskimi načrti tako določimo, na primer največji možni posek in
                  njemu primeren obseg potrebnih gozdno gojitvenih in drugih vlaganj v gozdove.
                   </p>
               <p>Konkretizacija gospodarjenja z gozdovi na določeni površini gozda nastopa v gozdno
                  gojitvenih načrtih. Na podlagi gozdno gojitvenih načrtov revirni gozdar opravi
                  izbiro dreves za posek v skladu s principi nege gozda, gozdno gojitvenimi cilji in
                  poudarjenostjo funkcij ter potrebami lastnika gozda.</p>
               <p>Obveznosti in usmeritve lastnikom gozdov se za konkretno gozdno parcelo določijo z
                  odločbo v upravnem postopku. V gozdno gojitvenem načrtu se tudi določijo površine,
                  kjer individualna izbira dreves ni potrebna. V takih primerih se na mesto odločbe
                  poda le splošne usmeritve za ukrepanje z oceno možnega posega.</p>
               <p>Po tem zakonu bodo lastniki gozdov v svojem gozdu prevzeli neposredno odgovornost
                  za izvedbo gojitvenih in varstvenih del. Da bi tudi dosegli čim večjo
                  zainteresiranost lastnikov gozdov za izvedbo gojitvenih in varstvenih del v
                  gozdovih, ki so tudi, seveda, javni interes, predlog zakona poleg polnega
                  financiranja in povračil iz proračuna Republike Slovenije predvideva tudi
                  sofinanciranje teh del. Višina spodbud je odvisna od tega, koliko izvedba
                  posameznih del prispeva k uresničevanju ekoloških in socialnih funkcij. Tako naj
                  bi bile spodbude največje pri varstvu gozdov oziroma gozdnih eko-sistemov in
                  vzdrževanju življenjskega okolja prosto živečih živali, ki so ključna za njihovo
                  ohranitev, najmanjše pa pri premenah gozdov, še posebej direktnih, tistih manj
                  sonaravnih, ki so ekološko lahko vprašljive. Spodbude bi bile v obliki denarja ali
                  materiala ali kot priznani povečani stroški za opravljena dela.</p>
               <p>Lastniki gozdov po tem zakonu prevzemajo tudi obveznosti za zagotavljanje
                  vzdrževanja gozdnih cest. Njihova sredstva se namensko preko pristojbine zbirajo v
                  proračunu lokalne skupnosti. K vzdrževanju cest prispevajo tudi ostali porabniki,
                  ki ceste čezmerno obremenjujejo. Sredstva za izgradnjo in vzdrževanje gozdnih cest
                  zagotavlja tudi proračun Republike Slovenije v skladu z njihovim javnim
                  značajem.</p>
               <p>Lastninska pravica je v gozdovih, zaradi uresničevanja njihovih ekoloških in
                  socialnih funkcij, omejena. V Sloveniji je dovoljen prost dostop v gozdove in
                  prosto nabiranje gozdnih plodov, rastlin in gob, če s tem, seveda, ni ogrožen
                  obstoj posameznih vrst. Paša v gozdovih je, razen v posebej izločenih, pašnih
                  površinah, zaradi njihovih ekoloških funkcij prepovedana.</p>
               <p>Predlog zakona o gozdovih za uresničevanje vseh funkcij gozdov predvideva
                  organiziranje javne gozdarske službe na nivoju Slovenije. Z zakonom naj bi bil
                  ustanovljen zavod za gozdove Slovenije, del nalog javne službe pa bi prevzel
                  Institut za gozdarstvo Slovenije, posamezne naloge javne gozdarske službe pa bi
                  lahko opravljali tudi koncesionarji.          </p>
               <p>Celovito eko-sistemsko obravnavanje gozdov narekuje oblikovanje take javne
                  gozdarske službe, ki bo sposobna z enotnim pristopom zagotoviti uresničevanje
                  javnega interesa v vseh gozdovih, ne glede na lastništvo. Svetovanje in
                  sodelovanje med revirnim gozdarjem in lastnikom gozda naj bi se uresničevalo skozi
                  načrtovanje in skupno izbiro dreves za poseg v njegovem gozdu. Na ta način bi bilo
                  tveganje, da bi lastnik gozda ukrepal napačno, minimalno.</p>
               <p>Predlog zakona torej prinaša bistveno spremembo sedanje organiziranosti
                  gozdarstva. Gozdno gospodarske organizacije, ki sedaj opravljajo tudi naloge javne
                  gozdarske službe, se bodo po principu sporazumne razdružitve preoblikovale v javno
                  gozdarsko službo, izvajalske organizacije in zadruge. Kljub temu, da se je število
                  zaposlenih po letu 1990 v gozdarstvu precej zmanjšalo <stage>(več kot za
                     tretjino)</stage>, pričakujemo, da bo ob razdružitvi zaradi vračanja gozdov in
                  zaradi tega zakona še okrog ena četrtina preostalih delavcev presežnih; socialna
                  varnost zanje se bo zagotavljala iz proračuna Republike Slovenije. Pridružilo se
                  jim bo tudi okrog 300 delovnih invalidov. Varstvo njihovih pravic bo zagotovljeno
                  z zakonom o pokojninskem in invalidskem zavarovanju.</p>
               <p>S tem zakonom so predvideni tudi podzakonski akti in tudi program razvoja
                  slovenskih gozdov.</p>
               <p>Menimo, da smo s tem predlogom zakona našli skupno pot, ki bo omogočila
                  uresničevanje različnih funkcij gozdov in v njihovem okviru tudi lastninskega
                  interesa. Od vas, spoštovane gospe in gospodje poslanci, pričakujemo utemeljene
                  predloge za njegovo dooblikovanje. Sprejemljivi bodo vsi tisti predlogi, ki  ne
                  bodo ogrožali eko-sistemske narave gozda. Slovenski gozd je namreč s svojimi
                  številnimi funkcijami, s svojo pestrostjo in pa tudi tradicijo gospodarjenja
                  neprecenljiva naravna vrednota, ki si zasluži dobrega in obzirnega gospodarja.
                  Hvala.</p>
            </sp>
            <sp xml:id="SDZ1-Redna-08-1993-05-18.sp115">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa državnemu sekretarju.</p>
               <p>Predlog zakona je obravnaval tudi odbor za kmetijstvo in gozdarstvo; poročilo
                  odbora ter mnenje sekretariata za zakonodajo in pravne zadeve ste prejeli s
                  sklicem seje, dodatno poročilo odbora pa ste prejeli s pošiljko dne 14.5.1993.
                  Želi poročevalec odbora besedo? Prosim.</p>
            </sp>
            <sp xml:id="SDZ1-Redna-08-1993-05-18.sp116">
               <speaker>MAKS SUŠEK:</speaker>
               <p>Spoštovani predsednik, spoštovane kolegice in kolegi! Naš odbor je dobil na temo
                  predloga zakona o gozdovih zelo veliko amandmajev in se do njih še ni uspel
                  opredeliti. Pričakujemo, da bo še nekaj amandmajev tekom razprave, zato smo se
                  odločili, da bomo dali poročilo ob zaključku te razprave.</p>
            </sp>
            <sp xml:id="SDZ1-Redna-08-1993-05-18.sp117">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Ugotavljam, da so zastopane vse poslanske skupine in pričenjam
                  razpravo. Prosil bi zopet, da se prijavljate za razpravo. Tu je edini, ki je in ki
                  ga je treba pohvaliti, gospod Peršak. Ta je vedno tukaj, tako, da ne moreš
                  zgrešiti.</p>
            </sp>
            <sp xml:id="SDZ1-Redna-08-1993-05-18.sp118">
               <speaker>ANTON PERŠAK:</speaker>
               <p>Jaz se opravičujem zato, ker pač spoštujem poslovnik in se vnaprej prijavljam za
                  razprave. Za to razpravo sem se prijavil zaradi tega, ker sem v dosedanjih
                  razpravah o zakonu o gozdovih, ki trajajo v prejšnjem in sedanjem sklicu že kar
                  nekaj časa, ves čas nekako pozorno poslušal argumente tako tisto stran, ki je
                  nekako nastopala, da tako rečem, v imenu lastnikov gozdov, kot argumente tiste
                  strani, ki je poudarjala, da nastopa v imenu stroke, ki naj pač pomaga pri
                  odločanju, kako gospodariti z gozdovi. Tako bi lahko rekel, če bi svojo pozicijo
                  poskušal opisati, da sem pravzaprav nekak razpet med dva lobija in sem poskušal
                  nekako argumentom obeh prisluškovati in jih nekako upoštevati.</p>
               <p>Dal sem k zakonu nekaj amandmajev, nekatere sem podpisal sam, nekatere sem skupaj
                  podpisal z ostalimi poslanci naše poslanske skupine. Tiste, ki sem jih podpisal
                  sam, pravzaprav izhajajo bolj iz prvega,  bi rekel, razumevanja za stališča prve
                  skupine, prej omenjene. Izhajal sem pri tem, da je treba tudi pri tem zakonu,
                  upoštevajoč seveda javni interes, upoštevajoč socialno, ekološko itd. funkcijo
                  gozdov, vendarle upoštevati tudi načelo integritete ali pa lastnine. Jaz se pač
                  strinjam in tudi sam sem večkrat govoril o tem, da je treba zagotoviti pri gozdu,
                  da se ta socialna funkcija <stage>(zlasti ta se zdi važna)</stage> in da se tudi
                  nekatere ustavne določbe, kot so svoboda gibanja itd. spoštujejo, da pa seveda ni
                  mogoče pristati na to, po mojem mnenju, da bi prihajalo do omejevanja lastnine v
                  tistem smislu, kot bi zakon lahko kdo razumel. Recimo, dopušča neomejeno, tudi
                  komercialno izkoriščanje, pravzaprav tujih gozdov, recimo v smislu nabiranja
                  plodov, sadežev, rastlin itd.</p>
               <p>Druga taka stvar, ki je, in to še zlasti zaradi tega, ker pač v Sloveniji
                  obstojajo območja - tokrat to ni Kočevsko, da ne bo kdo mi zameril, da se preveč
                  za Kočevce zavzemam, ampak je recimo Primorska - kjer je prišlo do tako
                  intenzivnega, bi rekel, tega dodatnega izkoriščanja gozdov s strani ne lastnikov
                  teh gozdov, da so ogrožene že posamezne rastlinske ali pa živalske vrste kot del
                  teh eko-sistemov - kot strokovnjaki to imenujete.</p>
               <p>Po drugi strani je pa seveda res tudi to, se mi zdi, da je treba imeti posluh za
                  argumente, zlasti tiste, ki jih stroka daje v zvezi z gozdnimi cestami in še s
                  kakšnimi stvarmi.</p>
               <p>Čeprav, jaz sem zelo pozorno prebral brošuro, ki so nam jo z očitki vred poslali
                  gozdarji in sem potem nekatere podatke med seboj primerjal. Ugotovil sem, da
                  situacija le ni tako katastrofalna v Sloveniji, kot se včasih prikazuje. Kajti, če
                  podatki o tem, kolikšen delež gozdov je v javni lasti v Sloveniji, upoštevajoč
                  podatek, kolikšna je pokritost Slovenije z gozdovi <stage>(kolikšen del
                     površine)</stage> primerjamo s tistimi podatki, kolikšen je delež gozdov v
                  javni lasti v drugih državah in ga primerjamo relativno s pokritostjo dežele v tej
                  drugi državi, je zanimivo, da vsi podatki, pravzaprav pridejo, srečajo, tam nekje
                  od 16% do 20% dežele, je pokrito s tistimi gozdovi, ki so v javni lasti; in to
                  skoraj za veliko večino evropskih držav potem velja in tudi za Slovenijo, za
                  sedaj. Tako, da to, kolikor jih je treba upoštevati nedvomno, ni taka velika
                  razlika, kot se včasih hoče pokazati, ker je pač Slovenija <stage>(po tistih
                     podatkih)</stage> druga dežela glede na pokritost površine v Evropi z gozdom,
                  za Švedsko.</p>
               <p>Če sedaj skušam povedati <stage>(zelo bi pritegnil tistemu, kar je povedal gospod
                     Zagožen v razpravi o prejšnjem zakonu)</stage>, da ne bi bilo dobro in tukaj je
                  mogoče malo 3. člen zakona treba razumeti pravilno, da bi prihajalo do dopuščanja,
                  bom rekel, pretiranega zaraščanja  današnjih kmetijskih površin s tem, kar sicer
                  lahko imenujemo gozd; vemo pa, da takšno zaraščanje tudi gozda ne vem kako
                  kvalitetnega ne prinese, vsaj v nekaj desetletjih ne.</p>
               <p>Dal sem, kot rečeno, nekaj amandmajev, ki izhajajo iz teh misli, primisli k
                  zakonu, ki sem jih sedaj skušal razložiti.</p>
               <p>Prvi amandma se nanaša na 5. člen, kjer tudi v skladu z ustavo predlagam
                     <stage>(čeprav je predstavnik Vlade malo drugače razlagal tukaj)</stage>, da se
                  dikcija spremeni; da se ne reče "da je lastnina omejena"; kajti če je lastnina
                  omejena, je po ustavi treba a'priori tudi zagotoviti odškodnino oz. nadomestilo v
                  zemljišču <stage>(to pravi 69. člen ustave)</stage>, zato bi jaz raje rekel, da se
                  pač lastninska pravica na gozdovih izvršuje tako, da se upošteva te socialne in
                  druge funkcije gozda, ne pa da je ta v oči bijoča dikcija, da je omejeno, pa brez
                  nadomestila, seveda.</p>
               <p>Razen tega predlagam še amandma k tretji alinei v prvem odstavku 5. člena
                     <stage>(tudi izhajajoč iz tega, kar sem povedal)</stage> - predlagam seveda,
                  mogoče bo komu zvenelo zelo restriktivno, ampak da se "ne dopušča komercialno", da
                  tako rečem, "izkoriščanje tujih gozdov". Dopušča se rekreativno nabiranje gob,
                  zelišč, živali in tako naprej, prosto lazečih ali plazečih se živali, ne pa
                  komercialno, kar se ponekod dogaja. Poleg tega predlagam, da se v 41. členu da
                  neko načelo - to je nek kompromis med zahtevami, ki so jih dajali predstavniki
                  stroke, verjetno bodo kakšni bolj urgentni amandmaji na to temo - gre za problem
                  cest in uporabnikov gozdnih cest s strani tistih, ki niso lastniki gozdov, pa te
                  ceste pretirano obremenjujejo, da bi se jih obvezalo nekako k temu, da tudi k temu
                  prispevajo v sorazmerju za uporabo in poškodovanjem teh cest.</p>
               <p>Poleg tega sem dal amandma k 47. členu, kjer sem v skladu s prejšnjo pripombo, da
                  je treba upoštevati ustavno načelo, da v primerih omejevanja lastnine je dolžan
                  tisti, ki to omejuje, to se pravi država, to nadomestiti z odškodnino ali na kak
                  drug način, da se to bolj jasno pove, da pa se tudi uvede možnost davčne olajšave
                  v takšnem primeru.</p>
               <p>V 48. členu predlagam, da se namesto kriterija socialno ekonomskega položaja
                  lastnika gozda <stage>(v primerih, ko gre za sofinanciranje del v
                     gozdovih)</stage> upošteva donosnost gozda; socialno ekonomski položaj je
                  predmet nekih drugih predpisov. Če je socialno ekonomski položaj lastnika gozda
                  tak, da on tega ne zmore, se to mora sanirati na nek drug način, medtem ko tu naj
                  se, moje mnenje, upošteva vprašanje donosnosti in tega, ali je ta donosnost taka,
                  da to omogoča ali ne.</p>
               <p>Še nekaj amandmajev smo dali. Predvidevam, da bodo ostali člani skupine pa tiste
                  razložili, ki  smo jih skupaj podpisali.</p>
            </sp>
            <sp xml:id="SDZ1-Redna-08-1993-05-18.sp119">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Peršak. Besedo ima gospod Janko Predan.</p>
            </sp>
            <sp xml:id="SDZ1-Redna-08-1993-05-18.sp120">
               <speaker>DR. JANKO PREDAN:</speaker>
               <p>Gospod predsedujoči, gospe in gospodje. Slovenijo  pokriva 52% gozdov, 80% te naše
                  površine pa lahko opredelimo kot gozdne, zato je še kako pomembno, da sprejmemo
                  celovit zakon za ravnanje tega pomembnega ekosistema, posebno še ker je tudi ta
                  ekosistem ogrožen od okolja. Gozd je praktično danes še zadnji preostanek
                  naravnega in nekatere težnje, da gozd kot ekosistem ne obravnavamo celostno, se mi
                  zdijo povsem zgrešene. Ločeno obravnavanje, npr. divjadi in okolja, je v zadnjih
                  desetletjih povzročilo hude motnje tako na okolju kot tudi na divjadi. Zato se mi
                  zdi, da je potrebno populacijo avtohtonih živalskih vrst in njihovo življenjsko
                  okolje obravnavati kot povsem celovito enotnost, ki zahteva tudi celovito
                  obravnavanje in kar se mi zdi še posebej važno, tudi celovito načrtovanje ukrepov
                  in okolja in populacije teh živali v tem okolju.</p>
               <p>Zeleni - Ekološko socialna stranka menimo, da je zakon  o gozdovih ustrezna
                  podlaga za takšno celovito ravnanje z gozdovi, ker omogoča, da to ne pomeni le
                  pridobivanje lesa in pa nego gozdov, ampak ta zakon omogoča tudi delo s krajino in
                  pa delo z ljudmi, to se pravi z lastniki gozdov in pa drugimi, ki vidijo v gozdu
                  dragocen eko-sistem.</p>
               <p>Imam nekaj amandmajev, in sicer osem, vendar bi želel poudariti amandma k 2.
                  členu. Predlagam, da plantaže v gozdnem prostoru ostanejo opredeljene kot gozd,
                  kajti tako jim bomo hitreje vrnili podobo naravnega gozda, nasadi, ki so zrasli na
                  kmetijskih površinah, torej v negozdnem prostoru, pa naj ostanejo kot plantaže,
                  torej kot negozd.</p>
               <p>K 17. členu predlagam, da se poleg usmeritve in pogojev za pridobivanje smole in
                  pa okrasnih dreves doda še stelja, ker steljarjanje teh gozdov je v kmečkih
                  gozdovih tako velika, da lahko onemogoča, oziroma lahko rani občutljiv
                  eko-sistem.</p>
               <p>K 29. členu predlagam amandma, da lastnik ne more sam, ko opazi nujnost sanitarne
                  sečnje, sekati, ampak da o tem obvesti najprej zavod, ki mu mora v roku enega
                  tedna izdati odločbo; in če odločbe v enem tednu ne prejme, lahko opravi sečnjo
                  brez nje.</p>
               <p>K 75. členu predlagam še spremembo, in sicer: ker vemo, da imamo premalo gozdnih
                  inšpektorjev in revirnih gozdarjev, predlagam, da se ustanovijo še gozdni
                  nadzorniki, ki bi to službo delali prostovoljno. In ti gozdni nadzorniki so
                  pooblaščene osebe, ki imajo pravico in dolžnost izterjati mandatno kazen na kraju
                  samem zlasti pri tistih, ki odlagajo smeti v gozdu, kurijo, vozijo izven cest,
                  sekajo, taborijo in podobno.</p>
            </sp>
            <sp xml:id="SDZ1-Redna-08-1993-05-18.sp121">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Predan. Sprašujem gospoda Zagožna, kako dolga je lahko njegova
                  razprava - ker počasi se bližamo 14.00 uri. Potem pa izvolite.</p>
            </sp>
            <sp xml:id="SDZ1-Redna-08-1993-05-18.sp122">
               <speaker>DR. FRANC ZAGOŽEN:</speaker>
               <p>Spoštovane poslanke in poslanci. V zakonu o gozdovih smo razpravljali v skupščini
                  že prej kaki dve leti, zdaj ponovno v Državnem zboru; razprava pa je starejša, od
                  leta 1988 naprej. Zdaj smo kot poslanci dobili očitek, da smo vzeli dostojanstvo
                  gozdovom. Jaz se s tem ne strinjam in mislim, da od poslancev na to ne bi pristal,
                  pač pa bi rekel, da je stara zakonska ureditev, prej tudi ustavna, vzela veliko
                  dostojanstva ljudem. V nekdanji slovenski ustavi smo imeli zapisano, da z gozdovi
                  gospodarijo gozdna gospodarstva ne glede na lastništvo, in lastnikom so bile vzete
                  skoraj vse lastninske pravice. To je bil čas popolnega nezaupanja do vseh in
                  vsakogar, čas planskega gospodarstva. Mislim, da je to tudi vzrok, da je razprava
                  o tem zakonu o gozdovih trajala tako dolgo, ker so predvsem prvi osnutki in teze
                  izhajali še vedno iz temeljnega nezaupanja do ljudi <stage>(v tem primeru do
                     lastnikov)</stage>, namesto da bi si zakonodajalec ali predlagatelj zakona
                  prizadeval ustvariti zakonit sistem, ki temelji prav na pridobivanju zaupanja
                  lastnikov za sodelovanje za iste cilje. Trdno sem prepričan, da se velika večina
                  Slovencev, ne samo na Inštitutu za gozdno gospodarstvo - razen morda izjem -
                  lastniki gozdov zavedajo pomena gozdov.</p>
               <p>Gozdarstvo daje v Sloveniji približno 1% družbenega produkta. Vsi najbrž vemo, da
                  bi propad gozdov pomenil katastrofo za Slovenijo, popolno ekološko katastrofo
                  glede na njeno konfiguracijo, ker bi to pomenilo tudi uničenje dolin. Zaradi tega
                  nihče ni nastopal proti sonaravnemu gospodarjenju.</p>
               <p>Pravzaprav so ta način prebiralnega gospodarjenja z gozdom v Sloveniji uvedli
                  kmetje davno in so se prvi gozdarski strokovnjaki pri njih zgledovali, ko je ta
                  šola nastajala. Žal so to temeljno spoznanje velikokrat tudi kršili in zaradi tega
                  so naši gozdovi marsikje ogroženi. Lansko leto se je pokazalo, posebej zaradi
                  spleta naravnih okoliščin - suše in tega, da so posebej ogroženi tisti gozdovi, ki
                  niso več v ravnotežju, ker so monokulture, ker je preveč smreke tam, kjer ne sodi
                  in tako naprej. To pot je prvič v zakonu uzakonjeno, da bo gospodarjenje
                  sonaravno. Treba ga bo pa pospeševati. Če so splošne funkcije gozdov; ekološke in
                  socialne nekajkrat - morda deset krat pomembnejša, ali še več, nekateri mislijo 20
                  krat, 30 krat -</p>
               <p>pomembnejša od same gospodarske funkcije, po tem je razumljivo, da se tudi
                  odgovornost za te splošne funkcije ne more naložiti izključno lastnikom in da je
                  za ekološke in socialne funkcije treba tudi prispevati. Nekaj takih amandmajev je
                  predlagal tudi Odbor za kmetijstvo in gozdarstvo v tej smeri, nekaj drugih
                  amandmajev. Prosil bi vse, da bi o tem razmišljali, ko bomo o tem glasovali.
                  Gozdovi so odprti. Gozdne ceste so pri nas v principu odprte, drugače kot drugod.
                  Če je tako - v tem primeru, je popolnoma normalno, da ni mogoče stroškov za
                  gradnjo in vzdrževanje teh cest, ki so v bistvu javnega značaja, naložiti
                  izključno lastnikom gozdov, temveč tudi vsem drugim, ki jih uporabljajo; poleg
                  tega za trajnost gozdov, za nego, to kar naj zagotavlja ekološko in socialno
                  funkcijo. Pri tem moramo vedeti, da so - ne po krivdi lastnikov in ljudi, ki
                  živijo pretežno v tem okolju, kjer je veliko gozdov - gozdovi zelo ogroženi zaradi
                  onesnaženja. Odškodnin za to ni mogoče izterjevati, velikokrat tudi ne ocenjevati.
                  Zato mora biti naša skupna skrb, da bomo v takih pogojih gozd lahko ohranili.</p>
               <p>Zavedam se, da zakon ne bo v celoti zadovoljil ne enih ne drugih. Mislim, da bo o
                  tem potrebno še razmišljati, predvsem več v tej smeri, da je treba tudi lastnike
                  izobraževati, jih pridobivati za sodelovanje. Doslej je bilo tako - žal, je še -,
                  da v kmetijskih šolah ni bilo pouka o gojenju gozdov in gospodarjenju z gozdovi.
                  Nastala je situacija, ko so tisti, ki so bili po zakonu in ustavi zadolženi za
                  gospodarjenje z vsemi gozdovi ne glede na lastništvo, to znanje hoteli ohraniti
                  kot svoj izključni monopol, namesto da bi, kot dobri učitelji, skrbeli predvsem za
                  to, da pride do tistih, ki ga predvsem potrebujejo. Hvala.</p>
            </sp>
            <sp xml:id="SDZ1-Redna-08-1993-05-18.sp123">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Zagožnu. S tem zaključujem dopoldanski del razprave.
                  Nadaljevali bomo ob 16. uri, upam da z glasovanjem o kmetijski strategiji.
                  Prosim?</p>
            </sp>
            <sp xml:id="SDZ1-Redna-08-1993-05-18.sp124">
               <speaker>MAG. JOŽE PROTNER:</speaker>
               <p>Da bomo lahko to opravili, potem predlagam, da bi Odbor za kmetijstvo in
                  gozdarstvo ob 15. nadaljeval sejo v sobi 209. Govorili bomo predvsem o teh
                  predlogih, ki so vezani na strategijo razvoja kmetijstva in če bomo končali in
                  izoblikovali stališča, potem so podani pogoji, da danes že o strategiji tudi
                  glasujemo. Hvala.</p>
            </sp>
            <sp xml:id="SDZ1-Redna-08-1993-05-18.sp125">
               <speaker>PREDSEDNIK MAG. HERMAN RIGELNIK:</speaker>
               <p>Gospod Protner, vas bo pravočasno seznanil o sobi, kjer bo potekala seja.</p>
               <p>Jaz bi vas samo prosil - ob 16. uri nadaljujemo sejo, in če se dogovorimo za 16.
                  uro, potem je to ena od evropskih vrednot, ki jo je treba spoštovati. Hvala
                  lepa.</p>
            </sp>
            <stage type="time">(Seja je bila prekinjena ob 14.04 uri in se je nadaljevala ob 16.08
               uri.)</stage>
            <sp xml:id="SDZ1-Redna-08-1993-05-18.sp126">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in spoštovani kolegi poslanci, prosim, da zasedete
                  svoja mesta. Nadaljevali bomo z 8. sejo Državnega zbora na našem popoldanskem
                  zasedanju.</p>
               <p>Nadaljevali bomo s <title>3. TOČKO DNEVNEGA REDA - PREDLOG ZAKONA O
                     GOZDOVIH</title>,</p>
               <p>z razpravo, h kateri imamo še nekaj prijavljenih. Prosim, da prijave oddajo tudi
                  ostali, ki želijo pod to točko dnevnega reda sodelovati v razpravi, zlasti pa vsi,
                  ki imate amandmaje - po tej in drugih točkah dnevnega reda - da amandmaje čimprej
                  in pravočasno <stage>(pred zaključkom razprave)</stage> oddate.</p>
               <p>Po zaključku razprave pod to točko dnevnega reda - v pričakovanju, da bomo dobili
                  razmnožena dodatna gradiva za sklepanje - bomo lahko prišli k sklepanju in
                  glasovanju o 2. točki dnevnega reda - strategiji razvoja kmetijstva v Sloveniji in
                  o poročilu našega Odbora za notranjo politiko v zvezi s 46. točko dnevnega reda,
                  torej predlogu za izločitev treh članov Preiskovalne komisije Državnega zbora.
                  Kolikor sem obveščen, je komisija svoje delo končala, tako da samo čakamo, da
                  dobimo razmnoženo njeno poročilo; verjetno bo  prišlo v času, ko poteka razprava o
                  predlogu zakona gozdovih. Na to vas opozarjam zaradi tega, ker bo potrebno v
                  popoldanskem delu - ko bo tudi nekaj sklepanj, če bomo prišli do tega tudi kasneje
                  v zvezi z ratifikacijami - vzdrževati sklepčnost zbora.</p>
               <p>V nadaljevanju se je k razpravi k zakonu o gozdovih javil gospod Ivan Oman
                     <stage>(dela na odboru ter bo prišel na vrsto kasneje)</stage>. Prav tako se je
                  javila k razpravi gospa, Breda Pečan. Naslednji na vrsti je gospod Sašo Lap.
                  Prosim, izvolite.</p>
            </sp>
            <sp xml:id="SDZ1-Redna-08-1993-05-18.sp127">
               <speaker>SAŠO LAP:</speaker>
               <p>Spoštovani! V samostojni poslanski skupini nismo kakšni posebni specialisti za
                  gozdove, vendar smo pripravili nekaj amandmajev k predlogu zakona o gozdovih.</p>
               <p>Najprej k 47. členu: V drugi vrstici petega odstavka, predlagamo, naj se črta
                  besed "odproda ali" in spremenjeni tekst druge in tretje vrstice petega odstavka
                  naj se potem glasi: "Izjemoma lahko zamenja le gozdove, ki ležijo kot osredki med
                  gozdovi v zasebni lastnini".</p>
               <p>Obrazložitev. Menimo, da ni primerna odprodaja državnih gozdov, zlasti če vemo, da
                  je njihov delež v splošnem segmentu lastnine majhen. Zaradi racionalnosti se nam
                  zdi upravičeno, da bi lahko prišlo do zamenjave državnih gozdov z gozdovi v
                  zasebni lastnini, kadar državni gozdovi ležijo kot osredki med gozdovi privatne
                  sfere z namenom, da bi tako racionalneje organizirali gospodarjenje s temi
                  gozdovi. Možnost odprodaj, ki je uvedena v petem odstavku 47. člena, dopušča
                  prosto presojo; beseda "lahko" nakazuje fakultativno naravo ocene, kar pomeni, da
                  je prepuščena presoja tudi drugim interesom, ne vselej gospodarskim.</p>
               <p>Potem najprej k 76. členu. V prvi vrstici, predlagamo, da se črta beseda "lahko",
                  tako da se prva vrstica spremenjenega teksta do vejice glasi: "Za gospodarskega
                  inšpektorja je imenovan diplomirani inženir gozdarstva."</p>
               <p>Obrazložitev. Črtana besedica "lahko" je zaradi svojega fakultativnega značaja
                  neprecizna, dopušča namreč razumevanje člena tako, da lahko ima zahtevano
                  izobrazbo ali pa tudi ne. Zaradi večje razumljivosti in ker mislimo, da je
                  predlagatelj zakona hotel na tem mestu imeti diplomiranega inženirja, menimo, da
                  je tekst veliko bolj jasen brez besedice "lahko". In iz naše dikcije izhaja, da
                  mora imeti osebe, ki bo opravljala delovne naloge gospodarskega inšpektorja
                  diplomo inženirja gozdarstva.</p>
               <p>K 78. členu. V drugem odstavku se znesek "15.000 SIT", nadomesti z zneskom
                  "100.000 SIT".</p>
               <p>K 79. členu. V drugem odstavku se znesek "10.000 SIT", nadomesti z zneskom
                  "100.000 SIT".</p>
               <p>Obrazložitev. Zagroženi denarni zneski za posamezne prekrške so za odgovorne
                  pravne osebe zastavljeni prenizko. Menimo, da tudi ni ustrezna politika, ki
                  kaznuje bolj podjetja, torej pravno osebo, kot pa odgovorno osebo pravne osebe.
                  Prepričani smo, da mora odgovorna oseba sama najbolj čutiti posledice za svoje
                  neustrezno, neodgovorno ravnanje, ki je sankcionirano v 78. členu zakona o
                  gozdovih in šele nato podjetje.</p>
               <p>Potem k 80. členu. Denarni znesek "15.000 SIT" naj se nadomesti z zneskom "50.000
                  SIT".</p>
               <p>K 81. členu. Denarni znesek "4.000 SIT", naj se nadomesti z zneskom "20.000
                  SIT".</p>
               <p>In čisto kratka obrazložitev. Zagrožene kazni, po našem, so glede na sedanjo in
                  bodočo inflacijo prenizke. Hvala lepa.</p>
            </sp>
            <sp xml:id="SDZ1-Redna-08-1993-05-18.sp128">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Leo Šešerko. Prosim.</p>
            </sp>
            <sp xml:id="SDZ1-Redna-08-1993-05-18.sp129">
               <speaker>DR. LEO ŠEŠERKO:</speaker>
               <p>Spoštovani predsedujoči, spoštovani zbor. Pridružujem se tistemu stališču, ki ga
                  je moj predgovornik zagovarjal v katerem pravi, da ni upravičena prodaja gozdov,
                  ki so v lasti Republike Slovenije. In je to stališče tisto, ki se je uveljavilo v
                  Evropi in po katerem velja gozd kot splošno javno dobro in zato je tudi prav, da
                  ga je ali za pridobit v to funkcijo ali pa za kupit.</p>
               <p>Kar zadeva amandmaje, ki smo jih predložili, jaz o njih ne bom posebej govoril,
                  ker jih imate pred seboj, opozoril bi samo na enega. In sicer je to tisti amandma,
                  ki se nanaša na 25. člen. Težava je namreč v tem, da je odbor že zavrnil ta
                  amandma, oziroma ni dal nanj soglasja. Gre za amandma, o katerem je govora o
                  nabiranju plodov, gob, rastlin in živali v gozdovih. S tem amandmajem predlagamo,
                  da naj ne bo dovoljeno nabiranje več kot 2 kg gob ali drugih plodov, rastlin ali
                  živali, in sicer zato, ker to nabiranje povzroča veliko neravnotežje v nekaterih
                  naših gozdovih. Prihaja do zelo intenzivnega nabiranja ponekod. Sam lahko rečem,
                  da sem imel priliko videti človeka, ki je nesel več kot meter dolgo vrečo nabasano
                  z gobami iz gozda. Tega je veliko in to vodi k uničenju tal, predvsem pa vodi k
                  preiskovanju, zelo podrobnemu preiskovanju zelo obsežnih območij gozda, kar
                  povzroča zelo močan nemir in za celo vrsto živali pomeni vnašanje takšnega nemira
                  v gozd, ki dela življenjsko območje cele vrste živali neprimerno za življenje in
                  bistveno prispeva k temu, da pri nas cela vrsta živalskih vrst izumira.</p>
               <p>Pridružujem se kolegi Peršaku, ki je dal sicer nekoliko bolj blago formulacijo
                  podobnega amandmaja; on v svojem amandmaju to imenuje rekreaktivno nabiranje, ki
                  naj bi bilo sprejemljivo, profesionalno pa naj ne bi bilo sprejemljivo. Če bo to
                  nek izhod, naj bo. Ampak v takem primeru bomo dobili zelo nedefiniran, brezzobi
                  zakon, ki bo na tem nivoju omogočal tisto, kar se danes s slovenskim gozdom
                  dogaja; to pomeni, da v njem vlada pravo brezzakonje.</p>
               <p>Sicer je pa tako, da je bilo danes tu že kar nekaj krokodiljih solz potočenih nad
                  usodo slovenskega gozda, kjer so nekateri predgovorniki obžalovali izredno
                  intenzivno propadanje slovenskega gozda. Krokodiljih solz zato, ker je ta
                  parlament pred tremi tedni odobril proračun, v katerem je postavka
                  subvencioniranja izkopa oziroma cene rjavega premoga v vsoti 650.000.000 tolarjev
                  in je s tem ta parlament zavrnil amandma Zelenih, ekološko socialne stranke, v
                  katerem smo predlagali, da se naredi kompromis, da se upošteva tudi glas tistih,
                  ki pravijo, da je treba zavarovati delovna mesta rudarjev v Zasavju. Zavedati se
                  moramo, da v Sloveniji vsako leto <stage>(tu imate vsi pred sabo, verjetno
                     "Slovenija in njen gozd", tu imate lep podatek)</stage> spusti v zrak 200 tisoč
                  ton žvepla <stage>(glede na to, da ima pri nas rjavi premog visoko vsebnost
                     topljivega žvepla)</stage>. In če preračunate na 20 tisoč kvadratnih
                  kilometrov, ki jih ima Slovenija, koliko pade na vsak kvadratni kilometer, potem
                  dobite 10 ton žvepla na kilometer - in ta parlament je pred tremi tedni prispeval
                  svoj del k tem 10 tonam - in vsak od nas, pa tudi slovenski gozd, mora potem to
                  žveplo "podihati". Zato to mene prepričuje, da je prav, da pogledamo resnici v oči
                  in da se tisti, ki so izrecno krivi, da prihaja do uničevanja gozda, hkrati ne
                  razglašajo za ekologe, še posebej pa ne pred volitvami, ko bodo praktično vse
                  stranke trdile, da so tudi v njihovem programu ekološki elementi in da ni razloga,
                  da bi se temu nekdo drug posebej posvečal. Hvala.</p>
            </sp>
            <sp xml:id="SDZ1-Redna-08-1993-05-18.sp130">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Oman, za njim pa gospa Breda Pečan.</p>
            </sp>
            <sp xml:id="SDZ1-Redna-08-1993-05-18.sp131">
               <speaker>IVAN OMAN:</speaker>
               <p>Spoštovani gospod podpredsednik, gospe in gospodje! Tudi ta zakon, ki ga sedaj
                  obravnavamo, je prišel dokaj pozno pred Državni zbor; več kot dve leti, dve leti
                  in pol približno, se že ta zakon pripravlja in lahko ugotavljam, da je končni
                  predlog vendarle dokaj boljši kot je bil tisti na začetku. Mi je pa zelo žal, da
                  pred mesecem, dvema, ko smo v Odbor za kmetijstvo in gozdarstvo dobili predlog, ni
                  bil sprejet moj predlog, da bi ga ponovno obravnavali kot osnutek in bi verjetno
                  lahko zakon še precej izboljšali brez množice amandmajev, s katerimi se sedaj
                  spopadamo. Vendar se je stvar v toliko uredila, da je to zakon, za katerega
                  mislimo, da ga lahko sprejmemo. Prejšnji, sedaj formalno še vedno veljavni zakon,
                  je doživel toliko nasprotovanja prav zaradi načel, na katerih je bil zgrajen.
                  Namreč, šlo je dejansko za prikrito nacionalizacijo, ker je lastnikom gozdov
                  dejansko dopuščal samo še delo v svojih gozdovih, gospodarjenje pa jim je vzel.
                  Sedaj se stvari vendarle vračajo nekako v normalne razmere, zato menim, da ni
                  potrebno kakšno posebno nasprotovanje, s tem da se bo nekatere stvari še opravilo
                  z vloženimi amandmaji.</p>
               <p>Jaz sem predložil nekaj amandmajev, ki so bili sprejeti v Odboru za kmetijstvo in
                  gozdarstvo, in jih tukaj ne bom predstavljal kot svoje amandmaje. Imam pa samo še
                  enega, ki v Odboru za kmetijstvo in gozdarstvo do sedaj še ni bil sprejet.</p>
               <p>Predlagam namreč, da se v 47. členu peti odstavek črta. Gre za določbo, ki
                  prepoveduje, da bi Republika Slovenija gozdove, ki jih ima v lasti, lahko
                  odtujila. S tem se tudi onemogoča, da bi eventualno lahko Republika svoje gozdove
                  prenesla na lokalne skupnosti. Ne mislim, da naj bi se to zgodilo v vseh primerih,
                  menim pa, da bodo primeri, kjer bi to bilo oportuno.</p>
               <p>Zato predlagam <stage>(ko bo prišlo do glasovanja)</stage>, da ta amandma
                  podprete. Hvala lepa.</p>
            </sp>
            <sp xml:id="SDZ1-Redna-08-1993-05-18.sp132">
               <speaker>PODPREDSEDNIK DR. LEV KREFT:</speaker>
               <p>Hvala lepa. - Besedo ima kolegica Breda Pečan; za njo bo na vrsti gospod Žaro
                  Pregelj.</p>
            </sp>
            <sp xml:id="SDZ1-Redna-08-1993-05-18.sp133">
               <speaker>BREDA PEČAN:</speaker>
               <p>Hvala za besedo. Kolegice in kolegi! Jaz sem dala na zakon o gozdovih okrog 10
                  amandmajev. Vendar, ker točno ne vem, kateri so bili v odboru posvojeni in kateri
                  ne, jih niti ne bom posebej razlagala, razen dveh poudarkov - tako da vam bom
                  vzela tudi malo manj časa. Razen tega bom tiste amandmaje, za katere si bom na
                  jasnem, takrat, ko bomo na odboru delali, pač umaknila.</p>
               <p>Rada pa bi povedala nekaj kot utemeljitev tudi k enemu od amandmajev, kar je tudi
                  na splošno v zvezi z gozdovi. Gre namreč za to, da misel, ki se mi je že večkrat
                  utrnila v zvezi z gozdovi, je ta, da je treba - ko diskutiramo in razmišljamo o
                  lastništvu nad gozdovi - ločiti lastništvo nad zemljiščem in drevesi, ki so na
                  njem, od ostale lastnine, to pa je vse ostalo, kar gozd kot eko-sistem, kot
                  bio-geo-cen <stage>(kot rečejo)</stage>, ali bio-geo-cenoza, daje celotnemu okolju
                  - ne samo naši državi, ampak v svetovnih merilih gozdovi celega sveta celi zemlji.
                  Zaradi tega se ne morem strinjati z nekaterimi diskusijami pred menoj, kjer so
                  razpravljalci razlagali, da je omejevanje izkoriščanja gozda omejevanje lastnine.
                  To ne drži, ker je lastnina omejena na zemljišče in na drevesa - se pravi na lesno
                  maso -, medtem ko je vse ostalo splošna družbena vrednota, za katero moramo vsi
                  skupaj skrbeti. In s tem namenom je tudi v tem zakonu o gozdovih jasno poudarjeno,
                  da gozdno-gojitvena, varstvena in nekatera druga dela v gozdu država oz. družba
                  sofinancira. Se pravi, da tudi to ne drži, da bi moral lastnik vse, kar je treba
                  vlagati v gozd, vlagati sam, temveč vlaga samo adekvatni delež. O tem deležu se
                  bomo pa verjetno sproti pogovarjali glede na to, ali bomo prej ali slej prišli do
                  drugačnih meril, ali drugačnih pojmovanj, kolikšna je ekonomska vrednost gozda -
                  se pravi za ekonomsko izkoriščanje -, kolikšna pa je vrednost gozda kot splošne
                  družbene oz. naravne vrednote, ki jo imamo ne le mi, ampak vsi naši potomci v
                  lasti.</p>
               <p>In v zvezi s tem bi rada dala nekaj poudarkov.</p>
               <p>Prvi k amandmaju na 2. in 44. člen, kjer sem z amandmajem hotela povedati, da
                  nihče v tej državi - ker samo za to državo sprejemamo zakonodajo - ne more imeti
                  posebnih pravic pri izkoriščanju gozda oziroma rabi gozda. Zato tudi predlagam, da
                  se črta, da se v gozdne površine oziroma v gozd ne štejejo tista gozdna zemljišča,
                  kjer so skladišča in vadbeni objekti namenjeni obrambnim pripravam. Namreč, gozd
                  je vse zemljišče kar je zraslo s strnjenim drevjem nad tako in tako površino; se
                  pravi tudi tam, kjer so vadbeni objekti Teritorialne obrambe je to gozd, pa tudi
                  če mu hočemo kako drugače reči.</p>
               <p>Drugo kar je, se mi zdi zelo pomembno to, da v 47. členu ne omejujemo predkupne
                  pravice države in lokalne skupnosti samo na gozdove s posebnim namenom in na
                  gozdove s posebnim pomenom za lokalno skupnost ali državo, temveč da razširimo to
                  predkupno pravico na vse gozdove, ki gredo v promet. To pomeni, da naj bi država
                  in lokalna skupnost skrbeli za to, da bi areali gozdov v državni lasti, ali lasti
                  lokalne skupnosti postopoma naraščali. Ko gredo gozdne površine v promet, naj bi
                  imela predkupno pravico država ali lokalna skupnost, če pa ne ena ne druga ne
                  pokažeta interesa, je, normalno, vrsti red prvi naslednji mejaš in tako dalje.</p>
               <p>Toliko v zvezi s tem, medtem ko za ostale amandmaje ste itak dobili v gradivu in
                  si jih lahko preberete sami; ne bi več razlagala. Hvala.</p>
            </sp>
            <sp xml:id="SDZ1-Redna-08-1993-05-18.sp134">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj, naslednji in zadnji prijavljeni k
                  razpravi bo gospod Alojz Metelko.</p>
            </sp>
            <sp xml:id="SDZ1-Redna-08-1993-05-18.sp135">
               <speaker>ŽARKO PREGELJ:</speaker>
               <p>Spoštovani! Pri branju zakona o gozdovih je mojo pozornost zbudila zgradba zakona.
                  Gre za zakon, ki obravnava - lahko bi rekli, kot je rekla večina predgovornikov -
                  polovico slovenskega ozemlja in zaradi tega obravnava ne samo gozd kot gospodarski
                  del, ampak tudi gozd kot naravni, kot nekakšen ambient, kot eko-sistem in podobno.
                  Zato tudi v 5. členu omejena lastninska pravica nad gozdovih zaradi njihovih
                  ekoloških, socialnih in proizvodnih funkcij. Zanimiva je druga linija, ki govori,
                  da je treba dovoliti v svojem gozdu prost dostop in gibanje drugim osebam. Ravno
                  druga linija utegne biti v praksi izredno problematična in  hkrati tudi ovira za
                  uresničevanje tega, kar ta odstavek v prvem stavku pove. Namreč, omejuje
                  lastninsko pravico, se pravi omejuje gospodarjenje zato, da bi zaščitil te
                  vrednote, ki jih gozd predstavlja kot nekakšno javno dobro kajti rastline
                  proizvajajo kisik, obravnavajo vlago, zadržujejo vodo in tako naprej. Po drugi
                  strani pa prepušča, da je gozd dostopen "bilo komu", da v njem lahko dela kar
                  hoče, če ga lastnik ne vidi in podobno. Zaradi tega predlagam, da v tistem delu
                  zakona, ki govori o gozdnih cestah, dodamo stavek. In sicer kar v 38. členu v
                  prvem odstavku, da nadaljujemo tako: "gozdne ceste, ki se uporabljajo predvsem za
                  gospodarjenje z gozdovi, so sestavni del gozda in po njih ni dovoljen javni promet
                  z vozili na motorni pogon". Kasneje zvemo, da so določene ceste lahko javnega
                  značaja, če omogočajo dostop do kmetij, zaselkov, turističnih objektov in podobno.
                  Tiste ceste, ki so izključno namenjene gospodarjenju z gozdom, pa naj bi bile za
                  javni promet z vozili zaprte. Do zdaj je tako urejeno, da stoji na začetku takih
                  cest tabla, da voziš na lastno odgovornost. Ta lastna odgovornost naj bi bila tudi
                  omejena. Namreč, kaj se dogaja? Predvsem v manj obsežnih gozdovih je lahko to za
                  obstoj gozda zelo nevarno. Vsi taki zelo dostopni gozdovi se hitro spremenijo v
                  divja odlagališča; Promet po takih cestah je lahko tudi zelo buren z raznimi
                  terenskimi, polterenskimi vozili; onesnaževanje se prenaša v tisti del, kamor se
                  nikoli ne bi smelo, vsaj ne tako ne nadzorovano in podobno. Poleg tega v obmejnih
                  krajih čutimo močan vpliv nepovabljenih gostov, ki imajo nekoliko čuden odnos do
                  naravnega bogastva. Zaradi tega predlagam tak amandma, da se po cestah, ki so
                  namenjene izključno gospodarjenju z gozdom, ne dovoli javnega prometa; da se pa
                  točno opredeli, katera gozdna cesta omogoča javni promet. In na ta način tudi
                  rešimo del tistega, kar je v obrazložitvi napisano v zvezi z vzdrževanjem gozdnih
                  cest. Hvala lepa.</p>
            </sp>
            <sp xml:id="SDZ1-Redna-08-1993-05-18.sp136">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima kolega Alojz Metelko. Za njim bo na vrsti poslanca gospa
                  Danica Simšič. Prosim.</p>
            </sp>
            <sp xml:id="SDZ1-Redna-08-1993-05-18.sp137">
               <speaker>ALOJZIJ METELKO:</speaker>
               <p>Spoštovano predsedstvo, spoštovani zbor. Nimam nobenega amandmaja, ampak bi samo
                  na splošno diskutiral okrog zakona. Osebno menim, da je ta zakon izredno drag in
                  bo tako lastnike gozdov kot državo dosti stal.</p>
               <p>Mislim, da je bilo pri prejšnjih predlogih zakona veliko fetiširanja, ali
                  predimenzioniranja, ali pa umetnega ustvarjanja enih pol resnic. To je moja ocena,
                  ker stvari tudi kar poznam. Poznam avstrijsko zakonodajo, pa ne bi hotel reči, da
                  je avstrijska najboljša, ampak je, če ne drugega, bistveno cenejša. Poglejte v tem
                  zakonu, bo lastnik plačeval 5 vrst dajatev. Prvič iz katastrskega dohodka, drugič
                  je prometni davek, tretjič so izvozne takse lesa in še sofinanciranje gozdarskih
                  poti.</p>
               <p>Po moji oceni, se daleč preveliko vlogo daje tej gozdarski službi
                     <stage>(oprostite, tam zadaj so gozdarski strokovnjaki)</stage>. Mislim,
                  število strokovnjakov in način dela v gozdovih, vemo koliko je v proračunu za to
                  službo bilo izglasovano; sedaj pa samo en podatek iz strategije. Leta 1960 smo
                  imeli obdelovalnih površin 937 tisoč ha, leta 1990 866, lahko bi rekel skoraj 100
                  tisoč manj, gozdovi pa <stage>(to je po statistiki)</stage> leta 1960 958 tisoč,
                  leta 1990 milijon 24 tisoč. To se pravi, iz podatkov, ki jih tudi poznam in vem,
                  da je marsikateri pašnik v naravi oziroma v katastru pisan travnik, ki je že zelo
                  zaraščen oziroma pogozden. Tako, da po moji oceni <stage>(če pridem nazaj na to
                     gozdarsko službo)</stage>, poglejte: za milijon 24 tisoč ha 900 svetovalcev
                  oziroma gozdarskih strokovnjakov, za 958 tisoč ha oziroma 866 tisoč sedaj, pa samo
                  300 svetovalcev v javni svetovalni službi; pa vemo, kakšna je dinamika v
                  pridelovanju hrane ali pa v gozdovih. Jaz osebno vem, da je gozd tisti, ki ima
                  večplastnost, večnamenskost; to mi je popolnoma jasno. Sem tudi strokovnjak
                  biološke znanosti, oziroma, če sem agronom, je to povezano z gozdarstvom. Ampak
                  vseeno je v dani situaciji bilo marsikaterikrat predimenzionirano, prenapihnjeno,
                  pa prikazano, kako je to urejeno in kako je bilo takrat, ko nismo v prejšnjem
                  sestavu določene zakonodaje sprejeli, kako je vse narobe.</p>
               <p>Zakonodaja je bila najstarejša v veljavi, ampak se ni izvajala. Zakaj se ni
                  izvajala, je stvar stroke.</p>
               <p>Moram tudi to povedati, da za gozd vemo, da ena generacija nič ne pomeni, da je to
                  100 let in da se pač z določenim konceptom, da je treba pri gojenju oziroma
                  vzdrževanju gozda delati na dolgi rok in mislim, da je tukaj, predvsem vsak
                  lastnik, predvsem pa to kmet, ki mu je bil gozd od nekdaj svetinja in je šel tja
                  samo takrat kadar res ni imel druge rešitve <stage>(vsaj na tistem območju, kjer
                     jaz živim, je bilo tako)</stage>.</p>
               <p>Pa še nekaj okrog tega izrednega, kako bi omenil, vzornega urejanja. Poznam
                  primere, prišli so k meni delavci, pa so tako rekli: "Ja, saj smo pogozdovali,
                  ampak samo eno četrtino, tri četrtine smo pa kar v en koš dali, pa nekam zakopali.
                  Ampak napisali smo, da smo toliko in toliko sadik pogozdili." To se je delalo na
                  določenih področjih.</p>
               <p>Zato mislim, da bi bilo potrebno pri tem kompleksnem zakonu o gozdovih, katerega
                  podpiram, v tem smislu spremeniti, da se lastnika manj obremenjuje, da se poceni,
                  ne pa da se nalaga na njega vse te dajatve. To je poanta tega in to hočem reči, da
                  je zaradi tega ta zakon izredno drag.</p>
               <p>Nisem pa proti, da se zakon sprejme, da se razume. Samo mislim, da bi se dalo pri
                  teh stvareh najti drugačne rešitve, ki bi bile cenejše, za to, za namembnost,
                  čemur gozd služi, bi pa tudi služil tako, kakor je potrebno.</p>
            </sp>
            <sp xml:id="SDZ1-Redna-08-1993-05-18.sp138">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič. Za njo bo na vrsti gospod Maks
                  Sušek.</p>
            </sp>
            <sp xml:id="SDZ1-Redna-08-1993-05-18.sp139">
               <speaker>DANICA SIMŠIČ:</speaker>
               <p>Gospod predsedujoči, poslanke in poslanci! Kot članica Odbora za kmetijstvo sem
                  sodelovala pri številnih amandmajih, v tejle razpravi bi se pa v bistvu omejila na
                  tri kratke. Prvi gre k 3. členu, ki opredeljuje pojme v tem zakonu, in sicer k 6.
                  točki, kjer so opredeljene funkcije gozda - to so ekološka, socialna in pa
                  proizvodnja. Menim, da bi med socialne funkcije vsekakor sodila tudi poselitvena,
                  ki je pravzaprav temelj vseh drugih, ki so pod točko socialne omenjene. To je ena
                  stvar.</p>
               <p>Naslednja je pri 50. členu, to je pri poglavju, ki opredeljuje javno gozdarsko
                  službo in pa dejavnosti javno gozdarske službe, ki jih pravzaprav opravlja zavod.
                  Gre za drugi odstavek, ki naj bi se dopolnil tudi z osmo alineo prvega odstavka,
                  torej zagotavljanja sadik gozdnih, drevesnih in grmovnih vrst. Za kaj gre?
                  Proizvodnjo sadik gozdnih dreves in grmovnih vrst opravljajo zdaj
                  gozdnogospodarske organizacije in pa specializirana podjetja, za katere je
                  smiselno, da s to dejavnostjo nadaljujejo kot koncesionarji; ni namreč najboljša
                  rešitev, da se kot koncesionarno dejavnost opredeli samo gozdno semenarstvo.</p>
               <p>In še zadnji amandma, to je pa k 82. členu, ki opredeljuje prehodne in končne
                  določbe. Gre za dopolnitev oziroma spremembo prvega odstavka <stage>(pa če
                     dovolite, bi kar prebrala, ker gre za dovolj natančne opredelitve)</stage>.
                  Besedilo prvega odstavka naj bi se spremenilo tako, da ga nadomesti naslednje
                  besedilo: "Gozdno-gospodarske organizacije z dnem uveljavitve tega zakona
                  nadaljujejo delo kot izvajalska gozdarska podjetja. Temeljne organizacije
                  združenega dela in delovne skupnosti v sestavu gozdno-gospodarske delovne
                  organizacije postanejo z dnem uveljavitve tega zakona organizacijske enote
                  izvajalskega gozdarskega podjetja s pooblastili v pravnem prometu, ki so vpisana v
                  sodni register. Ta pooblastila izvajajo v imenu in za račun izvajalskega
                  gozdarskega podjetja. TOK-i <stage>(torej Temeljna organizacija
                     kooperantov)</stage> v sestavi dosedanjih gozdno-gospodarskih delovnih
                  organizacij postanejo z dnem uveljavitve tega zakona samostojne pravne osebe in
                  poslujejo po predpisih o zadrugah. Te organizacije poslujejo s pooblastili o
                  pravnem prometu, ki so vpisane v sodni register dokler svoje organiziranosti ne
                  uskladijo s predpisi o zadrugah.</p>
               <p>Gozdarska izvajalska podjetja, Temeljna organizacija kooperantov, delovne
                  organizacije in podjetja, ki gospodarijo z gozdovi in svoje organiziranosti niso
                  uskladile z zakonom o gozdovih ter Vlada Republike Slovenije sklenejo v 6 mesecih
                  po uveljavitvi tega zakona, v skladu s tem zakonom in po pravilih pravnega
                  nasledstva pogodbo, o razdružitvi sredstev in obveznosti do virov sredstev ter
                  delavcev. V pogodbi pa se ugotovijo tudi presežni delavci, posebej presežni
                  delavci, ki bodo postali presežek zaradi vračanja gozdov po predpisih o
                  denacionalizaciji in zadrugah ter zaradi tega zakona. V pogodbi se glede na
                  razdružitev in namembnost sredstev dogovorijo tudi o prihodnji statusni
                  organiziranosti izvajalskih gozdarskih podjetij oziroma zadrug." Naprej bi šlo pa
                  besedilo tako kot je v 28. členu.</p>
               <p>Zdaj pa morda še  kratka obrazložitev zakaj.</p>
               <p>Predlagano dopolnilo namreč odpravlja sedanjo samoupravno organiziranost
                  gozdno-gospodarskih organizacij, ki še edino poznajo temeljne organizacije
                  združenega dela, in formira gozdarska izvajalska podjetja, ki se bodo kasneje z
                  zakonom lastninsko preoblikovala. S tem bo tudi olajšano in racionalizirano
                  sklepanje pogodb o razdružitvi premoženja in delavcev, saj se bo število subjektov
                  dogovarjanja bistveno zmanjšalo. Odpadle pa bodo tudi težave o razmejitvi
                  premoženja med dosedanjimi temeljnimi organizacijami združenega dela. Poseben
                  status v sporazumevanju pa naj bi obdržale le temeljne organizacije kooperantov
                  oziroma njihovi pravni nasledniki.</p>
               <p>Malce dolgo je bilo, ampak zdi se mi, da je bilo potrebno.</p>
               <p>Čisto na koncu bi še nekaj rekla ob tejle knjižici, ki smo jo vsi dobili in pa
                  spremnem pisemcu. Gozdarski inštitut Slovenije se namreč obrača na nas z besedilom
                     <stage>(upam, da ste ga vsi prebrali)</stage>: Vrnite gozdovom življenje in
                  dostojanstvo, saj ste jim ga vzeli, mar ne?</p>
               <p>Malce zbode človeka, ko to prebere. Potem pa, ko sem natančno pogledala knjižico,
                  kjer je ogromno podatkov in ki je bila izdana leta 1990, sem seveda pogrešala
                  nekatere nove podatke o času, ko ni bilo zakona o gozdovih; to se pravi, denimo o
                   golosekih, pa o črnih sečnjah itd. - Pa, morebiti bi bilo dobro, če bi bili ti
                  podatki na recikliranem papirju. No, tega seveda nismo dobili. Zato naj samo
                  spomnim, da je registriranih golosekov bilo 1991. in pa 1992. leta okoli 100
                  hektarov, poudarjam registriranih. Pa to niti ne bi bilo tako grozno hudo in tako
                  velika številka, če ne bi šlo kar za tretjino etata, ki je bil nosilec funkcij in
                  bo seveda posledice trpel gozd in tudi še kar nekaj naslednjih generacij. Zato
                  predlagam gozdarskemu inštitutu v bodoče, ko nam bo poklanjal kaj takega ali nas
                  opremljal s kakšnimi podatki, da to počne na recikliranem papirju, kajti za to
                  knjižico, jaz nisem vzela nobenega življenja, če malce patetično govorim,
                  Gozdarski inštitut pa je za to potreboval dobre tri kubike lesa. Sestava tega
                  papirja menda potrebuje pol iglavcev in pol listavcev, kar prevedeno v tak splošen
                  jezik pomeni, da so za to padle dve 50-letni smreki in dve 50-letni bukvi.
                  Hvala.</p>
            </sp>
            <sp xml:id="SDZ1-Redna-08-1993-05-18.sp140">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Maks Sušek. Prosim.</p>
            </sp>
            <sp xml:id="SDZ1-Redna-08-1993-05-18.sp141">
               <speaker>MAKS SUŠEK:</speaker>
               <p>Spoštovani podpredsednik, spoštovane kolegice in kolegi! Dal bi kratko repliko
                  samo na tisti del izvajanja, ki je načel to vprašanje gozdarske službe kot take,
                  kot da bi bila predimenzionirana.</p>
               <p>Ta služba oziroma ta cilj kot tak oziroma ta zasnova te organizacije pravzaprav
                  sloni dejansko na izkušnjah, in sicer predvsem  na izkušnjah obravnavanja tega
                  našega gozda resnično kompleksno kot eko-sistem in kot takega tudi z vidika vseh
                  ostalih socioloških funkcij - bi rekel - in pa ostalih, predvsem tudi
                  varovalnih.</p>
               <p>No, pri tem se je dejansko oblikovalo neko bistveno načelo, ki ga je bilo treba
                  upoštevati na slehernem kvadratnem metru - če bi lahko tako rekel - in sicer to
                  načelo načrtovanja kot takega. To je ena stvar. Mi smo si tudi sami pri nas v
                  Sloveniji verjetno izmislili, ampak je to neko evolucijsko delovanje, pač rezultat
                  evolucije, razvoja stroke kot take in pa operative za dosego teh dolgoročnih
                  ciljev.</p>
               <p>Če primerjamo, kam smo mi zdaj šli s tem projektom, kam težimo, bi samo dal kot
                  primer, recimo, kako je to zastavljeno, ta služba v drugih deželah. V Švici,
                  konkretno v kantonu Zürich, ima neka direkcija 50 tisoč hektarjev, ima ena gozdna
                  uprava tudi <stage>(pri nas ta področna gozdna uprav)</stage> tam 6500 hektarjev
                  in en revir kot tak, kot osnovna celica <stage>(na kateri tudi mi baziramo po tem
                     zakonu tukaj)</stage> ima tam od 600 do 1000 hektarjev. V Nemčiji, v deželi
                  Baden - Wuerttemberg, ima, recimo, en revir, povprečni revir ima tam okoli 1020
                  hektarjev. Potem na Bavarskem, ki ima približno take razmere, kot pri nas nekje,
                  ima en revir okoli 1100 hektarjev. In tako naprej. No, na Češkem je 1167
                  hektarjev. Po tem predlogu, organizacijskem, ki je na osnovi tega predloga zakona
                  kot takega, pa itak računamo na naše razmere kot take, predvsem ekonomskega
                  značaja, ne pa potreb, teh ekoloških in teh dolgoročnih ciljev o katerih mi zdaj
                  tu veliko govorimo, ampak glede na razmere, v katerih pač smo zaenkrat) bi se
                  štartalo z takšno službo, kjer bi bil ta osnovni revir tam okoli 1600 hektarjev.
                  Torej, odstopamo, bistveno odstopamo od drugih dežel Srednje Evrope, ki so šele
                  začele s to koncepcijo gospodarjenja, ki se pri nas praktično izvaja <stage>(v
                     ekološkem smislu, v biološkem)</stage> že skoraj 20 let nekje.</p>
               <p>Moram reči tudi, da je ta služba kot taka - ne glede na to, kako se pač glede na
                  preteklost, ampak prav na tem uveljavljanju teh splošno koristnih funkcij nekega
                  gozda, smo pravzaprav v Sloveniji neki primer, kako se lahko tudi kvalitetno
                  rešujejo naloge na tem področju.</p>
               <p>No, da ne bi zavlačeval, mislim, da smo prišli do nekega spoznanja glede na to
                  prehojeno pot, pa tudi v teh dveh treh letih, da pač je potrebno, da se gozdarstvo
                  obravnava bolj z vidika teh splošno koristnih funkcij, bolj kot tistih ozkih
                  lastniških funkcij; pri tem se pa te seveda ne smejo krniti, da se maksimalno tudi
                  te lahko krepijo. Ugotavljamo, da ena funkcija brez druge enostavno ne moreta biti
                  in da se dopolnjujeta. Krepitev ene funkcije pomeni tudi krepitev druge funkcije.
                  Vsled tega sem prepričan, da bodo maksimalno tudi koristi lastnikov gozdov
                  zajamčene in dolgoročno dosežene, če bo stroka igrala bistveno vlogo pri
                  nadaljnjem gospodarjenju z gozdovi. S tem praktično stroka, v teh novih razmerah,
                  glede na intence tega zakona in ostalih spremljajočih zakonov, ima stroka bolj
                  obvezo, ne nastopa in tudi ne sme nastopati avtoritativno v nekem smislu, kot je
                  to bilo v preteklosti.</p>
               <p>Osebno sem prepričan, da bo s sprejemom tega predloga zakona naš parlament
                  pridobil celo na mednarodnem ugledu, ker bo bistveno prispeval k varstvu narave,
                  ki postaja planetarna filozofija in zahteva za zagotovitev trajnih optimalnih
                  življenjskih pogojev bivanja. Apeliram, da ga bomo sprejeli. Seveda bo še govor o
                  amandmajih; odbor bo o teh amandmajih še razpravljal. Zakon, modificiran in
                  sprejet na osnovi tudi teh amandmajev, prepričan sem, je solidna osnova za
                  nadaljnje gospodarjenje z našimi gozdovi in bomo na tak način resnično dosegli
                  nacionalni dolgoročni cilj.</p>
            </sp>
            <sp xml:id="SDZ1-Redna-08-1993-05-18.sp142">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz sem imel v srednji šoli razrednika, ki je poučeval angleščino in
                  je rekel: "kar klepetajte, samo prosim, po angleško". Jaz vas ne bom prosil, da
                  "klepetate" po angleško, samo če poteka v dvorani drugotna koverzacija, bi prosil
                  vse, da ne motite govorca in pozornosti tistih, ki ga poslušajo.</p>
               <p>Za besedo k temu zakonu se je javil še gospod Drago Šiftar. Prosim.</p>
            </sp>
            <sp xml:id="SDZ1-Redna-08-1993-05-18.sp143">
               <speaker>DRAGO ŠIFTAR:</speaker>
               <p>Spoštovani! Poslanska skupna Socialdemokratske stranke ima nekaj amandmajev k
                  predlogu zakona o gozdovih. In sicer k 3. členu: Doda se nova točka 3., ki se
                  glasi: "Druga gozdna zemljišča so gozdno-gospodarske enote večje od 5 arov, ki se
                  nahaja v območjih druge pretežno namenske rabe, to je kmetijskih, redakcijskih ali
                  drugih ureditvenih območij, naselji in so namenjeni delni ali celoviti sečnji za
                  potrebe razvoja načrtovane dejavnosti". Zakon o gozdovih ne pozna kategorije
                  gozdov, ki bodo v skladu z odločitvijo planov o lokalnih skupnosti namenjeni
                  drugim negospodarskim dejavnostim, kot kmetijstvu, intenzivni rekreaciji, gradnji
                  infrastrukture in gradnji urbanih programov. Gre za gozdna zemljišča, ki se z
                  vidika njihove kvalitete in funkcij na eni, in potreb razvoja v prostoru na drugi
                  strani, lahko namenijo novim dejavnostim. Ta gozdna zemljišča bodo, glede na
                  dinamiko razvoja novih dejavnosti predvidena za celovit ali delni izsek.</p>
               <p>K 11. členu, prvi točki, se doda nova zadnja alinea, ki se glasi: "- umeritve za
                  gospodarjenje z gozdovi, ki se nahajajo v ureditvenih območjih z drugo namensko
                  rabo, določeno s prostorskimi in planskimi akti lokalnih skupnosti." Predlog
                  zakona ne obravnava gozdov, ki se nahajajo v območjih plansko namenjenih za
                  poselitev, infrastrukturo in tako dalje. Zato bi moral podati tudi smernice za
                  gospodarjenje v tovrstnih gozdovih, saj lahko taki rezervati čakajo na realizacijo
                  načrtovanih posegov v prostoru tudi do 5 ali več let.</p>
               <p>V istem členu, k drugi točki, se doda nova tretja alinea, ki se glasi: "- določi
                  območje gozdov, ki spadajo po določilih prostorskih planskih aktov lokalne
                  skupnosti v ureditveno območje z drugo namensko rabo in so v zvezi z novo namensko
                  funkcijo predvideni za delni ali celovit posek."</p>
               <p>Kot smo zgoraj omenili, predlog zakona ne obravnava gozdov, ki so po določilih
                  prostorskega plana lokalne skupnosti namenjeni stanovanjski gradnji, oziroma
                  gradnji drugih poselitvenih dejavnosti. Ob upoštevanju stroge zaščite kmetijskih
                  površin, se večkrat prav v degradiranih gozdovih ponujajo prilike za poselitev in
                  prostorski razvoj.</p>
               <p>Tudi k 11. členu se dodaja nov tretji odstavek: "Lokalna skupnost določi po
                  prostorskih planskih aktih območja gozdov, ki so predvidena za spremembo namenske
                  rabe. Ta gozdna območja določijo v procesu priprave prostorskih planskih aktov
                  lokalne skupnosti strokovne službe Zavoda za gozdove Slovenije, v sodelovanju s
                  pristojnimi vodnogospodarskimi službami, službami za varovanje naravne in kulturne
                  dediščine ter službami Zavoda za urejanje prostora, ki prostorski plan
                  pripravlja."</p>
               <p>Urbalni razvoj se lahko odvija v treh smereh. Na prenovi že zgrajenega stavbnega
                  fonda ter na kmetijskih in gozdnatih površinah. Vse tri naštete kategorije površin
                  je treba vnaprej plansko določiti v prostorskih planih lokalne skupnosti; v
                  primeru kmetijskih površin prvega območja celo v prostorskem planu Republike. V
                  Zakonu o gozdovih zato predlagamo določilo, ki določa službe, zadolžene za timsko
                  pripravo predlogov, sedaj  določene z ureditvenim območjem gozdov in drugih
                  gozdnih zemljišč.</p>
               <p>In še pri 11. členu, za zadnjo alineo: "- o pripravi prostorskih ureditvenih
                  pogojev se za ureditveno območje gozdov, v skladu z določili tega zakona in na
                  podlagi predpisov o urejanju prostora, izdelajo pogoji za posege v gozdni prostor.
                  Pogoje izdela Zavod za gozdove Slovenije ali alternativna območna enota Zavoda za
                  gozdove Slovenije, v sodelovanju s pristojnimi službami, Zavoda za urejanje
                  prostora, sprejmejo pa se v okviru prostorskega izvedbenega akta.</p>
               <p>Delna sprememba dikcije zadnje alinee nedvomno določa, kdaj se pripravljajo pogoji
                  za posege v gozdni prostor, kdo jih izdela in kje, v katerem dokumentu se
                  verificirajo. Hvala.</p>
            </sp>
            <sp xml:id="SDZ1-Redna-08-1993-05-18.sp144">
               <speaker>PODPREDSEDNIK DR. LEV KREFT:</speaker>
               <p>Hvala lepa. Spisek pisnih prijav za razpravo, je izčrpan. Želi še kdo sodelovati v
                  razpravi?</p>
               <p>Ker nihče ne želi več besede, zaključujem razpravo o predlogu zakona o gozdovih in
                  prekinjam to točko dnevnega reda do odločanja.</p>
               <p>Prehajam, glede na to, da še nimamo poročil, ki bi nam omogočila glasovanje in
                  sklepanje o prej omenjenih točkah dnevnega reda, na <title>4. TOČKO DNEVNEGA REDA
                     - OBRAVNAVA PREDLOGA ZAKONA O POSEBNIH DAJATVAH PRI UVOZU KMETIJSKIH PROIZVODOV
                     IN ŽIVIL.</title>
               </p>
               <p>Predlog zakona je v obravnavo Državnemu zboru predložila Vlada Republike
                  Slovenije, objavljen pa je bil v Poročevalcu št. 9/1993.</p>
               <p>Želi besedo predstavnik Vlade? Prosim, minister za kmetijstvo in gozdarstvo,
                  gospod dr. Osterc.</p>
            </sp>
            <sp xml:id="SDZ1-Redna-08-1993-05-18.sp145">
               <speaker>DR. JOŽE OSTERC:</speaker>
               <p>Spoštovani gospod predsednik, spoštovane poslanke in poslanci. Predlog zakona o
                  posebnih dajatvah pri uvozu kmetijskih proizvodov in živil nastaja že več kot leto
                  in pol in pomeni podlago za ustrezno zunanje-trgovinsko zaščito slovenskega
                  kmetijstva. Nadomestil bo bivšo zvezno zakonodajo, ki na tem področju trenutno še
                  velja in je, upoštevajoč nove razmere, povsem neustrezna. Kot samostojna država
                  moramo vzpostaviti tudi sistem zunanje-trgovinske zaščite kmetijske pridelave in
                  predelave.</p>
               <p>Za države z razvitim tržnim gospodarstvom je značilno, da so ukrepi
                  zunanje-trgovinske zaščite še vedno najpomembnejši instrument zaščite domačega
                  kmetijstva in  da so ukrepi zunanje-trgovinske politike ključni element kmetijske
                  tržno-cenovne in intervencijske politike. Zavedamo se, da se lahko Slovenija, kot
                  relativno majhno gospodarstvo, razvija le ob viziji odprtega konkurenčnega
                  gospodarstva. To bo moralo veljati tudi za kmetijstvo, vendar bo glede na trenutno
                  stanje konkurenčnosti domače kmetijske in živilske proizvodnje, potreben proces
                  postopnega prilagajanja.</p>
               <p>Uvedba posebnih uvoznih dajatev je nujna, predvsem zaradi dveh temeljnih
                  razlogov.</p>
               <p>1. Izvoz številnih kmetijskih pridelkov in živil je praviloma močno subvencioniran
                  in se zato izvaja po bistveno nižjih cenah, kot veljajo na domačem tržišču. Gre
                  torej za izrazito nelojalno konkurenco. Uvozna zaščita pred nizkimi
                  subvencioniranimi cenami v državah uvoznicah je zato nujen proti ukrep zaradi
                  uporabe izvoznih subvencij v državah izvoznicah.</p>
               <p>2. Razlike v proizvodnji in stroškovni ter s tem cenovni konkurenčnosti med
                  državami so pogojene z vzroki, ki jih ni mogoče odpraviti čez noč. Predlagani
                  zakon še ne pomeni uvedbe posebnih uvoznih dajatev, ampak ustvarja podlago in
                  možnost za uvedbo teh ukrepov; skratka, pravno podlago.</p>
               <p>Bistvo predlaganih rešitev v zakonu je v tem, da omogočajo in nalagajo Vladi
                  Republike Slovenije, da lahko določi za posamezne kmetijske proizvode in živila
                  posebno uvozno dajatev. Pri tem mora upoštevati cilje v razvoju kmetijstva in
                  cilje splošnega gospodarskega razvoja države. Višino posebnih uvoznih dajatev naj
                  bi določali v absolutnem znesku in vnaprej in jih sproti prilagajali spremembam,
                  bodisi uvoznih ali pa vhodnih cen, vse z namenom zagotoviti stabilne pogoje pri
                  domači pridelavi in predelavi na ustrezni oziroma željeni cenovni ravni. To bo
                  terjalo od Vlade stalno spremljanje in preverjanje ustreznosti sprejetih posebnih
                  dajatev. Za ta namen bo morala dodatno usposobiti pristojne upravne organe.</p>
               <p>Predlog zakona je v primerjavi z osnutkom in v skladu s pripombami iz razprav
                  spremenjen v tem, da se pristojnost določanja posebnih dajatev nalaga Vladi in ne
                  ministrstvom, kot je bilo prvotno predlagano. Določeni so bolj konkretno tudi
                  elementi oziroma podlage za določitev vhodne cene. Konkretizirani so tudi roki, ki
                  zavezujejo Vlado za izdelavo podzakonskih predpisov za izvedbo zakona. Predlagane
                  dopolnitve naj bi ob sprejemanju posebnih uvoznih dajatev omogočile čimbolj
                  celovito presojo in upoštevanje razvojnih ciljev kmetijstva in gospodarstva
                  nasploh.</p>
               <p>Razprava ob osnutku tega zakona je postavila zahtevo po istočasni obravnavi
                  strategije razvoja slovenskega kmetijstva. To je bilo izpolnjeno z današnjo 2.
                  točko dnevnega reda. Ta zakon pa že pomeni enega od ukrepov za njeno
                  uresničevanje.</p>
               <p>Spoštovane poslanke in poslanci, Vlada Republike Slovenije je k predlaganemu
                  zakonu predlagala svoj amandma k 1. členu, ki pa je redakcijske narave. Predložila
                  je tudi svoje stališče do predlaganih amandmajev  Odbora za kmetijstvo Državnega
                  zbora. Predlagam vam, da predlog zakona obravnavate in sprejmete. Hvala.</p>
            </sp>
            <sp xml:id="SDZ1-Redna-08-1993-05-18.sp146">
               <speaker>PODPREDSEDNIK DR. LEV KREFT:</speaker>
               <p>Hvala lepa, gospod doktor. Predlog zakona je obravnaval Odbor za kmetijstvo in
                  gozdarstvo; poročilo odbora ter mnenje Sekretariata za zakonodajo in pravne zadeve
                  ste prejeli s sklicem seje. Želi poročevalec odbora besedo? Izvolite, gospod mag.
                  Jože Protner.</p>
            </sp>
            <sp xml:id="SDZ1-Redna-08-1993-05-18.sp147">
               <speaker>MAG. JOŽE PROTNER:</speaker>
               <p>Spoštovane kolegice in kolegi, spoštovano predsedstvo! Odbor Državnega zbora
                  Republike Slovenije  za kmetijstvo in gozdarstvo je obravnaval predlog zakona o
                  posebnih dajatvah pri uvozu kmetijskih pridelkov in živil, ki ga je Državnemu
                  zboru predložila Vlada Republike Slovenije.</p>
               <p>Predstavnik predlagatelja, to je Vlada Republike Slovenije, je poudaril, da je pri
                  pripravi predloga zakona predlagatelj proučil vse načelne ter konkretne predloge
                  ter pobude, dane ob predhodnih razpravah ob obravnavi osnutka zakona, ki jih je v
                  glavnem sprejel in upošteval. Ena izmed temeljnih zahtev ob obravnavi osnutka
                  zakona o posebnih dajatvah pri uvozu kmetijskih proizvodov in živil, ki jo je
                  predlagatelj tudi realiziral je bila, da se ta zakon predloži v skupščinsko
                  obravnavo skupaj s strategijo razvoja slovenskega kmetijstva.</p>
               <p>Odbor je oblikoval dva amandmaja <stage>(da ju ne berem; Prejeli ste jih pri
                     poročilu, to je na 3. in 9. člen)</stage> in na koncu obravnave predloga zakona
                  sprejel naslednji sklep: "Odbor Državnega zbora Republike Slovenije za kmetijstvo
                  in gozdarstvo nalaga predlagatelju, da prouči nevarnost nastanka pravne praznine v
                  času do uveljavitve zakona in o svojih ugotovitvah seznani odbor  ter po potrebi
                  hkrati predloži ustrezne ukrepe oziroma rešitve." To poudarjam posebej zato, ker
                  tega nismo dobili kljub temu, da je poročilo odbora Vlada obravnavala.</p>
               <p>In drugo. Glede na navedeno odbor predlaga Državnemu zboru Republike Slovenije, da
                  predlog zakona uvrsti na dnevni red majske seje in da predlog zakona skupaj z
                  amandmajema odbora sprejme. Hvala.</p>
            </sp>
            <sp xml:id="SDZ1-Redna-08-1993-05-18.sp148">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotavljam, da so zastopane vse poslanske skupine in pričenjam
                  razpravo, h kateri se kot prvi in do sedaj edini prijavil gospod Sašo Lap.
                  Prosim.</p>
            </sp>
            <sp xml:id="SDZ1-Redna-08-1993-05-18.sp149">
               <speaker>SAŠO LAP:</speaker>
               <p>Spoštovani! En sam amandma predlagamo k predlogu zakona o posebnih dajatvah pri
                  uvozu kmetijskih proizvodov in živil, in to k 1. členu.</p>
               <p>V prvi vrstici drugega odstavka se, prvič, črta beseda "se". In drugič, za besedo
                  "odstavka" se vstavi "Ministrstvo za kmetijstvo in gozdarstvo". Tretjič, v besedi
                  "predpišejo" se črta zadnji zlog tako, da se glasi beseda brez zloga "predpiše".
                  Tako spremenjena prva vrstica drugega odstavka se potem glasi: "Izjemoma lahko iz
                  razlogov iz prejšnjega odstavka Ministrstvo za kmetijstvo in gozdarstvo predpiše
                  ...".</p>
               <p>Kratka obrazložitev: Besedilo v drugem odstavku 1. člena pravno ni dovolj jasno
                  oblikovano. Menimo, da je potrebno določiti subjekt, ki ima pravico, da v posebnih
                  slučajih uvozne dajatve predpiše. Ker gre za uvoz kmetijskih proizvodov in živil,
                  menimo, da je najbolj primerno za to Ministrstvo za kmetijstvo in gozdarstvo
                  oziroma Vlada Republike Slovenije. Hvala.</p>
            </sp>
            <sp xml:id="SDZ1-Redna-08-1993-05-18.sp150">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo. Ja, prosim, gospod Oman, izvolite.</p>
            </sp>
            <sp xml:id="SDZ1-Redna-08-1993-05-18.sp151">
               <speaker>IVAN OMAN:</speaker>
               <p>Gospod podpredsednik, spoštovane gospe in gospodje! K temu, kar je predlagal
                  gospod Lap, nadaljujem z amandmajem k 5. členu in predlagam naj se začetek tega
                  člena glasi: "Minister, pristojen za kmetijstvo, določi..." in naprej. Gre za to,
                  da minister za kmetijstvo in gozdarstvo ima pristojnosti na tem področju in da
                  bomo vedeli na koga naj ugovarjamo v zvezi s temi problemi. Hvala.</p>
            </sp>
            <sp xml:id="SDZ1-Redna-08-1993-05-18.sp152">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Ugotavljam, da ne. Ja, prosim,
                  gospod Školč.</p>
            </sp>
            <sp xml:id="SDZ1-Redna-08-1993-05-18.sp153">
               <speaker>JOŽEF ŠKOLČ:</speaker>
               <p>Hvala lepa. Jaz temu, kar je gospod Oman predlagal, nasprotujem, čeravno mislim,
                  da bi moral temu nasprotovati tudi nekdo v Vladi; ker če se pričakuje od Vlade, da
                  vodi neko kompletno politiko, potem ni to mogoče dati v kompetenco samo ministru
                  za kmetijstvo. Hvala lepa.</p>
            </sp>
            <sp xml:id="SDZ1-Redna-08-1993-05-18.sp154">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. S tem zaključujem razpravo in
                  prekinjam to točko dnevnega reda do odločanja.</p>
               <p>Prehajamo k <title>5. TOČKI DNEVNEGA REDA - OBRAVNAVA PREDLOGA ZA IZDAJO ZAKONA O
                     SPREMEMBAH IN DOPOLNITVAH ZAKONA O INDUSTRIJSKI LASTNINI S PREDLOGOM
                     ZAKONA</title>.</p>
               <p>Predlog za izdajo zakona s predlogom zakona je v obravnavo Državnemu zboru
                  predložila Vlada Republike Slovenije. <stage>(Objavljen je bil v Poročevalcu št. 3
                     letošnjega leta.)</stage></p>
               <p>Želi besedo predstavnik vlade? Prosim, gospod minister Bohinc.</p>
            </sp>
            <sp xml:id="SDZ1-Redna-08-1993-05-18.sp155">
               <speaker>DR. RADO BOHINC:</speaker>
               <p>Spoštovano predsedstvo, gospe in gospodje poslanci! Pred vami je predlog sprememb
                  in dopolnitev zakona o industrijski lastnini, ki je bil sprejet marca lani.
                  Dovolite mi, da na kratko pojasnim, zakaj Vlada predlaga spremembe in dopolnitve
                  zakona v kratkem obdobju svoje veljavnosti, čeprav je ta zakon, kot je znano, v
                  mednarodnem prostoru požel nemalo, laskavih ocen. Najprej naj povem, da ne
                  spreminjamo nobene od tistih določb, zaradi katerih je bil zakon deležen
                  priznanja.</p>
               <p>V bistvu gre le za dve spremembi. Prva se nanaša na prenos pravic industrijske
                  lastnine, ki so bile vložene oziroma podeljene še od bivšega Zveznega zavoda za
                  patente v Beogradu. Ob vseh znanih dogodkih, ki so sledili embargu Srbije in Črne
                  Gore, je postalo vzdrževanje teh pravic v vsakem oziru problematično. Zato je
                  predlagana sprememba, da bodo v Sloveniji veljale le tiste pravice, ki jih bodo
                  njihovi lastniki prenesli na Urad za varstvo industrijske lastnine. Mimogrede naj
                  rečem, da takšno ureditev med drugim terja tudi naknadno sprejeti Madridski
                  aranžma, katerega podpisnik je tudi Republika Slovenija.</p>
               <p>Druga sprememba je povezana s postopkom preizkušanja terjatev za blagovne znamke.
                  Morda dve številki: v lanskem letu je Urad za varstvo patentov oz. industrijske
                  lastnine prejel 833 prijav za znamke, kar je sicer za gospodarstvo obetaven znak,
                  za urad pa nepričakovano veliko breme, glede na razpoložljive zmogljivosti urada.
                  Letos se trend naraščanja prijave znamk nadaljuje. Samo v prvih štirih mesecih je
                  na urad prispelo okrog 400 prijav za znamke, kar pomeni približno 1.200 takih
                  prijav do konca leta. Zato Vlada predlaga spremembo v postopku preizkušanja znamk.
                  V bistvu želimo uvesti sistem preizkušanja, ki je uveljavljen v razvitih evropskih
                  državah <stage>(na primer v Zvezni republiki Nemčiji)</stage>, pomeni pa znatno
                  poenostavitev v delu urada. Gre za sistem preizkušanja znamk le v primeru
                  ugovora.</p>
               <p>To sta ti dve glavni spremembi; ob teh zakon dopolnjujemo na več mestih še z
                  določbami, ki omogočajo naglo uveljavitev evropskega patentnega sistema v
                  Sloveniji. Gre dobesedno za dopolnitve, s katerimi postaja zakon še bolj popoln,
                  jasen, prožen, odpravljajo se formulacijske pomanjkljivosti. Če bo šlo vse po
                  sreči, bo Slovenija čez kakšen mesec sklenila pogodbo z Evropsko patentno
                  organizacijo glede uveljavljanja evropskega patenta v Sloveniji, kar je gotovo
                  velik korak naprej. Poleg sprejetja predloga sprememb zakona, je potrebna še
                  odobritev pogodbe, za katero je besedilo bolj ali manj usklajeno, in sicer s
                  strani upravnega odbora Evropske patentne organizacije. V kolikor pa bi prišlo,
                  zaradi kakršnihkoli nepredvidljivih okoliščin do tega, da odobritve ne bo, oziroma
                  da v tem kratkem obdobju ne bomo podpisali te pogodbe, pa je vsekakor sprejetje
                  predloga zakona oziroma sprememb pomembno zaradi tega, ker nam to omogoča pot do
                  ratifikacije evropske patentne konvencije.</p>
               <p>Tako ali drugače, pomembno je, da predlog zakona sprejmemo in si s tem zagotovimo
                  vstopanje v Evropo tudi na tem pomembnem področju patentne zaščite.</p>
               <p>Zato si dovoljujem predlagati, da predlog sprejmete - skupaj z vsemi amandmaji, ki
                  so bili oblikovani v dosedanji razpravi, in se Vlada z njimi tudi strinja. Hvala
                  lepa.</p>
            </sp>
            <sp xml:id="SDZ1-Redna-08-1993-05-18.sp156">
               <speaker>PODPREDSEDNIK DR. LEV KREFT:</speaker>
               <p>Hvala lepa, gospod minister. Ob začetku popoldanskega dela seje sem vam pozabil
                  povedati, da se je bila dodatno prisiljena opravičiti gospa Viktorija
                  Potočnik.</p>
               <p>Predlog za izdajo zakona, s predlogom zakona, je obravnaval Odbor za znanost,
                  tehnologijo in razvoj. Poročilo odbora ter mnenje Sekretariata za zakonodajo in
                  pravne zadeve ste prejeli s sklicem seje. Ali želi poročevalec odbora besedo?
                     <stage>(Ne.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  razpravljati ob tej 5. točki dnevnega reda? Prosim, gospa Lukačeva. Izvolite.</p>
            </sp>
            <sp xml:id="SDZ1-Redna-08-1993-05-18.sp157">
               <speaker>DR. METKA KARNER-LUKAČ:</speaker>
               <p>Slišali smo že dokaj obširno razložitev gospoda ministra, zakaj je potrebno, da se
                  vnesejo določene spremembe v zakon. Res je bil zakon pred enim letom šele sprejet
                  in res je takrat požel veliko slavo, vendar pa je prinesel tudi nekaj
                  neprijetnosti že sam 121. člen, zaradi svojih nejasnosti, farmacevtski industriji.
                  V kolikor predlagani amandma, ki ga je odbor sprejel in na katerega sem tudi jaz
                  dala redakcijski popravek, ne bi bil sprejet, pa bi to pomenilo, da bi lahko
                  farmacevtsko industrijo spravili na kolena. Namreč, prav ta panoga, ki ima
                  prijavljenih in podeljenih največ patentov po glavi na zaposlenega, se je zaradi
                  tega nejasnega določila 121. člena znašla v situaciji, da so tujci že vložili
                  nekatere spore proti domači industriji in jih bo ta jasnejša določba vsekakor
                  rešila. Določba 121. člena namreč govori, da uporaba snovi kot zdravila za ljudi
                  in živali ne pomeni kršitve patenta za izum te snovi. Kar lahko prevedemo tako-le:
                  da je dovoljena samo proizvodnja določene snovi po neki nepatentirani poti in da
                  bi lahko proizvajalci take snovi delali na zalogo. Zaradi take nejasne dikcije bi
                  bila lahko potem nadalje prepovedana uporaba te snovi v recepturah zdravil in
                  seveda naprej tudi prodaja. To bi prizadelo farmacevtsko industrijo, kot sem že
                  rekla, saj bi s tem zavrli delo petih let; kajti farmacevtska industrija je ravno
                  v tem času vložila ogromna sredstva v lastni razvoj aktivnih učinkovin in zgradila
                  tudi velike investicije za proizvodnjo teh učinkovin. Seveda pa predstavljajo ti
                  proizvodi farmacevtske industrije, ki jih je razvila v zadnjih petih letih,
                  najpomembnejše terapevtske skupine, s katerimi je farmacevtska industrija
                  Slovenije prodrla že na tuje trge in z njimi zaprla pot možnosti vstopa tujih
                  multinacionalk na naše tržišče.</p>
               <p>Zelo pomembno je, da zbor ta amandma sprejme - se pravi prvi amandma odbora -, da
                  se te nejasnosti razčistijo.</p>
            </sp>
            <sp xml:id="SDZ1-Redna-08-1993-05-18.sp158">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kdo želi besedo? Nihče več. S tem zaključujem razpravo in prekinjam to
                  točko dnevnega reda.</p>
               <p>Prehajamo na <title>6. TOČKO DNEVNEGA REDA - OBRAVNAVA PREDLOGA ZA IZDAJO ZAKONA O
                     VARSTVU TOPOGRAFIJE POLVODNIŠKIH VEZIJ, Z OSNUTKOM ZAKONA</title>.</p>
               <p>Predlog za izdajo zakona, z osnutkom zakona, je v obravnavo Državnemu zboru
                  predložila Vlada Republike Slovenije <stage>(objavljen je v isti številki
                     Poročevalca, to je 3 letošnjega leta)</stage>. Želi besedo predstavnik Vlade?
                  Ja, prosim, gospod Bohinc.</p>
            </sp>
            <sp xml:id="SDZ1-Redna-08-1993-05-18.sp159">
               <speaker>DR. RADO BOHINC:</speaker>
               <p>Spoštovano predsedstvo, gospe in gospodje! Zelo kratka uvodna obrazložitev oziroma
                  pojasnilo.</p>
               <p>V celotnem sklopu varstva intelektualne lastnine zavzema varstvo topografij
                  polprevodnikov posebno mesto. Gre namreč za tako imenovano zaščito "sui generis".
                  Tehnična narava polvodniških vezij - po domače, gre tu za čipe - namreč ne omogoča
                  varstva zgolj na podlagi patentov, temveč je bilo potrebno ustvariti nekakšno novo
                  obliko varstva, ker gre za mešanico delno patentne, delno avtorsko-pravne
                  ureditve. Zato tudi povsod drugje po svetu, kjer takšen zakon oziroma tako varstvo
                  imajo, gredo s posebno ureditvijo izven tradicionalne patentne pa tudi avtorsko
                  pravne zakonodaje.</p>
               <p>Osnutek zakona, ki je danes v vaših rokah se v veliki meri naslanja na ustrezno
                  direktivo Evropske gospodarske skupnosti, pa tudi na tej zelo podoben ameriški
                  zakon o varstvu polprevodnikov oziroma polvodnikov.</p>
               <p>Ko bo Slovenija sprejela tudi ta zakon, bo nacionalna zakonodaja na področju
                  intelektualne lastnine v celoti zaokrožena. Hkrati bomo poskrbeli za ratifikacijo
                  nekaterih konvencij na tem področju <stage>(kar lepo število jih je)</stage>; tja
                  do konca leta bomo predložili ratifikacijo le teh oziroma najpomembnejših
                  konvencij.</p>
               <p>Predlagam, da predlog za izdajo zakona, z osnutkom zakona, sprejmete. Hvala
                  lepa.</p>
            </sp>
            <sp xml:id="SDZ1-Redna-08-1993-05-18.sp160">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog za izdajo zakona, z osnutkom zakona je obravnaval Odbor za
                  znanost, tehnologijo in razvoj; poročilo odbora ter mnenje Sekretariata za
                  zakonodajo in pravne zadeve ste prejeli s sklicem seje. Želi poročevalec odbora
                  besedo? <stage>(Ne.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo?</p>
               <p>Ugotavljam, da nihče in s tem zaključujem razpravo ter prekinjam to točko dnevnega
                  reda.</p>
               <p>Prehajam na <title>7. TOČKO DNEVNEGA REDA - OBRAVNAVA PREDLOGA AKTA O DOPOLNITVI
                     AKTA O NOTIFIKACIJI NASLEDSTVA GLEDE KONVENCIJ ORGANIZACIJ ZDRUŽENIH NARODOV IN
                     KONVENCIJ SPREJETIH V MEDNARODNI AGENCIJI ZA ATOMSKO ENERGIJO.</title>
               </p>
               <p>Glede na to, da s tem pričenjamo serijo zakonov, o katerih naj bi glasovali
                  sproti, hkrati prosim, da vodje poslanskih skupin poskrbijo za sklepčnost, da bomo
                  lahko ta del seje izpeljali; poleg tega, da pričakujemo, da bomo v tem času
                  prejeli tudi razmnožena gradiva Odbora za kmetijstvo in gozdarstvo, da bomo
                  sklepali tudi o 2. točki dnevnega reda, in pa Odbora za notranje zadeve in
                  pravosodje za sklepanje o 46. točki dnevnega reda.</p>
               <p>Predlog akta je v obravnavo predložila Vlada Republike Slovenije <stage>(objavljen
                     je bil v poročevalcu št. 2/93)</stage>. Želi predstavnik Vlade besedo?
                     <stage>(Ne.)</stage></p>
               <p>Predlog akta je obravnaval Odbor za mednarodne odnose; poročilo odbora in mnenje
                  Sekretariata za zakonodajo za pravna zadeve ste prejeli s sklicem. Želi
                  poročevalec odbora besedo? Tudi ne.</p>
               <p>Ugotavljam, da so še zastopane vse poslanske skupine in pričenjam razpravo. Kdo
                  želi razpravo o 7. točki dnevnega reda? Nihče ne želi besede.</p>
               <p>S tem lahko zaključim razpravo in preidemo h glasovanju. Najprej ugotovimo ali smo
                  sklepčni, če lahko preidemo h glasovanju.</p>
               <p>Ugotovimo prisotnost na seji oziroma sklepčnost. <stage>(Nekaj več pa nas
                     je.)</stage> Prosim, da še enkrat ugotovimo prisotnost s pritiskom na gumb. Jaz
                  predlagam, da ne odrejamo posebnega odmora, ampak da vodje poslanskih skupin
                  zagotovijo sklepčnost, hkrati bom pa pozvonil po hodnikih. Prosil bi vas, da ne
                  zapuščate dvorane, tisti, ki ste bili dozdaj tu.</p>
               <p>Mislim, da nas je zdaj dovolj. <stage>(Ko bi vedel, da vas je toliko v bližini
                     dvorane, bi že prej pritisnil na zvonec.)</stage></p>
               <p>Smo pri predlogu akta o dopolnitvi akta o notifikaciji nasledstva glede konvencij
                  Organizacije združenih narodov in konvencij sprejetih v Mednarodni agenciji za
                  atomsko energijo. Prehajamo h glasovanju. Ugotovimo sklepčnost! <stage>(61
                     prisotnih.)</stage></p>
               <p>Prejeli smo amandma Vlade, ki glasi: V celotnem besedilu akta se besede "Skupščine
                  Republike Slovenije" spremenijo v besede "Državni zbor Republike Slovenije" v
                  ustreznih sklonih. Sedanji drugi odstavek s tem postane tretji odstavek.</p>
               <p>Prosim, da ponovno ugotovimo sklepčnost. <stage>(60 prisotnih.)</stage></p>
               <p>Dajem ta amandma na glasovanje.</p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Ker drugih amandmajev ni, dajem na glasovanje akt o dopolnitvi akta o notifikaciji
                  nasledstva glede konvencij Organizacije združenih narodov in konvencij, sprejetih
                  v Mednarodni agenciji za atomsko energijo v celoti. Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je glasovanje končano in da smo ta akt sprejeli.</p>
               <p>Prehajamo na <title>8. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI SPORAZUMA MED VLADO REPUBLIKE SLOVENIJE IN VLADO LJUDSKE REPUBLIKE
                     KITAJSKE O TRGOVINSKEM IN GOSPODARSKEM SODELOVANJU.</title>
               </p>
               <p>Predlog zakona je v obravnavo predložila Vlada Republike Slovenije
                     <stage>(objavljen je bil v Poročevalcu št. 7/39)</stage>.</p>
               <p>Želi predstavnik Vlade besedo? <stage>(Ne.)</stage> Predlog zakona sta obravnava
                  Odbor za mednarodne odnose in Odbor za gospodarstvo. Poročilo Odbora za mednarodne
                  odnose in mnenje Sekretariata za zakonodajo in pravne zadeve ste prejeli s
                  sklicem. Želi poročevalec odbora besedo? <stage>(Ne.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? <stage>(Nihče.)</stage> S tem zaključujem razpravo ter prehajam h
                  glasovanju.</p>
               <p>Ker ni bilo amandmajev, dajem na glasovanje predlog zakona o ratifikaciji
                  sporazuma med Vlado Republike Slovenije in Vlado Ljudske republike Kitajske o
                  trgovinskem in gospodarskem sodelovanju v celoti. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(58 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je zbor predlog zakona v celoti sprejel.</p>
               <p>Prehajamo k <title>9. TOČKI DNEVNEGA REDA - OBRAVNAVA PREDLOGA ZAKONA O
                     RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE POLJSKE
                     O GOSPODARSKEM SODELOVANJU</title>.</p>
               <p>Predlog zakona je v obravnavo predložila Vlada Republike Slovenije
                     <stage>(objavljen je bil v Poročevalcu št. 7/93)</stage>.</p>
               <p>Želi predstavnik Vlade besedo? <stage>(Ne.)</stage> Predlog zakona sta obravnavala
                  Odbor za mednarodne odnose in Odbor za gospodarstvo. Poročilo Odbora za mednarodne
                  odnose in mnenje Sekretariata za zakonodajo in pravne zadeve ste prejeli s
                  sklicem.</p>
               <p>Želi poročevalec odbora besedo? <stage>(Ne.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? <stage>(Nihče.)</stage> Zaključujem razpravo in prehajamo h
                  glasovanju.</p>
               <p>Ker ni amandmajev dajem na glasovanje predlog zakona o ratifikaciji sporazuma med
                  Vlado Republike Slovenije in Vlado Republike Poljske o gospodarskem sodelovanju v
                  celoti. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je glasovanje končano in da je zbor predlog zakona v celoti
                  sprejel.</p>
               <p>Prehajamo na <title>10. TOČKO DNEVNEGA REDA -  OBRAVNAVA PREDLOGA ZAKONA O
                     RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE POLJSKE
                     O UKINITVI VIZUMOV</title>.</p>
               <p>Predloga zakona je v obravnavo predložila Vlada Republike Slovenije
                     <stage>(objavljen je bil v Poročevalcu št. 8/93)</stage>.</p>
               <p>Ali želi predstavnik Vlade besedo? <stage>(Ne.)</stage>  </p>
               <p>Predlog zakona sta obravnavala Odbor za mednarodne odnose in Odbor za notranjo
                  politiko in pravosodje. Poročilo Odbora za mednarodne odnose in mnenje
                  Sekretariata za zakonodajo in pravne zadeve ste prejeli s sklicem. Ali želi besedo
                  poročevalec odbora? <stage>(Ne.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? Ugotavljam, da nihče in s tem zaključujem razpravo.</p>
               <p>Prehajamo h glasovanju. Ker ni bilo amandmajev dajem na glasovanje predlog zakona
                  o ratifikaciji sporazuma med Vlado Republike Slovenije in Vlado Republike Poljske
                  o ukinitvi vizumov v celoti. Ugotovimo sklepčnost! <stage>(64
                  prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(Nihče.)</stage>
                  Hvala lepa.</p>
               <p>Ugotavljam, da smo zakon v celoti sprejeli.</p>
               <p>Prehajam k <title>11. TOČKI DNEVNEGA REDA - OBRAVNAVA PREDLOGA ZAKONA O
                     RATIFIKACIJI FAKULTATIVNEGA PROTOKOLA K MEDNARODNEMU PAKTU O DRŽAVLJANSKIH IN
                     POLITIČNIH PRAVICAH</title>.</p>
               <p>Predlog zakona je v obravnavo predložila Vlada Republike Slovenije, objavljen pa
                  je bil v Poročevalcu št. 8/93. Ali želi predstavnik Vlade besedo?
                     <stage>(Ne.)</stage></p>
               <p>Predlog zakona sta obravnavala Odbor za mednarodne odnose in Odbor za notranjo
                  politiko in pravosodje. Poročili odborov in mnenje Sekretariata za zakonodajo in
                  pravne zadeve ste prejeli. - Ali želi poročevalec odbora besedo?
                     <stage>(Ne.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  razpravljati, prosim? - Ugotavljam, da nihče. S tem zaključujem razpravo in
                  prehajam h glasovanju.</p>
               <p>Na glasovanje dajem predlog zakona o ratifikaciji fakultativnega protokola k
                  mednarodnemu paktu o državljanskih in političnih pravicah v celoti. Ugotovimo
                  sklepčnost! <stage>(62 prisotnih.)</stage></p>
               <p>Kdo je za? <stage>(63 poslancev.)</stage> Je kdo proti? <stage>(Nihče.)</stage>
                  Hvala.</p>
               <p>Ugotavljam, da je glasovanje končano in da smo predlog zakona v celoti
                  sprejeli.</p>
               <p>Prehajam k <title>12. TOČKI DNEVNEGA REDA - OBRAVNAVA PREDLOGA ZAKONA O
                     RATIFIKACIJI SPORAZUMA MED VLADO REPUBLIKE SLOVENIJE IN VLADO RUSKE FEDERACIJE
                     O TRGOVINSKEM IN GOSPODARSKEM SODELOVANJU</title>.</p>
               <p>Predlog zakona je v obravnavo predložila Vlada Republike Slovenije
                     <stage>(objavljen je bil v Poročevalcu št. 8/93)</stage>. Ali želi besedo
                  predstavnik Vlade? <stage>(Ne.)</stage></p>
               <p>Predlog zakona sta obravnavala Odbor za mednarodne odnose in Odbor za
                  gospodarstvo. Poročilo Odbora za mednarodne odnose in mnenje Sekretariata za
                  zakonodajo in pravne zadeve ste prejeli s sklicem. Ali želi besedo poročevalec
                  odbora? <stage>(Ne.)</stage></p>
               <p>Ugotavljam, da so zastopane vse poslanske skupine in pričenjam razpravo. Kdo želi
                  besedo? - Prosim, gospod Jelinčič.</p>
            </sp>
            <sp xml:id="SDZ1-Redna-08-1993-05-18.sp161">
               <speaker>ZMAGO JELINČIČ:</speaker>
               <p>Predsedujoči, poslanke in poslanci, najprej dober dan! S predlogom zakona o
                  ratifikaciji sporazuma med Vlado Republike Slovenije in Vlado Ruske federacije o
                  trgovinskem in gospodarskem sodelovanju se zdi, da nadaljujemo nekakšno nizanje
                  pozitivnih doseženih sporazumov z razno-raznimi državami, ki se ga - se zdi - gre
                  zunanje ministrstvo. Predlog zakona ima v 3. členu zadevo oziroma določila, ki
                  Republiki Sloveniji gredo zelo v škodo. Zdi se, da v zunanjem ministrstvu nikomur
                  ni do tega, da bi Republika Slovenija imela od kakšnega gospodarskega sporazuma
                  korist. Ne vem, ali to delajo zanalašč, ali to delajo zaradi tega, ker za kaj več
                  niso sposobni. Toda kljub temu, da je bilo to obravnavano na Odboru Državnega
                  zbora RS za mednarodne odnose, ta pripomba ni bila niti upoštevana.</p>
               <p>Namreč, da povem. 3. člen pravi: "Izvoz in uvoz blaga in storitev med Republiko
                  Slovenijo in Rusko federacijo bo potekal v skladu s pogodbami, ki jih bodo
                  podpisale pravne in fizične osebe, in v skladu s predpisi, ki veljajo v vsaki od
                  držav <stage>(Do sem še vse v redu! In sedaj naprej!)</stage>. Za blago in
                  storitve bodo veljale svetovne cene." Take klavzule ne podpiše noben pameten
                  državnik ali predstavnik kateregakoli ministrstva, verjetno tudi ministrstva za
                  male živali ne, ne pa za gospodarstvo in za zunanje zadeve. Kaj pomeni to, da bodo
                  za blago veljale svetovne cene? Iz Rusije bomo, recimo, dobivali rusko nafto, ki
                  je ena od slabših na tržišču. Zaradi različnih stopenj frakcij nafte je izredno
                  nekvalitetna. In to nekvalitetno nafto, ki dosega na svetovnem tržišču največ 46
                  do 62% svetovne cene, bomo mi plačevali po svetovni ceni zaradi tega bedastega
                  stavka tukaj notri.</p>
               <p>In še naprej, v istem členu: "Reeksport v tretje države, po tem sporazumu bo možen
                  le na podlagi pisnega soglasja izvoznika." S tem si je Ruska federacija pridobila
                  partnerja, ki bo od nje samo kupoval, ne bo mogel pa v bistvu nič predelati. V
                  nafti je zelo hitro, manj kot 15% predelave in že je nov produkt, ki ga lahko
                  prodamo. V primeru, da sprejmemo ta sporazum, pa tega ne bomo smeli narediti, ker
                  je sprememba izhodne surovine tako majhna, da v bistvu sodi sem notri, da je
                  reeksport prepovedan.</p>
               <p>Slovenija se mora na trgovinskem in trgovskem področju razvijati in dobivati svoje
                  pozitivne točke. Če bomo podpisovali take sporazume, tega nikoli ne bomo
                  dosegli.</p>
               <p>In konec koncev, še nekaj bi povedal. Gospa Vojka Ravbar je podpisala ta sporazum
                  v Moskvi, mimogrede, po tistem, ko smo mi o tem razglabljali v Odboru za
                  mednarodne odnose; to se pravi, da ta odbor nima nobenega smisla. Ratificirajo,
                  podpisujejo se dokumenti ne glede na to, kaj kdorkoli v parlamentu misli. Jaz
                  mislim, da tako prakso je nujno treba prepovedati. In če bo kdo rekel, kaj bodo pa
                  Rusi rekli? Nič ne bodo rekli. Popravili bodo zadevo. Probali so in zaenkrat kaže,
                  da jim uspeva. Samo, nikoli ne smemo dovoliti, da bo komur koli drugemu uspevalo
                  na račun Republike Slovenije, da bomo mi plačevali, neumnosti nekaterih, ne glede
                  na to, kje ti gospodje ali gospe sedijo.</p>
               <p>Konec koncev tudi Hrvati niso ratificirali našega gospodarskega sporazuma. Pa,
                  kaj? Pa nič. Hvala lepa.</p>
            </sp>
            <sp xml:id="SDZ1-Redna-08-1993-05-18.sp162">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Gospod Jelinčič, ali pomeni vaša
                  razprava, da želite vložiti amandmaje? Ker na ratifikacijo sporazumov ni možno,
                  zato vprašam. Gre samo za to, da boste glasovali proti. Hvala lepa.</p>
               <p>Gospod Thaler, prosim.</p>
            </sp>
            <sp xml:id="SDZ1-Redna-08-1993-05-18.sp163">
               <speaker>ZORAN THALER:</speaker>
               <p>Hvala lepa. Povedal bi rad kot predsednik Odbora za mednarodne odnose, da smo o
                  tem, tako kot je rekel poslanec Jelinčič, razpravljali že pri sprejemu pobude za
                  sklenitev tega sporazuma in sedaj ob razpravi o predlogu za ratifikacijo. Tudi
                  poročilo, ki ste ga prejeli, v zadnjem odstavku navaja stališče oziroma ločeno
                  mnenje poslanca Jelinčiča in mislim, da je v tem smislu korektno.</p>
               <p>Rad bi povedal samo to, kaj je v bistvu presodilo, pretehtalo na odboru, da je
                  odbor v bistvu podprl to ratifikacijo tega sporazuma. To so bili predvsem glasovi
                  recimo tistih, ki se bolj spoznajo na gospodarstvo, da je Rusija prepomemben trg
                  za naše gospodarstvo, da bi zavračali ratifikacijo sporazuma s tako pomembnim
                  trgom.</p>
               <p>Je pa res, tudi jaz osebno sem bil nezadovoljen in sem še vedno z nesposobnostjo,
                  na nek način Vlade, da na kvaliteten način <stage>(na tem konkretnem
                     primeru)</stage> pojasni, koliko je to, kot pravi gospod Jelinčič, škodljiva
                  klavzula, koliko pa ni. Jaz osebno vem, da to ne drži <stage>(kar pravi gospod
                     Jelinčič)</stage>, da če mi nekaj izvozimo iz Rusije, pa potem predelamo, da ne
                  smemo izvoziti. Tukaj gre za določilo, ki prepoveduje direkten reeksport, recimo,
                  nafte take, kot smo jo kupili. Če pa gre za predelavo neke surovine, pa to ni več
                  ista stvar in to ni omejeno. Se pa strinjam, da morda je kje drugje stvar
                  problematična. Tako, da če je tukaj predstavnik Vlade in lahko poslancem to
                  kvalitetneje pojasni, bi mu jaz to predlagal. Hvala lepa.</p>
            </sp>
            <sp xml:id="SDZ1-Redna-08-1993-05-18.sp164">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jelinčič ima repliko, prosim.</p>
            </sp>
            <sp xml:id="SDZ1-Redna-08-1993-05-18.sp165">
               <speaker>ZMAGO JELINČIČ:</speaker>
               <p>Hvala lepa. Najprej glede tega, kako smo sprejeli to, da bomo ratificirali ta
                  sporazum. Večina <stage>( to je šlo proti koncu seje)</stage> ni poslušala in
                  sprejeto je bilo, mislim 3 ali 4 za, dva pa proti, ostali pa sploh niso glasovali,
                  ker niso vedeli za kaj gre, ker niso poslušali. Tako se je zgodilo.</p>
               <p>In še nekaj. O reeksportu ni ravno tako, kot je rekel gospod Thaler. Vzemimo drug
                  primer, ki je mogoče bolj evidenten.</p>
               <p>Acitil salicilna kislina, ki jo uvažamo tudi iz Rusije. Preko Kitajske in Rusije
                  pride acitil salicilna kislina k nam. Pri nas jo "udarimo samo skupaj pod štanco",
                  da dobimo tabletke in vendar je to še vedno acitil salicilna kislina in za izvoz
                  le-te same ali pa prečiščene acitil salicilne kisline, ki ima zaradi določenih
                  primesi rdečkasto barvo, potem bomo mi to uredili in tega ne smemo izvoziti,
                  dokler ne dobimo pismenega soglasja od Ruske federacije. Pismenega soglasja pa
                  seveda ne bomo dobili, ker bo Ruska federacija acitil salicilno kislino direktno
                  prodajala na tisto tržišče, mi se bomo pa v njej zadušili. Edino, če jo bomo z
                  lopato jedli, da nam bodo prenehali ti glavoboli, ki nam jih zunanje ministrstvo
                  dela. Hvala.                </p>
            </sp>
            <sp xml:id="SDZ1-Redna-08-1993-05-18.sp166">
               <speaker>PODPREDSEDNIK DR. LEV KREFT:</speaker>
               <p>Gospod Mozetič, potem Marjan Podobnik.</p>
            </sp>
            <sp xml:id="SDZ1-Redna-08-1993-05-18.sp167">
               <speaker>MIROSLAV MOZETIČ:</speaker>
               <p>Spoštovani! Očitno je gospod alergičen na zunanje ministrstvo, bolj verjetno na
                  zunanjega ministra, ampak vseeno. Kot jaz vem, Vojka Ravber ni v zunanjem
                  ministrstvu. Tudi to ni pomembno. Jaz sem tudi pri tem odboru in sem bil pri
                  zavesti, ko sem glasoval. Svetovne cene, kot jih gospod Jelinčič razlaga, mislim
                  da to kaže, da ne ve, kaj je svetovna cena. V bistvu svetovnih cen ni, če so
                  borzne cene ali... On je povedal, da je ruska nafta na svetovnem trgu 42% izpod
                  ostale nafte, kar pomeni, da bo tudi 42% izpod cene - ne vem čigave nafte, jaz se
                  na to ne spoznam -  plačana, ker bo sklenjena pogodba. Če bodo naši pogajalci
                     <stage>(recimo Petrol kot uvoznik, kot privatno podjetje, ne kot državno
                     podjetje)</stage> plačali to nafto dražje, potem so verjetno slabi pogajalci.
                  Kar zadeva te re-export, piše, "pisno soglasje izvoznika", torej ne ruske
                  federacije. Izvoznik, recimo naše podjetje, ki bo izvažalo v Rusijo in na drugi
                  strani ne bo dobilo denarja, ker ga Rusi nimajo, ampak ne vem koliko tisoč kubikov
                  lesa, bo verjetno zahtevalo soglasje, da tiste palete izvozi naprej, ker jih v
                  Sloveniji nimamo za kaj rabiti, sicer pa do posla ne bo prišlo. Treba je natančno
                  brati to določbo. Mislim, da so izvajanja gospoda Jelinčiča bolj manifestativna.
                  Hvala lepa.</p>
            </sp>
            <sp xml:id="SDZ1-Redna-08-1993-05-18.sp168">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marjan Podobnik, prosim. Se opravičujem, gospod Podobnik.
                  Replika - gospod Jelinčič.</p>
            </sp>
            <sp xml:id="SDZ1-Redna-08-1993-05-18.sp169">
               <speaker>ZMAGO JELINČIČ:</speaker>
               <p>Zelo me veseli, ker sem zdaj slišal od gospoda Mozetiča, da svetovni cen ni, ker
                  to pomeni, da tega sporazuma ni treba niti ratificirati zaradi tega, ker piše v 3.
                  členu svetovne cene in je to samo po sebi evidentno, da to ne štima. Vendar,
                  gospod Mozetič, ena stvar je kliring, ena stvar je pa re-export. Hvala.</p>
            </sp>
            <sp xml:id="SDZ1-Redna-08-1993-05-18.sp170">
               <speaker>PODPREDSEDNIK DR. LEV KREFT:</speaker>
               <p>Re-replika.</p>
            </sp>
            <sp xml:id="SDZ1-Redna-08-1993-05-18.sp171">
               <speaker>MIROSLAV MOZETIČ:</speaker>
               <p>Nekaj izkušenj imam na tem, zelo skromnih, sicer vem kaj je re-export, vem kaj je
                  klirng, ker sem na teh stvareh tudi nekaj delal. Tukaj piše re-export, vi ste ga
                  razložil, jaz se s tistim ne strinjam. To so pač različna stališča.</p>
            </sp>
            <sp xml:id="SDZ1-Redna-08-1993-05-18.sp172">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marjan Podobnik.</p>
            </sp>
            <sp xml:id="SDZ1-Redna-08-1993-05-18.sp173">
               <speaker>MARJAN PODOBNIK:</speaker>
               <p>Spoštovani! Glede na pomisleke, gospoda Jelinčiča in mnenje gospoda Thalerja tudi
                  sam ocenjujem, da bi bilo nujno, da dobimo stališče Vlade oziroma odgovor Vlade,
                  ali pa oceno Vlade, kaj pravzaprav posamezni termini pomenijo. Rad bi povedal to,
                  da glede odgovornih je vendarle treba povedati, da je nosilec tega zakona dr.
                  Davorin Kračun, minister za ekonomske odnose in razvoj in da je gospa Vojka Ravber
                  njegova državna sekretarka v tem ministrstvu. Če je možno, da danes dobimo ta
                  odgovor, mislim da bi bilo prav, da ga dobimo, speljemo to razpravo in glasujemo.
                  Sicer pa bi predlagal, da o tem vprašanju ne glasujemo danes, da Vlada odgovori na
                  te dileme in se po tem, lahko že jutri, ali čez dva dni, o tej zadevi tudi
                  odločimo.</p>
               <p>Izkoristil bi to priliko, opravičujem se, menim da bi bilo prav, da bi po tej
                  točki tudi prešli na točko, kot je bilo že prej rečeno. Hvala lepa.</p>
            </sp>
            <sp xml:id="SDZ1-Redna-08-1993-05-18.sp174">
               <speaker>PODPREDSEDNIK DR. LEV KREFT:</speaker>
               <p>Strinjam se, če pride v Državnem zboru do želje po pojasnilu <stage>(predstavnika
                     Vlade pri tem zakonu sta dr. Davorin Kračun in magistrica Vojka Ravber, ta dva,
                     ki zastopata Vlado po njenem lastnem sklepu)</stage>, da Državni zbor mora na
                  svoja vprašanja in dileme te odgovore tudi dobiti. Zaradi tega ne bomo o tem
                  glasovali takoj, ampak bomo počakali, da dobimo odgovor na to dilemo, ki je bila v
                  razpravi. Razprava pa še ni zaključena in sprašujem, če želi še kdo besedo?
                  Prosim, gospod Jelinčič.</p>
            </sp>
            <sp xml:id="SDZ1-Redna-08-1993-05-18.sp175">
               <speaker>ZMAGO JELINČIČ:</speaker>
               <p>Samo vprašanje. Zanima me, kaj bo po tem, če bo Vlada obrazložila, da to pač tako
                  je. Ali bomo navkljub vsemu temu, da gre sporazum v škodo, to potrdili in
                  ratificirali to?</p>
            </sp>
            <sp xml:id="SDZ1-Redna-08-1993-05-18.sp176">
               <speaker>PODPREDSEDNIK DR. LEV KREFT:</speaker>
               <p>Vsekakor bomo o tej točki dnevnega reda odločali, ker je na dnevnem redu. Kako
                  bomo odločali je ta trenutek, gospod Jelinčič, težko predvidevati.</p>
               <p>Želi še kdo razpravljati? Vidim da ne. Zaključujem razpravo in ne prehajam k
                  glasovanju o tem zakonu, v pričakovanju, da bomo dobili pojasnilo zastopnikov
                  Vlade. Potem bomo šele videli, ali bomo razpravo nadaljevali, ali jo bomo lahko
                  dokončno zaključili.</p>
               <p>Prehajamo k <title>46.</title>
                  <stage>(po tistem predlogu dnevnega reda, ki smo ga dobili na klop)</stage>
                  <title>TOČKI DNEVNEGA REDA - PREDLOG ZA IZLOČITEV TREH ČLANOV PREISKOVALNE
                     KOMISIJE DRŽAVNEGA ZBORA</title>.</p>
               <p>Za to točko dnevnega reda smo prejeli tri gradiva, in sicer gradivo Preiskovalne
                  komisije za parlamentarno preiskavo, ki nam posreduje predlog za izločitev članov
                  parlamentarne preiskovalne komisije, poročilo Odbora za notranjo politiko in
                  pravosodje ter mnenje Sekretariata za zakonodajo in pravne zadeve. Glede na to, da
                  v tej stvari za predlagatelja šteje Preiskovalna komisija za parlamentarno
                  preiskavo sprašujem, ali želi v imenu te Preiskovalne komisije za parlamentarno
                  preiskavo kdo predstaviti pobudo za to točko dnevnega reda? Gospe Dobrajčeve ni
                  tukaj. Predlagam, da počakamo, mogoče še niste prebrali gradiv. Predpostavljam,
                  gospa Dobrajčeva, da želite besedo. <stage>(Ne.)</stage> V tem primeru sprašujem
                  predsednika Odbora za notranjo politiko in pravosodje, ali želi besedo poročevalec
                  odbora? Prosim, gospod Vitodrag Pukl.</p>
            </sp>
            <sp xml:id="SDZ1-Redna-08-1993-05-18.sp177">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Moram obrazložiti stališča našega
                  odbora, ker gre pač za oceno nekega pravnega stanja in seveda za odločitev o
                  konkretni zadevi. Naš odbor se je sestal na konkretno zahtevo zastopnikov
                  odvetnikov HIT-a in direktorja HIT-a, da se naj izločijo trije člani preiskovalne
                  parlamentarne komisije.</p>
               <p>Naš odbor se je seznanil s stališči, ki so v predpisih oziroma v praksi približno
                  12 evropskih držav v teh zadevah. Ocenili smo ustavne določbe in pa določbe zakona
                  o kazenskem postopku ter sklep tega našega odbora in zbora, da naj komisija do
                  sprejetja zakona oziroma poslovnika uporablja ustavna pooblastila in smiselno
                  zakon o kazenskem postopku. Ugotovili smo, in to soglasno, da predlog na izločitev
                  ni dopusten in ni možen. Namreč preiskovalna komisija ni sodišče. Ta pravica
                  človeka, da ga obravnava in sodi samostojno, nepristransko sodišče se nanaša na
                  sodišče, na postopek pred sodišči, ko se obravnavajo in tehtajo njegove pravice in
                  ko se zaključi postopek s sodno odločbo. Postopek je kontradiktoren. V tem
                  primeru, ko posluje preiskovalna parlamentarna komisija, ne gre za kontradiktoren
                  postopek, ne gre za funkcijo sodišča, postopek se zaključi s tem, da ugotovljena
                  dejstva in razmerja preiskovalna parlamentarna komisija s predlogom da v odločanje
                  Državnemu zboru in pa seveda pristojnim organom kazenskega pregona, če ugotovi, da
                  so za to podani pogoji. Sicer pa bi taka izločitev bila praktično neizvedljiva.
                  Poslanci, ki so v tej komisiji, so bili imenovani oziroma izvoljeni po določbah
                  poslovnika v zboru. Predsednik zbora nima nikakršne ingerence, da bi tudi začasno
                  suspendiral delo poslancev oziroma komisije, še manj pa, da bi ugodil taki
                  zahtevi. Lahko bi po poslovniku in po postopku v poslovniku začel zbor postopek za
                  razrešitev enega ali več članov, vendar seveda to ni tak primer.</p>
               <p>Zato smo soglasno mnenja, da v postopku pred preiskovalno parlamentarno komisijo
                  ni uporabljiv in se ne more uporabljati institut izločitve posameznih članov
                  preiskovalne komisije. Sicer bi samo povedal, da bi lahko v praksi, če bi sprejeli
                  meritorno odločanje o upravičenosti take zahteve, to pomenilo, da preiskovalne
                  komisije absolutno ne bi mogle poslovati. Namreč tisti, ki bi bil obravnavan pred
                  preiskovalno komisijo bi lahko na vsaki seji izločeval kakega člana in če bi o tem
                  moral odločati zbor, ki se sestane praviloma vsak mesec, bi lahko to izločevanje,
                  to igračkanje trajalo leto, dve ali pa tri. Tako, da menim, da je to tudi eden
                  izmed logičnih razlogov, zakaj ni v smiselni uporabi možen tak institut.</p>
               <p>Ko smo obravnavali to zadevo, smo menili, da bi, ker ni zakona in ni poslovnika,
                  le nekako postavili neke okvire oziroma opozorili preiskovalno komisijo na
                  okoliščine, na katere bi morala posebej paziti. Gre namreč za to, da se lahko
                  oseba pred preiskovalno komisijo pojavi v dveh statusih: kot priča in pa
                     <stage>(to ime sicer lahko štejete kot delovno)</stage> kot udeleženec ali
                  obravnavanec. Takšen dvojni status poznajo dejansko vse parlamentarne komisije
                  oziroma vsi postopki pred parlamentarnimi komisijami. Priča je priča tu <stage>(za
                     ta pojem ni potrebna razlaga)</stage>, prizadeti oziroma obravnavanec je pa
                  tisti, glede katerega je pričakovati, da bi lahko imel iz postopka pred
                  preiskovalno komisijo negativne posledice. Seveda je človekova pravica, da sam
                  sebe ne obtožuje in da ima, če lahko ima negativne pravne posledice, pravico do
                  ustreznega strokovnega pravnega zastopanja. To sledi iz točke 2, 3, 4 in 5 naših
                  stališč, tako da bi komisija pri svojem delu upoštevala ta možni dvojni status in
                  se ravnala tako, da bi se izognila očitkom kršenja človekovih pravic.</p>
               <p>Dalje smo člani odbora menili, da bi bilo priporočiti preiskovalni komisiji, kot
                  to stoji v 6. točki, da ne bi dajali izjav, zlasti ne izjav, ki  bi prejudicirale
                  krivdo in krivdne odnose, ker pač to ni produktivno in pravzaprav ne koristi
                  avtoriteti preiskovalne komisije niti avtoriteti parlamenta kot celote. Menili smo
                  tudi, da bo večkrat prišlo do takih situacij, ko bodo strokovno usposobljeni
                  zastopniki prizadetih, ki bodo vabljeni pred preiskovalno komisijo, podali razne
                  predloge in bo komisija, ki ni sestavljena po kriteriju strokovnosti <stage>(kar
                     je seveda pravilno, tega ne kritiziramo, ker gre za politično
                  komisijo)</stage>, ne bo mogla pravilno in pravočasno reagirati na ustrezen
                  zakonski in zakonit način.</p>
               <p>Zato meni naš odbor, da bi bilo primerno in potrebno, da se predsednici te
                  komisije dodeli strokovna pomoč, in sicer strokovnjak, ki bi obvladal procesno,
                  kazensko in civilno pravo in bi na ta način lahko reagiral na take in podobne
                  primere, ne da bi vsak tak predlog po nepotrebnem zavlačeval in oteževal delo
                  komisije. Zato naš odbor predloga:</p>
               <p>1. da zbor potrdi stališča in priporočila od točke 1 - 7, kot jih imate navedene v
                  poročilu, in</p>
               <p>2. da sprejme sklep, da se zahteva oziroma izločitveni predlog zastopnikov
                  podjetja HIT in direktorja Danila Kovačiča zavrže kot nedopusten, kot je to
                  napisano v našem poročilu.</p>
               <p>Hvala lepa.</p>
            </sp>
            <sp xml:id="SDZ1-Redna-08-1993-05-18.sp178">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ugotavljam, da so v dvorani zastopane vse poslanske skupine in odpiram
                  razpravo. Kdo želi besedo? Prosim, gospod Marjan Podobnik. Izvolite.</p>
            </sp>
            <sp xml:id="SDZ1-Redna-08-1993-05-18.sp179">
               <speaker>MARJAN PODOBNIK:</speaker>
               <p>Spoštovani! Najprej bi povedal oceno, da gre v včerajšnjem primeru, ki se je
                  zgodil na seji preiskovalne komisije, za žalitev Državnega zbora in preiskovalne
                  komisije in se postavlja osnovno vprašanje, ali lahko vsak odvetnik, ki se mu pač
                  zdi potrebno, da je nekje udeležen v teh stvareh, ki so v tem trenutku aktualne v
                  slovenski javnosti, postavlja zahtevo za izključitev članov preiskovalne komisije,
                  ki deluje zato, da bi določili ali se opredelili do odgovornosti prav njihovih
                  klientov? Namreč, če tega ne razrešimo - in tega ni v nobenem sklepu, ki ga je ta
                  odbor dal - kdo lahko to predlaga, potem sem prepričan, da bomo na vsaki naslednji
                  seji imeli pred seboj predlog določenih odvetnikov, da se določene člane komisije
                  izloči in s tem seveda onemogoči normalno delovanje komisije - izhajajoč iz
                  smiselne uporabe kazenskega zakona, ki govori o tem, da se pač, ko je podan
                  predlog za izločitev, od tega trenutka naprej se ta zadeva ne sme uporabljati.
                  Taka razlaga - opozarjam! - je bila dana tudi s strani predsednice naše komisije
                  na včerajšnji seji.  </p>
               <p>Osebno nasprotujem takemu načinu, torej možnosti opredeljevanja vabljenih oseb, da
                  se sami odločajo o tem, ali bodo spremenili svoj status iz prič v obdolženca, in
                  tako naprej - glede na to, da se ve, kaj vse potegne za seboj <stage>(torej
                     prisotnost odvetnikov, možnost izrabe ali tudi zlorabe številnih zadev, ki jih
                     to s seboj pelje)</stage>. Če pa se za to stvar Državni zbor odloči, mislim, da
                  je nujno, da sprejme sklep - ne o tem, da se predsednici komisije da na razpolago
                  enega pravnika. Bodimo resni! Množica odvetnikov bo skrbela za te ljudi, ki sedaj
                  prihajajo na to komisijo, ta komisija pa naj bi po tem predlogu dobila enega
                  pravnika za pravno pomoč. Namreč, sprašujem vas, koga lahko jaz kot član komisije,
                  ki prebiram sedaj že preko 3.000 strani dolgo gradivo, vprašam za pravni ali drug
                  nasvet? Nikogar, ali pa nekoga na lastne stroške! Mi pa hkrati z vsemi temi
                  predlogi dobesedno ščitimo tiste, ki jih vabimo sem zato, da bi pomagali pri
                  razčiščevanju teh zadev. Tu sploh ne odpiram drugega vprašanja, dejstva, da se je
                  konkretno svetnik Državnega sveta odločil, da molči in da torej ne pripomore k
                  razčiščevanju teh zadev; kakšne politične konsekvence so v normalnih
                  parlamentarnih demokracijah, je to druga stvar. Dejstvo, da jih tukaj niti sam
                  niti kdorkoli drug ni potegnil, pomeni, da mi še nismo normalna parlamentarna
                  demokracija. Vendar, to je drugo vprašanje.</p>
               <p>V zvezi s tem vprašanjem pa se moramo mi nedvoumno opredeliti do tega, ali bomo
                  tej komisiji omogočili normalno delovanje. Če ne, jo razpustimo danes, ker bomo
                  naredili sebi, predvsem pa članom komisije in tudi javnosti, ki določene stvari
                  pričakuje, največjo uslugo. Zato predlagam, da bi te sklepe, vsaj dopolnili.
                  Osebno predlagam, da bi jih spremenili v tem smislu, da se pač <stage>(naša
                     komisija je že sprejela sklep)</stage> vabi ljudi, ki jih povabimo na to
                  komisijo, kot priče. In do nadaljnjega ta sklep velja. To je bil sklep
                  preiskovalne komisije.Jaz predlagam, da ta predlog ostane. Če bo sprejet drugačen
                  sklep v okviru zakona o parlamentarni preiskavi itd., bomo uporabljali druge.
                  Predlagam, da do takrat velja ta dikcija.  Če pa se boste odločili za drugačno
                  varianto, mislim, da je nujno, da ima vsak član te preiskovalne parlamentarne
                  komisije možnost uporabe oziroma koriščenja pomoči ustreznih pravnih in drugih
                  svetovalcev.</p>
               <p>In sedaj dovolite, da izrazim dvom o tem, da so tisti pravni svetovalci, ki jih
                  imamo v tem trenutku v tem parlamentu, ustrezni. Ko sem prebral mnenje gospoda
                  Baškoviča, sem imel zelo slab občutek. Namreč, to je neposredno naravnano k temu
                  namreč ne gre za ustavno komisijo, da se ne bo kdo motil; gre za mnenje strokovne
                  službe tega zbora in če izhajamo iz tega mnenja, pač vsaj posredno izhaja to, da
                  bi bilo smiselno, če se le da zapreti usta poslancem, zato, da se ja ne bi kaj
                  izvedelo. Če se da, mislim, da je celo na tej komisiji predlog za ene tri leta, do
                  konca dela te komisije in če se le da zapre seje te komisije itd. In še enkrat
                  poudarjam, sem za to, da se zaščiti vse tiste, ki jih povabimo na to
                  parlamentarno-preiskovalno komisijo tako, kot so pač oziroma kakršne so pač
                  njihove pravice, izhajajoč iz ustave in ustreznih zakonov. Sem pa proti temu, da
                  hkrati ne omogočimo, da bi parlamentarna preiskovalna komisija, ki smo jo tu
                  ustanovili, lahko tudi uspešno delala.</p>
               <p>Zato tudi predlagam, da v 7 predlogu spremenimo, da odbor predlaga, da se ne
                  predsedniku, pač pa parlamentarni preiskovalni komisiji zagotovi pomoč <stage>(ne
                     strokovnjaka pač pa strokovnjakov)</stage> in poleg tega s pravosodnim izpitom,
                  ne samo pravne ampak še ustreznih drugih strok, ki bodo pač za te zadeve potrebne.
                  Namreč opozarjam, da za gradivo, ki ga prebiramo, je pravna pomoč samo ena od
                  zadev, ki jo tu rabimo. Mi smo seznanjeni z mnogimi zadevami, izrazito finančnih
                  itd., kjer je preprosto treba nekoga vprašati. In se postavlja vprašanje, ali je
                  smiselno, da iščemo nasvete na ulici ali je prav, da parlament omogoči komisiji
                  ustrezno strokovno pomoč.</p>
               <p>Konkreten predlog bi pa dal, kot že na samem začetku, da poleg teh členov damo nov
                  člen, nov sklep, ki jasno določa, kdo lahko da predloge za izločitev posameznih
                  članov komisije in da se v tem smislu jasno opredeli, da to ne morejo narediti
                  ljudje, ki jih povabimo na te seje, niti njihovi odvetniki ali kdor koli, pač pa
                  da to lahko naredi samo Državni zbor, na osnovi ocene, da člani komisije ne delajo
                  v skladu s svojimi pooblastili. Hvala.</p>
            </sp>
            <sp xml:id="SDZ1-Redna-08-1993-05-18.sp180">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Podobnik, bi vas samo prosil, če lahko svoje predloge oddate v
                  pisni obliki, da bomo lažje odločali.  </p>
               <p>Za besedo se je javil poslanec gospod Ivo Hvalica. Prosim.</p>
               <p>Če želi še kdo besedo k tej točki, naj se prijavi, gospod Miran Potrč, gospod
                  Šešerko, gospod Školč.</p>
            </sp>
            <sp xml:id="SDZ1-Redna-08-1993-05-18.sp181">
               <speaker>IVO HVALICA:</speaker>
               <p>Spoštovane kolegice in kolegi. To kar sem doživel včeraj naj bi bila otroška
                  bolezen naše parlamentarne demokracije, vendar je bilo nekaj hujšega. Dva
                  nepovabljena državljana Republike Slovenije, sta prišla v to hišo, preiskovalni
                  komisiji začela soliti pamet, govorila o napakah komisije itd., itd. Svojo
                  neizmerno aroganco sta sicer zavijala v kar lepo odvetniško leporečje, ampak jaz
                  se sprašujem, od kje ta aroganca? Tisti, ki pozna zadevo HIT, tisti ve, od kje ta
                  aroganca... In to je tisto, kar skrbi. Ljudje, ki bi morali</p>
               <p>hoditi sklonjenih glav, pridejo v to stavbo in se smejejo preiskovalni komisiji.
                  To je nedopustno. To je degradacija tega Državnega zbora. Kakšno kredibilnost naj
                  ima ta preiskovalna komisija na takšen način? Odšli so s smehom. Danes si lahko
                  pogledate fotografije, s smehom, z velikimi nasmeški. Zakaj? Zakaj se čutijo tako
                  varne? Dajmo, vprašajmo se!</p>
               <p>Tudi jaz nisem zadovoljen z mnenjem sekretariata ampak pustimo to, to je stvar
                  stroke; jaz ji moram skoraj verjeti. Pričakujem, da bo ta Državni zbor tako kot
                  naj je že utrdil, mene pa še posebej poimensko kot namestnika predsednice v
                  slučaju, ker je bila takrat bolna, da bo to, ne vem niti, če bomo o tem glasovali,
                  da bo to zopet potrdil in nam pravzaprav samo potrdil mandat in recimo, da bom, ko
                  bom to pozabil, smatral, da je bila to res neke vrste otroška bolezen, torej neke
                  vrste ošpice naše parlamentarne demokracije.</p>
               <p>Samo jaz vas opozarjam še enkrat, drage kolegice in kolegi, od kje takšna
                  gotovost, od kje ta aroganca!? Ko bomo, in če bomo in jaz vem, da bomo v tem zboru
                  odkrito govorili o izsledkih te komisije, se boste spomnili mojih besed.
                  Hvala.</p>
            </sp>
            <sp xml:id="SDZ1-Redna-08-1993-05-18.sp182">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Miran Potrč. Prosim.</p>
            </sp>
            <sp xml:id="SDZ1-Redna-08-1993-05-18.sp183">
               <speaker>MIRAN POTRČ:</speaker>
               <p>Hvala lepa. Jaz stališča in priporočila, pa tudi predlog sklepa, v celoti
                  podpiram. Jaz bi podprl tudi predlog gospoda Podobnika, da morda res ne gre
                  predvsem za pomoč strokovnjaka - jaz razumem v oklepajih, da je možno tudi več
                  strokovnjakov - samo predsedniku ampak parlamentarni komisiji, jasno pa v
                  operativnem delu na sami seji bo pač najbolj koristil neposredno predsedniku ta
                  strokovnjak ali strokovnjaki,  sicer pa v pripravah prav gotovo tudi vsem
                  članom.</p>
               <p>Ob tem bi želel in zaželel, da izberemo ne samo ustrezne strokovnjake, ampak da
                  zagotovimo, da bodo člani parlamentarne komisije strokovna mnenja tudi upoštevali.
                  Če jih bodo, bo najbrž njihovo delo lažje, če jih ne - bodo tako kot mnogokrat
                  doslej tudi ta Državni zbor nekaterih opozoril ni želel upoštevati - bo pač
                  nekoliko težje.</p>
               <p>Drugo. Štejem, da so pripravljena stališča in sklepi  v smeri pomoči, ki bi jo naj
                  Državni zbor ob vprašanjih, ki so se odprla, dal preiskovalni komisiji za
                  zagotovitev kvalitete njenega dela, njenih pooblastil, njene učinkovitosti, pa
                  tudi določene sugestije, kakšne postopke naj uporablja, zato da v bodoče do takih
                  zapletov ne bi prišlo in da bi seveda tudi tisti, ki prihajajo pred preiskovalno
                  komisijo imeli določen položaj in da bi  jim bile varovane tudi smiselno njihove
                  pravice, ki jih sicer imajo v postopkih. Vsi predlogi, ki so dani v tej smeri, se
                  mi zdijo ne samo korektni, trdim, da so smiselno v celoti povzeti iz
                  pripravljenega nemškega zakona o parlamentarni preiskavi, da je mogoče takšen
                  način razumevanja povzeti iz priporočil in ocene strokovnjakov in ekspertov Sveta
                  Evrope o ureditvi parlamentarne preiskave v 12 evropskih državah. Jaz ne trdim, da
                  mora biti to za nas sveto, ampak je to pač neka izkušnja in upal bi trditi, da so
                  približno bila ta razmišljanja prisotna - ne kot soglasnost sprejetih sklepov,
                  ampak razmišljanja - tudi v dosedanjih razpravah v poslovniški komisiji in na
                  Odboru za notranjo politiko in pravosodje, pa tudi v skupini strokovnjakov, s
                  katerimi smo se doslej že dvakrat sestali in razmišljali, kaj naj bo vsebina
                  zakona in poslovnika, pri čemer se v bodoče, ko bo zakon sprejet <stage>(upam, da
                     bo čimprej)</stage> seveda ne bo moglo dogajati, da se nekdo ne bi odzval
                  vabilu, se ne bo moglo dogoditi, da nekdo ne bo dajal izjav, bo pa lahko koristil
                  zase tudi tiste procesne garancije, ki mu jih bo pač zakon in smiselna uporaba
                  postopka dajala. Mislim pa, da je to nujno in prav - ne samo ker pravimo, da smo
                  in želimo biti pravna država, ne samo zaradi poudarkov, ki smo jih zjutraj slišali
                  od gospoda predsednika in Pahorja ob vstopu v Svet Evrope, s posebnim poudarkom na
                  spoštovanju človekovih pravic ampak mislim, da je to konec koncev predvsem
                  pomembno zaradi  integritete dela Državnega zbora, preiskovalne komisije in
                  slehernega njenega člana. Ker, če bodo spoštovane procesne garancije, potem bodo
                  tiste ugotovitve, do katerih bomo prišli oziroma bo komisija prišla, takšne, da
                  jih bo z lahkim srcem sprejel vsak poslanec Državnega zbora in da bodo imele ne
                  samo svojo formalno izglasovano težo z večino poslancev, ampak tudi z ustrezno
                  moralno težo, ki jih morajo imeti, da se nam ne bo dogodilo, da bomo potem sklepe,
                  ki jih bomo po poročilu komisije sprejeli, komentirali vsak - kot poslanec in vsak
                  kot državljan in vsak kot odvetnik in vsak kot politik - na svoj način tako kot
                  znamo to mnogokrat narediti. Mislim, da je to bolj škoda kot korist za delo
                  komisije.</p>
               <p>Jaz posebej podpiram 1. točko stališč in priporočil, ker menim, da daje v celoti
                  jasen  odgovor <stage>(gospod Pukl ga je pa tako tudi  obrazložil)</stage> na to,
                  da - tudi po moji presoji, če bomo to sprejeli pa po odločitvi Državnega zbora -
                  ni nikogar, ki bi v kakršnikoli obliki vabljen na preiskovalno komisijo in tudi ne
                  nobenega pravnega zastopnika ali kogarkoli, ki bi lahko postavil vprašanje sestave
                  komisije. <stage>(Ni.)</stage> Te možnosti izločitve, po mojem, ni. Jaz razloge,
                  ki jih je gospod Pukl dal, sprejemam in tudi trdim, da je to logika v vseh
                  ureditvah, ker gre pač za parlamentarce. Ker gre za drug položaj parlamentarne
                  preiskovalne komisije vis-a-vis pravosodja, ima prav gospod Pukl, ko pravi, če bi
                  to izpeljali do absurda, potem se lahko reče: neka poslanska skupina ne sme biti,
                  ker ima same take člane, ki so že kaj izjavili in na koncu ni več nobenega
                  poslanca.</p>
               <p>Posebej podpiram te opredelitve od točke 2 do 5, ki zadevajo potrebo, da se
                  preiskovalna komisija, preden vabi, le dogovori, v kakem svojstvu bo posameznike
                  vabila. To je izrecna rešitev osnutka nemškega zakona in tudi izkušnja drugod.
                  Mislim, da bo morda res s tem nekoliko oteženo delo komisiji, da bo morala
                  opraviti več priprav, preden bo koga povabila, da bo eventualno morala opraviti
                  kakšna pripravljalna dejanja, kakšne razgovore, študije, da se bo ugotovilo, v
                  kakem svojstvu koga vabiti, vendar bo potem vedela kako mora ravnati. V nasprotnem
                  primeru bo - jaz dopuščam to možnost - znova prihajalo do nepotrebnih zapletov, ki
                  ne bodo niti slučajno v korist delovanja komisije in Državnega zbora.</p>
               <p>Posebej podpiram tudi 6. sklep. Mislim, da bi to morala biti, zaradi inegritete
                  Državnega zbora, naša opredelitev in naš dogovor. Podpiram iz razloga, ker
                  izločitev ni mogoča, vendar bi moral vsak član parlamentarne preiskovalne
                  komisije, po mojem prepričanju, vedeti, da ima dolžnost <stage>(v imenu Državnega
                     zbora)</stage> ugotavljati resnico, vse vprašati, "vrtati" v različne stvari,
                  da pa nima pravice dajati vnaprejšnjih ocen; ocen o krivdi nima pravice dajati.
                  Mislim, da so nekateri člani preiskovalne komisije - na žalost, jaz verjamem, da
                  nehote in v nevednosti o tem - ocene in izjave dajali. Škoda, in prav je, da jih
                  na to opozorimo, da takšnih ravnanj v bodoče ne bi bilo, ker bo to boljše za njih,
                  za komisijo in tudi za Državni zbor. V nasprotnem se bodo stalno pojavljale
                  razprave, ali nekdo je objektiven ali ni, čeprav vemo, kaj objektivnost v tem
                  primeru pomeni.</p>
               <p>Zato tudi tisti del razprave, ki je danes bila in ki zadeva najprej strokovnost in
                  kvaliteto našega sekretarja Službe za zakonodajne in pravne zadeve ne sprejemam. Z
                  vso ograditvijo na različne možne razlage je on svoje mnenje podal. Prosim, ne
                  kvalificirati to na način, kakor je bilo kvalificirano, ker v tem primeru se
                  sprašujem, kdo od strokovnjakov bo želel dajati mnenja, če bo lahko za to dobil
                  politično kvalifikacijo.</p>
               <p>Drugo. Prosim in se ograjujem od razprave o državljanih in odvetnikih in
                  komurkoli, ki lahko pride ali ne, nastopa tako ali drugače. Izkoristili so
                  priložnost, ki so jo imeli, v bran pravice človeka, ki še ni obsojen, tudi ne v
                  preiskovalni komisiji. Gospod Hvalica ima lahko informacije, iz katerih trdi, -
                  danes ponovno - da gre za krivdo; jaz jih nimam in jih vnaprej ne želim dajati; če
                  bi jih pa imel, jih tudi v naprej ne bi dajal. To bi vsakemu članu komisije
                  priporočal.</p>
               <p>Mislim, da je 6. točka posebej pomembna tudi iz razloga, ker sestavo te komisije
                  določa Državni zbor; samo on jo lahko spreminja. Mislim pa osebno, da bi bilo prav
                  opozoriti vse člane parlamentarne preiskovalne komisije, da ravnajo tako, da ne bi
                  bilo potrebe, da bi kdo od poslancev Državnega zbora postavil vprašanje, ali ne bi
                  bila smotrna kakšna zamenjava v tej preiskovalni komisiji. Hvala.  </p>
            </sp>
            <sp xml:id="SDZ1-Redna-08-1993-05-18.sp184">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Hvalica ima repliko.</p>
            </sp>
            <sp xml:id="SDZ1-Redna-08-1993-05-18.sp185">
               <speaker>IVO HVALICA:</speaker>
               <p>Hvala lepa. Res, da včasih človek, ko govori o neki krivdi, pozabi, ker je že
                  toliko v tem, da reče "utemeljen sum". Jaz sem zadnje čase začel uporabljati en
                  drug izraz "super utemeljen sum". Če tega ne napišejo sredstva obveščanja nisem
                  kriv. Hvala.</p>
            </sp>
            <sp xml:id="SDZ1-Redna-08-1993-05-18.sp186">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod doktor Leo Šešerko, prosim.</p>
            </sp>
            <sp xml:id="SDZ1-Redna-08-1993-05-18.sp187">
               <speaker>DR. LEO ŠEŠERKO:</speaker>
               <p>Spoštovani predsedujoči, spoštovani zbor! Najprej beseda o tem, kar se je dogajalo
                  včeraj. Ker je bilo nejasno, v kakšnem naslovu je gospod Kovačič nastopil pred
                  komisijo, je bil še razumljiv predlog obeh odvetnikov, da odsvetujeta gospodu
                  Kovačiču odgovor. Ko pa smo v komisiji razjasnili, da nastopa kot priča, je celo
                  eden od obeh odvetnikov, gospod Stanovnik, ugotovil, da je skladno z zakonom o
                  kazenskem postopku dolžan odgovarjati, oziroma da ne obstoje več razlogi, da
                  gospod Kovačič ne odgovarja; in vendar ni odgovarjal. Sedaj ne bom govoril
                  politično, kaj to pomeni, ampak strokovno sta bila oba odvetnika pod nivojem, ker
                  sta zlorabljala okoliščino, da sta predstavljala, kakor da imata ona dva vse
                  znanje o procesnih postopkih, komisija jih pa nima. In vendar je bilo popolnoma
                  jasno, da je imela komisija pravno prav in da sta odvetnika pravno, strokovno
                  zagovarjala stališče, ki je bilo nevzdržno. Torej, gospod Kovačič je bil včeraj
                  dolžan odgovarjati, ker je nastopal kot priča, in to je tudi vedel.</p>
               <p>Tako, da je šlo tu za dogodek, ki jasno kaže, da na strani gospoda Kovačiča ni
                  bilo dobronamernosti, tudi na strani odvetnikov ne, in da je šlo za poskus, da se
                  izigra tako komisijo kot ta parlament. - Toliko samo k temu, kar je bilo
                  včeraj.</p>
               <p>Sedaj pa k predlogom sklepov, ki so tu pripravljeni. Moram povedati, da če bi bili
                  v tej obliki, kot so tu pripravljeni, ti sklepi sprejeti, bom jaz verjetno
                  odstopil kot član komisije.</p>
               <p>In sedaj bom natančno razložil zakaj.</p>
               <p>Strinjam se z gospodom Potrčem, ki je prej rekel, da je treba v nadaljnji
                  proceduri doseči, da se bo vsakdo, kdor bo pozvan pred komisijo, dolžan pojaviti
                  pred to komisijo. - In to je treba določiti, ali z zakonom o delu preiskovalne
                  komisije ali s poslovnikom; to naj točno precizirajo pravniki. Že danes lahko
                  smiselno - ne da bi čakali na zakon, ki bo sprejet - tako kot določa ustava,
                  uporabljamo zakon o kazenskem postopku in če vabimo priče, so te dolžne nastopiti
                  pred preiskovalno komisijo že danes in odgovarjati brez odvetnikov.</p>
               <p>Po moje je tu v predlogu sklepov neka zmeda - razen v prvem, ki ga popolnoma
                  podpiram - to je ta, da se ne izloča nikogar od članov komisije - in sicer v
                  točki, kjer je govor o tem, v kakšnem naslovu bodo povabljenci odgovarjali. Ti
                  lahko odgovarjajo kot povabljenci <stage>(kot je rekel gospod Pukl)</stage>, kot
                  osumljenci, lahko odgovarjajo kot priče in lahko odgovarjajo kot izvedenci. In to
                  posebej podčrtujem, ker komisija ne bo mogla delati, če ne bo mogla vabiti tudi
                  izvedencev, da bodo v posameznih vprašanjih, ki jih je treba razjasniti, pojasnili
                  stvari; tako dela sodišče in tako bo delala tudi preiskovalna komisija. To je
                  jasno. Status enih in drugih je pa seveda različen - to je tudi jasno.</p>
               <p>Kar zadeva te predlagane sklepe. Strinjam se z drugim predlaganim sklepom, da
                  komisija vnaprej opredeli, v kakšnem naslovu je nekoga povabila; kar je jasno, ker
                  je potem njegov pravni status določen in potem je jasno, ali lahko pride tja z
                  odvetniki, ali bo prišel brez odvetnikov. Jaz torej ne nasprotujem temu, da nekdo,
                  ki je kot osumljenec vabljen, pride z odvetniki in mu ti svetujejo, ali bo
                  odgovoril ali ne. Toda, če je povabljen kot priča, ne more uporabiti te
                  možnosti.</p>
               <p>Kar zadeva tretjo točko. Treba jo je spremeniti v toliko, da se v tem tretjem
                  predlaganem sklepu določi ali reče: če je povabljenec na zaslišanje povabljen kot
                  priča ali kot izvedenec, jasno ne bo imel odvetnikov, ki bi mu svetovali, ali bo
                  sedaj odgovarjal ali ne, ampak samo v primeru, če nastopa kot osumljenec.</p>
               <p>Kar zadeva četrto točko se mi zdi popolnoma nesprejemljiva. Zakaj? Ker
                  predpostavlja uzakonjenje ali uveljavljanje tistega, kar se je včeraj zgodilo.
                  Kadarkoli se spomni, bo v načelu odklonil odgovarjanje. S tem pa nočem trditi, da
                  mora nekdo, ki je pred preiskovalno komisijo, v vsakem primeru odgovarjati. Hočem
                  samo reči, da je treba natančno določiti, po kakšnih pogojih ali po kakšni pravni
                  podlagi je dolžan odgovarjati. Če je vprašanje žaljivo - to bomo morali
                  precizirati - ni treba da odgovarja. Mislim, da je treba celo določiti, da je v
                  takem primeru spraševalca, se pravi člana komisije, treba določiti tistega, ki bo
                  odgovoren za tako vprašanje. Drugič, če vprašanje zadeva neko intimno zadevo, ki
                  ni v zvezi s prekoračitvijo javnih pooblastil, potem je popolnoma jasno, da ni
                  treba, da na tako vprašanje odgovori, ali da opozori, da je to vprašanje takšno,
                  da ni v zvezi z zadevo, ali da je to intimna zadeva, ki ne spada v javno
                  obravnavo.</p>
               <p>Kar zadeva 5. točko je razumljivo, da mora predsednik komisije, tako kot na
                  sodišču, tistega, ki ga izprašuje, opozoriti na njegove pravice. To je elementarna
                  reč. Opozori ga v kakšnem naslovu nastopa in kakšne so njegove pravice, se pravi
                  kdaj lahko odkloni odgovor tudi kazenski zakon določa - če oceni, da bi mu odgovor
                  škodoval v tistem delu, kjer pravice do vprašanja niti zakonodaja ne daje.</p>
               <p>Kar zadeva 6. točko, ta se mi zdi posebej problematična. Moram reči, da me je
                  gospod Potrč zelo presenetil, ker se je prej izrekel, da posebej podpira to točko.
                  Jaz nasprotno menim, da je povsem nesprejemljiva. To utemeljujem s tem: če bo
                  članom parlamentarne preiskovalne komisije prepovedano, da dajo javna mnenja o
                  zadevi, potem bo to, prvič, pomenilo, da ne morejo pred tem parlamentom utemeljiti
                  za kaj sploh predlagajo nek preiskovalni postopek. Zaradi tega, ker je že v sami
                  utemeljitvi nekega preiskovalnega postopka treba neke indicije navesti. Če bo
                  interpretacija tega tako striktna, da se bo v vsakem primeru lahko takoj štelo, da
                  je to, tudi če ne gre za intimne zadeve, tudi če ne gre - to je zadnja stvar, ki
                  sem jo v tem pogledu želel omeniti - tudi če ne gre za ogrožanje varnosti
                  Republike Slovenije - to mislim, da je edini argument, zaradi katerega bi lahko
                  razglašali obravnave pred preiskovalno komisijo za tajne; v nobenih drugih
                  zadevah. Ker, če ne bomo naredili teh obravnav javnih, potem bodo postopki pred
                  preiskovalnimi komisijami tekli natančno tako kot pred sodiščem. To ne bi bil več
                  smisel teh parlamentarnih preiskovalnih procedur, ker potem se lahko to vse dogaja
                  pred sodiščem. Pred sodiščem se pa dogaja tisto, kar se je dogajalo včeraj pred
                  našo preiskovalno komisijo: zavestno zavlačevanje, ki ga odvetniki izvajajo zato,
                  ker računajo, treba je stvari speljati v pesek, treba je čimbolj zavleči, čez čas
                  bodo itak druge stvari postale aktualne, te manj aktualne, javnost se bo navadila,
                  da imamo neke oblike kriminala, ki predstavljajo neko obliko galantnosti. To je
                  nemogoče!</p>
               <p>Zato predlagam, da danes tu sprejmemo samo 1. točko, v kateri je rečeno, to kar je
                  rečeno, da preiskovalna komisija v sedanji sestavi nadaljuje delo, da pa - zato,
                  da ostale stvari razjasnimo - zelo pospešimo pripravo tako poslovnika kot zakona o
                  preiskovalnih komisijah.  </p>
               <p>Treba je opozoriti še na to, da nemški zakon, na katerega se sklicujete, ni bil
                  sprejet, še ni sprejet. In sicer moram reči, da smo se pozanimali pri nemških
                  kolegih, kako je s statusom tega zakona. Rekli so tako: parlamentarna večina bi ga
                  sprejela, ampak v restriktivni obliki, ki omejuje možnost dostopa javnosti do
                  procedure; opozicija tega striktno noče, zato ker ti preiskovalni postopki niso
                  namenjeni temu, da bodo nekomu, ki je naredil prometno nesrečo ali drugo
                  kriminalno dejanje, da ga bodo obravnavali. Pravi smisel preiskovalnih komisij je
                  raziskovanje povezav med nezakonitimi dejanji in politiko. To je ključna stvar te
                  procedure. Zato je tako pomembno, da se obravnavajo javno.</p>
               <p>Zaradi tega tudi predlagam, da mi "na vrat na nos" ne sprejmemo teh sklepov, zato
                  ker bi bilo boljše, da bi že po teh skromnih izkušnjah, ki jih v komisijah imamo,
                  da bi Komisija za notranjo politiko in zakonodajo skupaj z našo komisijo
                  pripravila te sklepe, ne pa sama, ker smo tudi mi celo vrsto sklepov sprejeli po
                  včerajšnjem debatlu in bi izkušnje, ki jih imamo, lahko prenesli v te sklepe že ta
                  trenutek. Komisija za notranjo politiko teh neprijetnih bolečih izkušenj, ki jih
                  mi imamo, v glavnem ni imela in zaradi tega je tu neko razhajanje; jaz predlagam,
                  da ga na tak način - da samo 1. točko sprejmemo - razjasnimo in skupaj pripravimo
                  pravilnik. Hvala.</p>
            </sp>
            <sp xml:id="SDZ1-Redna-08-1993-05-18.sp188">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replike, ali prijave k razpravi? Replika, gospod Toplak, ali razprava?
                  Gospod Jožef Školč ima besedo, za njim bo na vrsti gospod Žarko Pregelj.</p>
            </sp>
            <sp xml:id="SDZ1-Redna-08-1993-05-18.sp189">
               <speaker>JOŽEF ŠKOLČ:</speaker>
               <p>Hvala lepa. Jaz se opravičujem, ker bom mogoče kakšno stvar dvakrat povedal.
                  Večino tega, kar se je zgodilo in kar mislim povedati, sem itak svoj čas govoril.
                  Ti zapleti so bili pričakovani. O njih smo govorili takrat ponoči; mislim, da sem
                  jaz nekajkrat o tem govoril.</p>
               <p>Tako da se mi zdi najprej pomembno distancirati se vseh tistih, ki nekoga, ki je
                  bolj spreten, se pravi odvetnike <stage>(ki so pa pomemben člen v tem, da se
                     varuje osebno dostojanstvo ljudi, ki se jih za karkoli poskuša
                     obdolžiti)</stage> diskritirajo. Parlament, ki je pred kratkim sprejel osnutke
                  zakonov, ki urejajo notariat in odvetnike, si tega ne bi smel dovoliti. Zdi se mi,
                  da na tak način daleč ne bomo prišli. Vsekakor ne bomo prišli daleč, če bomo
                  vsakega, ki bo na kakršno koli težavo opozoril, obtožili, da je zoper resnico.
                  Meni je do tega, da na koncu pridemo do nekih izsledkov, kaj se je tam dogajalo,
                  ampak v tem postopku je treba braniti dostojanstvo vseh.</p>
               <p>Ta preiskovalna komisija, na način kot smo jo spustili na delo - se pravi ne da bi
                  imela organizirana pravila, ne da bi imela zakon, o katerem smo trdili, da je
                  nujno potreben - je pred zelo velikim izzivom; in z njo seveda tudi ves parlament.
                  Enostavno ni mogoče vedno ravnati, ko se nekaj pokaže, po zdravi pameti. Treba je
                  vedeti - in mislim, da izkušnje imamo iz drugih zgodb - da tudi parlament ni
                  nedotakljiv. Zato ne razumem tistih, ki so tako z veseljem vrgli prvi kamen, da se
                  sedaj čudijo, če jim je nekdo pač vrnil z gorjačo.</p>
               <p>Enostavno ni v tem problem. Problem je v tem, da v teh stališčih, se mi zdi, je
                  potrebno vreči ven to 1. točko <stage>(in to je tudi edina, zaradi katere se je
                     verjetno ta odbor sestajal)</stage>, ker v tej točki ni pojasnjeno, zakaj naj
                  bi bila nedopustna izločitev članov komisije. Enostavno to ni pojasnjeno. Mi lahko
                  s politično voljo ocenimo, da to ni. Drugo je vprašanje, ali bomo sprejeli zahtevo
                  za izločitev ali ne? Jaz sem tukaj nekje, kaj jaz vem, v dilemi. Lahko se zgodi
                  to, kar pravi gospod Potrč, da na koncu nihče ne bo mogel biti tisti, ki bo v
                  preiskovalni komisiji. Ampak te vrste diskusije narekujejo predvsem to, da
                  kdorkoli se s tem poslom ukvarja, mora določena pravila spoštovati. Verjetno je
                  preveč patetično, če bi od gospoda Podobnika zahtevali, da preden pristopi v
                  kakšno komisijo, da se tukaj javno zaobljubi, da bo spoštoval ustavo in zakon.
                  Ampak to je pogoj za to, da te stvari tečejo. Zakon velja tako za gospoda Kovačiča
                  in zakon velja tako za gospoda Podobnika.</p>
               <p>In seveda tudi zame; vidim, da me gospod Rupel gleda tako, kot bi se izvzel iz teh
                  stvari. <stage>(Medklic: Nimam. Samo prikrajšal sem si eno repliko.)</stage> Tako,
                  da se mi zdi, da niso tudi umestne vse te zgodbe o žalitvah Državnega zbora, pa
                  tudi o tem, kaj si lahko dovoli vsak odvetnik. Mogoče si ne morejo čisto vsega
                  dovoliti, ampak tisto, na kar sem jaz opozarjal pred časom in na kar opozarjam
                  tudi sedaj, je, da si tudi vsak poslanec ne more vsega dovoliti. In to je problem
                  te preiskave.</p>
               <p>Zavezanost z zakonom je za poslance toliko večja in morajo upoštevati dostojanstvo
                  vseh teh, o katerih teče preiskava.</p>
               <p>Če govorimo o tej situaciji včeraj <stage>( jaz sem k sreči prikrajšan za to
                     zadovoljstvo, da bi bil v tej komisiji)</stage>, potem je seveda osnovno
                  vprašanje, kakšno vabilo je dobil gospod Kovačič. Ali je dobil vabilo kot
                  osumljenec, ali kot priča, ali kot ekspert, kot pravi gospod Šešerko. Če je bila
                  narejena napaka na naši strani, potem se ni kaj jeziti na tistega, ki se -</p>
               <p>potencialno - brani. In tudi nič ne zaleže to, da se reagira tako, da se reče, da
                  "že ve, zakaj tako reagira".</p>
               <p>Jaz mislim, da je treba razmišljati tudi o tem, da obstoje razlogi za to, da se
                  tudi parlamentarca izloči iz take komisije. Nenazadnje sem jaz zadnjič celo noč
                  utemeljeval nek predlog, zakaj je smiselno, da nekdo ni član te parlamentarne
                  komisije; in parlament je takrat to sprejel. Obstoje seveda tudi drugi razlogi. In
                  če parlament imenuje komisijo v zadevi, v kateri naj bi nekaj razčistili, je zame
                  neodgovorno vnaprej reči, da se stvari vnaprej vedo. Če se vnaprej vedo, potem je
                  treba dati to poročilo sedaj na mizo <stage>(in je škoda, da se sploh
                     ukvarjamo)</stage> z vsemi dokazi.</p>
               <p>Zato se mi zdi, da ta zahteva - ki velja drugače do preiskovalcev in do sodnikov
                  -, da ni mogoče prejudicirati izida, bi morala veljati tudi do parlamenta. Ustava
                  je v stvareh, ki govorijo o človekovih pravicah, dosti obsežna in govori, da je
                  vsakdo nedolžen, dokler mu ni dokazana krivda. In to je prvo določilo, ki ga velja
                  tukaj upoštevati. To z velikim veseljem predavam, ker se mi zdi, da je s stališča
                  liberalnih svoboščin to osnovno izhodišče, da si mi ne moremo domišljati, da je
                  država vsemogočna in da lahko potepta tistega, ki ga hoče. Problem parlamenta je,
                  da na koncu brani posameznika, da predpiše državi tudi te omejitve, kako gre zoper
                  koga. Kot gredo stvari naprej, vidite, da se to lahko zgodi vsakomur. In v kolikor
                  ni teh garancij in če jih ne bi bilo in če ne bi bilo tega sprejema v Svet Evrope,
                  ki temelji natančno na teh stvareh, potem bi bil to "divji Zahod", kot se temu
                  reče, ali pa pravica glasnejšega - jaz ne bom rekel pravica močnejšega.</p>
               <p>Zato imam dva predloga. Da enostavno to prvo točko izpustimo, ker enostavno ni z
                  ničemer utemeljena. Kar piše v pravi službi, govori čisto o drugem. In vsa
                  prejšnja diskusija o ustanovitvi preiskovalne komisije je temeljila na tem, da se
                  bo smiselno uporabljalo določila iz tega zakona. In sedaj vidimo, kakšni so ti
                  problemi - pa sploh še nismo prišli do vprašanja, kako koga privesti, če ne bo
                  hotel priti, in kam ga pripreti, ali ga bo imela policija priprtega, če ga bo
                  treba imeti, in tako naprej - niz stvari je še; in ne vem, ali bo to delala gospa
                  Dobrajčeva, ali kdo, ali tista skupina strokovnjakov.</p>
               <p>Strinjam se z zahtevo gospoda Podobnika in drugih, da je treba to strokovno
                  skupino okrepiti; da se tukaj pusti do neke mere odprte roke, da rečemo
                  "strokovnjakov" in če je potrebno, da se angažira tudi druge.</p>
               <p>Dajem pa v razmislek tudi to, da bi vsakdo, ki v tem sodeluje, le dal to izjavo,
                  da bo spoštoval ustavo in zakon. Mislim, da mu to na koncu ne bo težko. In ta
                  pravila in te omejitve je pametno imeti tudi zaradi tega, ker ko se stvar konča in
                  če se ne dokaže ...  Da bo stvar popolnoma razumljiva: če moji poslanski kolegi za
                  nekoga trdijo, da krade in na koncu te preiskave ne bo mogoče dokazati, da so
                  kradli, potem sledijo civilne tožbe <stage>(predvidevam)</stage> z druge strani.
                  In zato jaz ne bi bil rad tisti, ki bi potem delil odgovornost tistih, ki se ne
                  morejo vzdržati teh sodb do tega trenutka, ko imajo materialne dokaze. Zato je
                  tudi pametno delati neke vrste osnovna pravila preiskovanja, kajti kdor jih
                  prekrši, je to lahko razlog za izločitev. To je vsa zgodba. Zato se ne strinjam z
                  gospodom Šešerkom, ki praktično pušča možnost, da bi v vsakem trenutku o vsem
                  lahko presojali. Mi si moramo postaviti omejitve zato, da bomo lahko prišli do
                  konca, in zato, da tisti, ki bodo v tem sodelovali, vedo, v kakšnem postopku
                  sodelujejo.</p>
               <p>Če se je treba opredeliti tudi do tega, ali je sedaj že čas, kako utemeljiti to
                  zgodbo, da se teh ljudi ne izloči, potem se lahko utemelji samo s tem, da nismo
                  imeli izdelanih pravil in da nimamo zakona; nikakor pa ne s to prvo točko. In v
                  kolikor je utemeljitev taka, potem sem tudi jaz pripravljen glasovati za to, da ta
                  komisija nadaljuje v isti sestavi.</p>
            </sp>
            <sp xml:id="SDZ1-Redna-08-1993-05-18.sp190">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Leo Šešerko želi repliko. Prosim.</p>
            </sp>
            <sp xml:id="SDZ1-Redna-08-1993-05-18.sp191">
               <speaker>DR. LEO ŠEŠERKO:</speaker>
               <p>Moram priznati, da mi izvajanje gospoda Školča ni bilo čisto razumljivo oziroma
                  pustil je neko dvoumnost s tem, ko je na koncu rekel, da bi eventualno tudi on
                  glasoval za te predloge, če bi se člani komisije zavezali, da bodo ravnali po
                  zakonu. Jaz temu ne bi oporekal, če bi to omogočilo, da stvar teče naprej. Zaradi
                  tega, ker to, da nekdo ravna po zakonu, tega ni odvezan nihče, v nobenem trenutku.
                  Mi imamo imuniteto, ampak samo do tistega trenutka, dokler smo v funkciji
                  poslanca, ko se ta prekine, nam za dejanja, ki jih naredimo tudi v funkciji
                  poslanca, še vedno - ravno tako, kot vsakemu drugemu - grozi postopek. Zato ne
                  vidim razloga, zakaj bi naj člani preiskovalne komisije podpisovali posebno izjavo
                  o tem, da bodo spoštovali zakon.</p>
               <p>Želel sem še referirati nekaj drugega, o čemer je govoril gospod Školč. To je
                  vprašanje o javnosti, ki se mi zdi silno pomembno. Namreč, v čem je bistvena
                  razlika med sodiščem in preiskovalno komisijo. V sodnem sistemu obstoji tožilec in
                  obstoji sodišče. Ni tožilec tisti, ki pripravi sodbo in ni sodišče tisto, ki poda
                  obtožbo ali utemelji sum. V parlamentarni preiskovalni komisiji, ali če hočete v
                  parlamentu, je to drugače. Parlament je tisti, ki poda sum in parlament je tisti,
                  ki izvaja preiskavo. Težava v izvajanju gospoda Školča je bila v tem, da je on
                  peljal to stvar, kakor da bo preiskovalna komisija na koncu tudi sodbo izrekla.
                  Niti slučajno ne, tega ni nikjer v svetu. Zaradi tega se mi je zdel ta del njegove
                  argumentacije pretiran, ker je cela razprava tekla skozi to aluzijo, da
                  preiskovalna komisija ima namen ali tendenco ali se razglaša kot da lahko obsodi.
                  Nikogar ne bo obsodila. Pri celi stvari - že zaradi tega, ker je parlament v
                  dvojni funkciji, da postavi sum in da izvede preiskavo - je nemogoče, da bi
                  prepovedali članom preiskovalne komisije, da se v vsakem primeru vzdržujejo vsakih
                  javnih izjav. Moram reči, da jaz lahko to mirno rečem, ker mi nihče ne more niti
                  najmanjše javne izjave o zadevah, ki jih preiskujemo, očitati. Ravno zato, ker sem
                  se ves čas striktno vzdrževal vsakih javnih izjav in ker sem videl, kako je tekla
                  ta stvar in ker sem videl da je ta nujnost, da se javno prezentira namen
                  preiskovalne komisije, ki je neločljiv od postopka, ki se izvaja, vidim to
                  nujnost, da preiskovalna komisija dela javno, razen v primerih <stage>(tu se
                     strinjam z gospodom Školčem, morajo obstajati pravila njenega
                     delovanja)</stage>, ki sem jih jasno definiral: če gre za ogrožanje interesa
                  Republike Slovenije, če gre za intimno sfero, ki ni v zvezi z javno zadevo, ki je
                  v vprašanju; to ja, sicer pa mora komisija delati javno.</p>
            </sp>
            <sp xml:id="SDZ1-Redna-08-1993-05-18.sp192">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko želi gospod Vitodrag Pukl, prosim.</p>
            </sp>
            <sp xml:id="SDZ1-Redna-08-1993-05-18.sp193">
               <speaker>VITODRAG PUKL:</speaker>
               <p>Spoštovani! Se opravičujem, ker sem drugič za tem pultom. Bom poskusil biti zelo
                  kratek. Menim, da gre za nekakšen nesporazum, ko je gospod Školč pogrešil
                  obrazložitev k 1. točki in zaradi tega ne bo glasoval po tej točki oziroma bo
                  glasoval proti.</p>
               <p>To poročilo vsebuje samo stališča, priporočila, predloge in sklepe. Obrazložitev
                  sem podal tu za govornico in je sestavni del tega poročila. Menim, da tu ni
                  nobenega problema in tudi ni kaj narobe. Menim tudi, da je, z ozirom na gospoda
                  Šešerka, tudi prišlo do nekakšnega nesporazuma. Tretje stališče namreč pravno
                  priznava pravico do odvetnika v omejenem obsegu samo prizadeti oziroma obravnavani
                  osebi.</p>
               <p>6. točka nikakor ne pomeni nejavnost dela preiskovalne komisije; želi samo
                  opozoriti in preprečiti, predvsem opozoriti, da člani komisije ne dajejo izjav
                  izven dela komisije, v javnosti, s katerimi bi prejudicirali krivdni odnos oziroma
                  dejansko stanje, dokler še to ni ugotovljeno. Hvala.</p>
            </sp>
            <sp xml:id="SDZ1-Redna-08-1993-05-18.sp194">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod... Replika? Ja, prosim, gospod Poljšak.</p>
            </sp>
            <sp xml:id="SDZ1-Redna-08-1993-05-18.sp195">
               <speaker>MARIJAN POLJŠAK:</speaker>
               <p>Gospod Školč je uporabil, "da bi delali po zdravi pameti". Že včeraj smo po zdravi
                  pameti vedeli, da tista dva gospoda nimata kaj iskati zraven in smo se tudi tako
                  pogovarjali, samo komisija je bila neodločna. Če po zdravi pameti ena skupnost
                  nekaj odloči, to je tudi ponavadi zakonito in tako je pravilno. Jaz se ne strinjam
                  z vami. Ker je on, tudi po zdravi pameti, nas z gorjačem nazaj udaril, nas je
                  udaril zato, ker smo mu mi omogočili kot komisija. Če bi bili mi enako arogantni,
                  bi njega udarili močneje kot nas je on in bi povedali kakšne pravice imajo. Mi smo
                  se pa vedli kot strahopetci. Vprašanje je - v ponedeljek bo spet ponovitev, bomo
                  imeli komisijo in se bomo mi lahko enako izkazali in bomo imeli enake probleme
                  naprej. Če pa hočete kakšnega izločiti iz komisije, morate biti moralno
                  prepričani, ali tisti človek namerava, da ima intenco podtikati lažne argumente.
                  Če eden nima nameta podtikati lažnih argumentov - v komisiji jaz ne mislim za
                  nobenega, sem za vsakega prepričan, da ne misli lažnih stvari podtikati. Upam, da
                  tudi drugi za vsakega mislimo, da se misli normalno boriti za to, da pridemo do
                  resnice - po svojem prepričanju, seveda - in s svojimi metodami - potem nimamo
                  tukaj kaj diskutirati in koga odstavljati. Hvala.</p>
            </sp>
            <sp xml:id="SDZ1-Redna-08-1993-05-18.sp196">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Školč, prosim.</p>
            </sp>
            <sp xml:id="SDZ1-Redna-08-1993-05-18.sp197">
               <speaker>JOŽEF ŠKOLČ:</speaker>
               <p>Hvala lepa. Vnaprej sem se opravičil, v kolikor sem bil v kateri točki malenkost
                  manj razumljiv, ampak delal sem si beležke na papirje, ki smo jih dobili pred
                  parimi minutami. Ne bi repliciral gospodu Poljšaku, ker ni moje, da razpravljam "z
                  zdravo pametjo". Govoril bi pa o tem, kaj o sodbi in obsodbi. Ta komisija bo na
                  koncu gotovo dala neke sodbe o stvareh. Tisto, kar je zdaj problem, je, da se
                  poskuša v bistvu obsoditi ljudi ne da bi imeli za to dokaze; o tem sem jaz
                  govoril; o tem je pač lahko nerodno uporabljen termin sodba. Strinjam se, da ne
                  gre za sodbe v imenu ljudstva ampak sodbo o stvareh.</p>
            </sp>
            <sp xml:id="SDZ1-Redna-08-1993-05-18.sp198">
               <speaker>PODPREDSEDNIK DR. LEV KREFT:</speaker>
               <p>Hvala lepa. Če ni več replik, ima končno pravico do besede gospod Žarko Pregelj.
                  Izvolite.</p>
            </sp>
            <sp xml:id="SDZ1-Redna-08-1993-05-18.sp199">
               <speaker>ŽARKO PREGELJ:</speaker>
               <p>Spoštovani! Najprej želim zadevo, tako kot ponavadi, proceduralno dati tam na
                  mesto, kamor sodi. 46. točka ima naslov: predlog za izločitev treh članov
                  preiskovalne komisije Državnega zbora.</p>
               <p>Prvo vprašanje. Sprašujem, po kateri proceduri je ta točka prišla na dnevni red?
                  Logičen odgovor je tukaj jasen: smo ga izglasovali. Seveda smo izglasovali.
                  Sprašujem, kdo je tukaj predlagatelj? Kdo je predlagal izločitev teh članov
                  preiskovalne komisije? Če berem prvi dokument, naslovljen na predsednika Državnega
                  zbora, gospoda Hermana Rigelnika, s strani predsednice preiskovalne komisije v
                  omenjenih zadevah, je to sklenila sama komisija. Sprašujem, ali je to res, kako je
                  to sklenila, kje je sklep in kakšen je bil rezultat glasovanja.</p>
               <p>Druga zadeva. Nasprotujem, da se obravnavajo zahteve predlagateljev, ki te pravice
                  nimajo in zato ne želim razpravljati o teh zahtevah. Zame so brezpredmetne. To
                  zahtevo o izločitvi lahko podajo zgolj poslanci, kajti tudi poslanci smo to
                  komisijo izvolili in procedura je vedno taka, da se nekoga razreši po istem
                  postopku, kot se ga je tja postavilo; torej vloga podpisana vsaj z enim imenom
                  poslanca; čeprav je tukaj lahko tudi to vprašljivo, kajti ta komisija je bila v
                  resnici imenovana s tretjino vseh poslancev tega zbora. Potem je potrebno, da
                  zadevo obravnava KVIAZ, nakar pride zadeva v Državni zbor.</p>
               <p>Kar se tiče samega strokovnega vprašanja, ali je tukaj smiselna uporaba zakona o
                  kazenskem postopku, jaz tega ne morem razsojati, ker je dejansko tukaj določena
                  pravna nejasnost v tem smislu, da nikjer ne piše točno, kateri členi tega zakona
                  se uporabljajo. Jasno, ustava je sorazmerno tudi jasna; govori o preiskovalnem
                  delu, ki se uporablja pri kazenskem postopku. Soglašam s tistimi mojimi
                  predhodniki, ki so izrazito poudarili, da ne gre za obdolžitev nobenega, da ne gre
                  za nobeno preganjanje, da ne gre za kaznovanje, da gre zgolj za preiskavo kršitve
                  javnih pooblastil. In vsakdo, ki se sploh v tej fazi, v kateri je zdaj delo te
                  preiskovalne komisije, v tej fazi je lahko vsakdo samo priča. Menim, da dokler se
                  ne ugotovi, kaj kdo misli, kaj misli o dokumentih, ki pričajo proti njemu, se ne
                  more nikogar ničesar obtožiti. Na ta način tudi razumem vso zadevo in tudi
                  podpiram tista stališča Odbora za notranjo politiko in pravosodje, ki te zadeve
                  postavljajo v taki luči. Medtem ko mnenje sekretariata za zakonodajo jemljem kot
                  strokovni pripomoček, nikakor ga pa ne morem razumeti oziroma menim, da ni
                  dokončno</p>
               <p/>
               <p>oblikovano, ali je uporaba tega instrumenta začasne izločitve sploh možna ali ne.
                  Tukaj so nakazane možnosti, ni pa strokovnega, vehementnega odgovora, ali je možno
                  ali ni možno. Verjetno se tudi res ne da do takega stališča priti brez ustrezne
                  razprave in brez ustreznega detajlnega zakona, kar pa še nič ne pomeni, da ta
                  komisija ne more delati. Zato prosim, da tisti, ki imate namen zadevo tako
                  zapletati, da bi dokazali, da ta komisija res ne more delati, menim, da lovite v
                  kalnem.</p>
               <p>Kar se tiče izločitve, to je točke 3 - mnenja sekretariata zaradi klasičnih
                  razlogov, se strinjam, da so ti razlogi verjetno popolnoma upravičeni, v kolikor
                  bi nastopili, da pa jaz o njih nisem slišal; Nobeden od poslancev tega ni
                  zahteval. Torej je to popolnoma nepotrebna razprava in to priporočilo - da je
                  potrebno zakon o parlamentarni preiskavi sprejeti čimprej, da je potreben -
                  vsekakor lahko vzamemo na znanje in se pač v tej smeri dela, kakor vem; odbor za
                  notranjo politiko dela na tem.</p>
               <p>Tako da menim, da je nadaljnja razprava na to problematiko popolnoma nepotrebna in
                  umesten bi bil zgolj en sam sklep, ki se pa ne pokriva čisto s tem sklepom, kot ga
                  je dal Odbor za notranjo politiko in pravosodje. Ta sklep bi se glasil takole: "da
                  ni dopustna oziroma, da ni možna sploh razprava o izločitvi članov preiskovalne
                  komisije;" po tej proceduri ni možna. Ni potrebno ne iskati dokazov, ne zakaj ne,
                  itd. Treba je vložiti zadevo tako, kot se spodobi in potem se lahko pogovarjamo
                  naprej. Na današnji seji ni mogoče niti glasovanje o tem. Lahko sprejmemo zgolj
                  sklep, da po tej proceduri te zadeve ni možno tako naprej peljati. In na ta način
                  tudi predlagam, da ne glasujemo o stališčih in priporočilu Odbora za notranjo
                  politiko. Kajti menim, da je to, kar je tukaj notri napisano, tudi kot je pokazala
                  predhodna razprava, stvar detaljnejše analize, katero morajo opraviti ustrezna
                  delovna telesa; in ta telesa več ali manj v tem zboru so postavljena -tako Odbor
                  za notranjo politiko kot tudi Odbor za poslovnik, v izpeljavi tega in mogoče še
                  kdo se lahko za to organizira. Vsekakor pa ne bi bilo primerno, da bi danes o tem
                  odločali.</p>
               <p>Torej, jaz predlagam samo en sklep, da zavrnemo predlog, ne glede na to kdo ga
                  postavil, kajti ni bil postavljen po pravi proceduri in kot takega se ga tudi ne
                  more upoštevati; sicer bi s tem kršili ustavo. Hvala lepa.</p>
            </sp>
            <sp xml:id="SDZ1-Redna-08-1993-05-18.sp200">
               <speaker>PODPREDSEDNIK DR. LEV KREFT:</speaker>
               <p>Hvala lepa. Spoštovane kolegice poslanke, spoštovani kolegi poslanci. Ugotavljam,
                  da je ura sedem.</p>
               <p>Imam še dva prijavljena k razpravi: gospoda Toneta Peršaka in dr. Ludvika
                  Toplaka.</p>
               <p>Obenem moram ugotoviti, da je razprava pravzaprav ovrgla skorajda vse elemente,
                  seveda ne v celoti, stališč posameznih razpravljalcev, vključno s predlaganim
                  sklepom in celo samo uvrstitev na dnevni red; ki jo sam lahko obrazložim s tem, da
                  smo prejeli dopis Preiskovalne komisije za parlamentarno preiskavo in da torej pod
                  točko 46. dnevnega reda ne razpravljamo o zahtevi, ki je priložena k temu dopisu,
                  ampak o predlogu, da o tej zadevi razpravljamo, in sicer z utemeljitvijo, ki je
                  podana v zadnjem odstavku tega dopisa, ki ga nam je poslala parlamentarna
                  komisija, s katero nas komisija prosi in izraža svoje mnenje, da se tej zahtevi
                  protivi, da ji čimprej podamo svoje mnenje oziroma odločitev o tej zahtevi, ali to
                  zahtevamo skratka na tej seji istega dne, 18. maja, kot to delamo danes, da bi
                  delo komisije teklo čimbolj nemoteno.</p>
               <p>Zato seveda tudi sedaj razpravljamo na tej osnovi - zadeva je dodeljena matičnemu
                  odboru, in je povzročila nastanek stališč, priporočila ter pa sklepa in
                  razpravljamo o tem gradivu.</p>
               <p>Predlagatelj uvrstitve na dnevni red je torej Parlamentarna komisija. Zadeva je
                  njen predlog v tretjem odstavku dopisa in matični odbor je Odbor za notranjo
                  politiko in pravosodje, ki je dal tudi poročilo o svojem delu.</p>
               <p>Hkrati ugotavljam, da gre za občutljivo tematiko in pa da gre tudi za čas, ki je
                  potreben za nemoteno delo komisije. Če ni kakšnih posebnih ugovorov, bi predlagal,
                  da nadaljujemo z razpravo jutri, da pa se v tem času pripravijo strokovni pogledi
                  na različna, tu oblikovana stališča. Posebej pozivam vse, ki so sodelovali v
                  razpravi, da v pisni obliki oddajo svoja spreminjevalna in dopolnilna stališča
                  oziroma nove oblike sklepov, ker mislim, da brez pisne podlage ne bomo mogli
                  odločati; to se ne da pri tako zapleteni in hkrati občutljivi tematiki delati
                  ustno. In, skratka, predlagam, da nadaljujemo  to točko dnevnega reda jutri, ob
                  10. uri, z razpravo, odločanje pa bi seveda bilo jutri ob 16. uri.</p>
               <p>Ali ima kdo kakšen drugačen predlog? Če ne, zaključujem današnje zasedanje
                  Državnega zbora. Hvala lepa.</p>
            </sp>
            <stage type="time">(SEJA JE BILA PREKINJENA 18. MAJA 1993 OB 19.05 URI IN</stage>
         </div>
      </body>
   </text>
</TEI>
