<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">BD29AF7BEBF630F6C1257832004838C1</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=BD29AF7BEBF630F6C1257832004838C1</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <stage>SE JE NADALJEVALA 2. OKTOBRA 1996 OB 10.21 URI.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Spoštovane kolegice poslanke, spoštovani kolegi poslanci, gospe in gospodje! Pričenjam nadaljevanje 52. izredne seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: Rafael Kužnik do 12.00 ure, Franc Černelič za dopoldanski del seje, Janez Jug, Bojan Korošec, Ljerka Bizilj, Janez Kopač, Gabrijel Berlič, dr. Leo Šešerko, dr. Mateja Kožuh-Novak za popoldanski del seje, Brane Eržen za popoldanski del seje, Jože Lenič do 12.00 ure, Franc Potočnik in Lojze Peterle. Ostale prosim, da potrdite svojo prisotnost v dvorani! Še vedno ugotavljam prisotnost. Še vedno je čas. Ugotavljam, da je navzočih 56 poslank in poslancev. Zbor je sklepčen in lahko dela.</p>
                  <p>Na sejo sem vabil predstavnike Vlade Republike Slovenije in Sodnega sveta; ker jih ni, jih niti ne morem lepo pozdraviti.</p>
                  <p>Današnje nadaljevanje 52. izredne seje bomo pričeli z obravnavo 21. točke dnevnega reda - volitve in imenovanja. Zatem bomo prišli na obravnavo včeraj prekinjene 12.b točke dnevnega reda - predlog zakona o omejevanju porabe tobačnih izdelkov, ter na obravnavo preostalih dveh točk dnevnega reda - to sta predlog zakona o spremembah in dopolnitvah zakona o vojnih invalidih in obvestilu Okrožnega sodišča v Ljubljani v zvezi z vloženimi tožbami zoper dva poslanca Državnega zbora - to je 20. točka.</p>
                  <p>Torej prehajamo na dnevni red. Proceduralno gospod Potrč.</p>
               </sp>
               <sp>
                  <speaker>MIRAN POTRČ:</speaker>
                  <p>Gospod predsedujoči, spoštovane kolegice in kolegi! Imam proceduralni predlog, za katerega upam, da ga boste dobrohotno sprejeli. Predlagam, da Državni zbor sprejme sklep, da se v prvi možni pavzi sestane Odbor za delo, družino in socialno politiko in oblikuje svoje mnenje do amandmajev k predlogu zakona o spremembah in dopolnitvah zakona o vojnih invalidih. Jaz bi rad povedal samo naslednje. Vsebinsko je ta stvar v proceduri od marca meseca. V zadnjem tednu dni smo bili priča kritiki, ki je bila izrečena s strani mater otrok padlih v osamosvojitveni vojni glede skrbi Državnega zbora za njihov položaj. Ta zakon predvideva približno 40% povečanje družinske invalidnine za te otroke.</p>
                  <p>Drugo. V zadnjih mesecih prihaja do razkoraka med rastjo plač in rastjo inflacije. Na ta račun so vojni invalidi izgubili v tem zadnjem mesecu 3% invalidnine. Če mi teh zakonov ne sprejmemo v tem mandatu, potem bomo pač za nekaj mesecev odložili reševanje teh akutnih problemov. Verjamem, da ni nikogaršnja želja, da se to zgodi. Da pa se ne bi in da ne bi imeli formalnih povprek, ker moramo potem vložiti še zakon za tretjo obravnavo, prosim, da se takšen sklep podpre. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Kolegice in kolegi! Ker smo že včeraj pozvali odbor, da se sestane, in ker tega ni storil, dajem proceduralni predlog na glasovanje.</p>
                  <p>Na glasovanje dajem, da se v prvi možni pavzi (verjetno bomo morali sejo prekiniti pred to točko, če ne drugače) sestane Odbor Državnega zbora za zdravstvo, delo, družino in socialne zadeve in seveda obravnava problematiko zakona, ki ga je podal gospod Potrč z eno samo točko. Ugotovimo sklepčnost! (59 prisotnih.)</p>
                  <p>Kdo je za? (52 poslancev.) Je kdo proti? (Nihče.)</p>
                  <p>Ugotavljam, da je predlog sprejet.</p>
                  <p>Smo pri <title>21. TOČKI DNEVNEGA REDA - VOLITVE IN IMENOVANJA</title>.</p>
                  <p>K tej točki sem vabil predlagatelje oziroma njihove predstavnike - jih niti ne morem pozdraviti, ker jih ne vidim v dvorani. Predloge posameznih predlagateljev ter predloge in mnenja Komisije za volitve, imenovanja in administrativne zadeve ste prejeli. Pod to točko dnevnega reda bomo obravnavali predlog odloka o razrešitvi člana Sveta Banke Slovenije in predlog odloka o izvolitvi na sodniško funkcijo, pet predlogov. Prihajamo na obravnavo in sklepanje o posameznih predlogih.</p>
                  <p>Proceduralno ima gospod Ivo Hvalica. Prosim.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Spoštovani! Včeraj sem se ob koncu seje prijavil k točki, ki je bila obravnavana kot zadnja, na včerajšnji seji in je bilo rečeno, da bomo danes nadaljevali s to točko dnevnega reda; gre za tobačni zakon. Kako lahko vi kar sedaj preskočite in greste z zadevo, torej preskočite in spravite na dnevni red novo točko dnevnega reda. Te še nismo končali. Prijavil sem se, poglejte magnetogram in moram svojo razpravo opraviti. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Ivo Hvalica! Če bi vi poslušali in sodelovali v Državnem zboru, bi bila ta vaša proceduralna razprava nepotrebna - dovolite, da povem do konca - zaradi tega, ker smo že pri dnevnem redu jasno in glasno povedali, da bomo točko volitve in imenovanja opravili zaradi vabljenih, ki jih pa danes ni tukaj, v sredo ob 10. uri, nato pa bomo nadaljevali to točko. Vedno pri tej točki povemo - nimate besede in prosim, da zasedete svoje mesto. Če imate...</p>
                  <p>Gospod Ivo Hvalica! Vabljenih ni tukaj. Državni zbor je kot inštitucija sposobna in lahko opravlja delo tudi brez drugih vej oblasti.</p>
                  <p>Prehajamo na predlog odloka o razrešitvi člana sveta Banke Slovenije. Predlog o razrešitvi mag. Dušana Drofenika dolžnosti člana Sveta Banke Slovenije je zboru predložil KVIAZ. Želi poročevalec besedo? (Ne.) Želi besedo sekretariat? (Ne.) Besedo dajem predstavnikom poslanskih skupin? Odpiram splošno razpravo. Ker ne želi nihče besede, dajem na glasovanje predlog odloka o razrešitvi mag. Dušana Drofenika dolžnosti člana Sveta Banke Slovenije. Ugotovimo sklepčnost! (53 prisotnih.)</p>
                  <p>Kdo je za? (44 poslancev.) Je kdo proti? (1 poslanec.)</p>
                  <p>Ugotavljam, da je odlok sprejet.</p>
                  <p>Smo pri predlogih Sodnega sveta o izvolitvi v sodniško funkcijo. Sodni svet predlaga, da Državni zbor v sodniško funkcijo izvoli gospo Andrejo Ravnikar na sodniško mesto okrožne sodnice na Okrožnem sodišču v Kranju, gospo Bredo Žagar na sodniško mesto okrajne sodnice na Okrajnem sodišču v Žalcu, gospoda Dejana Bačiča na sodniško mesto okrajnega sodnika na Okrajnem sodišču v Murski Soboti, gospo Darinko Pušenjak na sodniško mesto okrajne sodnice na Okrajnem sodišču v Murski Soboti, gospoda Ljuba Eržena na sodniško mesto višjega sodnika na Višjem delovnem in socialnem sodišču v Ljubljani. Želi besedo predstavnik sodnega sveta? (Ga ni.) Poročevalec komisije? (Ne.) Sekretariat? (Ne.) Besedo dajem predstavnikom poslanskih skupin. Odpiram splošno razpravo. Razpravo zaključujem. Prehajamo na glasovanje.</p>
                  <p>Na glasovanje dajem predlog odloka o izvolitvi v sodniško funkcijo gospe Andreje Ravnikar na sodniško mesto okrožne sodnice na Okrožnem sodišču v Kranju. Ugotovimo sklepčnost! (50 prisotnih.)</p>
                  <p>Kdo je za? (37 poslancev.) Je kdo proti? (Nihče.)</p>
                  <p>Ugotavljam, da smo predlog sprejeli.</p>
                  <p>Na glasovanje dajem predlog odloka o izvolitvi v sodniško funkcijo gospe Brede Žagar na sodniško mesto okrajne sodnice na Okrajnem sodišču v Žalcu.</p>
                  <p>Ugotovimo sklepčnost! (54 prisotnih.)</p>
                  <p>Kdo je za? (39 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog odloka o izvolitvi v sodniško funkcijo gospoda Dejana Bačiča na sodniško mesto okrajnega sodnika na Okrajnem sodišču v Murski Soboti. Ugotovimo sklepčnost! (56 prisotnih.)</p>
                  <p>Kdo je za? (40 poslancev.) Je kdo proti? (2 poslanca.)</p>
                  <p>Ugotavljam, da je odlok sprejet.</p>
                  <p>Na glasovanje dajem predlog odloka o izvolitvi v sodniško funkcijo gospe Darinke Pušenjak na sodniško mesto okrajne sodnice na Okrajnem sodišču v Murski Soboti. Ugotovimo sklepčnost! (54 prisotnih.)</p>
                  <p>Kdo je za? (38 poslancev.) Je kdo proti? (Nihče.)</p>
                  <p>Ugotavljam, da je odlok sprejet.</p>
                  <p>In na glasovanje dajem predlog odloka o izvolitvi v sodniško funkcijo gospoda Ljuba Eržena na sodniško mesto višjega sodnika na Višjem delovnem in socialnem sodišču v Ljubljani. Ugotovimo sklepčnost! (50 prisotnih.)</p>
                  <p>Kdo je za? (35 poslancev.) Je kdo proti? (1 poslanec.)</p>
                  <p>Ugotavljam, da smo odlok sprejeli.</p>
                  <p>S tem čestitam vsem novo izvoljenim, razrešenim se pa zahvaljujem za njihovo delo in zaključujem to točko dnevnega reda.</p>
                  <p>Prehajamo na <title>17.A TOČKO - PREDLOG ZAKONA O OMEJEVANJU UPORABE TOBAČNIH IZDELKOV</title> v tretji obravnavi. Smo pri 6. členu. Se opravičujem, smo še pri splošni razpravi. Imamo še dva prijavljena, gospod Anderlič, gospod Hvalica. Tudi sam se prijavljam k razpravi. Najprej gospod Anderlič. Imamo točko dnevnega reda - predlog zakona o omejevanju uporabe tobačnih izdelkov. Včeraj ste bili javljeni še vi in gospod Ivo Hvalica. Se odpovedujete? Hvala lepa. Gospod Ivo Hvalica, izvolite.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Spoštovani! Rad bi povedal nekaj besed k 10. členu, kjer imamo amandma, ki pravi: "Prepoved posrednega reklamiranja ne velja za logotip ali drug znak tobaka in tobačnih izdelkov, ki je registriran tudi za druge vrste blaga in storitev" in tako dalje. To je čisto navadno zavajanje, ker ni rečeno, da je logotip, še, kot piše tukaj, ki je registriran za druge vrste blaga, ne pomeni reklamiranje tobaka. Ena izmed revij, ki je ta teden objavila ta oglas, je jasno "cikala" na cigarete, ne na kaj drugega. Verjetno mi ni treba tega dokazovati. In to je tipičen primer, kako nevarni so taki amandmaji, ki jih vlagajo ljudje, ki so podkupljeni s strani tobačnega lobija. To je sramota. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Replika gospod Anderlič, potem se javlja k razpravi tudi sam.</p>
               </sp>
               <sp>
                  <speaker>TONE ANDERLIČ:</speaker>
                  <p>Sicer je replicirati na tako obtožbo, kot jo je gospod Hvalica tukaj izrekel, torej, rekel je "ljudje, ki so podkupljeni od tobačnega lobija." Torej, rad bi dokaz in to bom tudi zahteval, na tak ali drugačen način, kajti izjavljam za to govornico, da nikoli nisem bil ne s tobačno tovarno ali s kakršno koli drugo institucijo, trgovino ali kakorkoli, ki se ukvarja s prodajo tobaka, v takem ali drugačnem stiku. Gre preprosto za to, kot vidite je ta amandma tudi odbor podprl in ga podpira Vlada, kajti logotip in blagovna znamka je popolnoma nekaj drugega kot pa reklamiranje tobaka ali tobačnih izdelkov. Logotip je, če ponovim tisto, kar že vsi veste, nekaj kar je po zakonu o industrijski lastnini oziroma po konvenciji, ki jo je tudi ta država podpisala, kar se lahko uporablja na različnih proizvodih in jo lahko nosilec logotipa ali zaščitene blagovne znamke proda komur koli drugemu. Jaz seveda vas spominjam samo na, recimo, blagovno znamko nakita "Cartier", ki ga pač uporablja tako, ki se uporablja tako za tobak kot za nakit, vas spominjam na, recimo, blagovno znamko "Princ", ki je tako na teniških loparjih, teniški opremi in tudi drugih in seveda je tudi tobačna znamka. Spominjam vas na, recimo "Lucky strike" motorji in cigarete, spominjam vas na znak "Mercedes" tobak in avtomobili in tako naprej. Seveda je vprašanje, ali mi to priznamo ali ne.</p>
                  <p>Ko sem gospoda Pretnarja, direktorja Urada za zaščito industrijske lastnine in tako naprej, povprašal oziroma sam se je javil s pismi, ki ste jih dobili v Državnem zboru že v enih od prejšnjih obravnav in pravi: Prepovejte tobak ne prepovejte pa logotipa in zaščitene blagovne znamke. Kajti, če ste sprejeli konvencijo v tem parlamentu, torej, ki je podpisana, ki jo je podpisala tudi slovenska država, potem ima ta Vlada, ta urad in ta država dolžnost, da spoštuje konvencijo. Jaz seveda ne želim na tej točki kakor koli zagovarjati vnaprej tega. Smo da se jasno pove. Ta stvar je tako urejena s konvencijo, ki smo jo mi podpisali, torej ta država, lahko da bomo o tem zakonu seveda to uporabo logotipa in blagovne znamke tudi prepovedali, samo potem seveda si lahko tudi predstavljamo, da bodo določeni problemi in da najbrž bo potrebno po teniških igriščih pobrati teniške loparje, najbrž bo potrebno zapleniti vse avtomobile "Mercedes", najbrž bo treba pri ženskah pobrati ves nakit pod nazivom "Cartier", ampak to je seveda druga diskusija in ne želim o tem in tudi ni nobene potrebe, da me tukaj prepričujete. Še manj bom pa seveda dovolil, da me kdo žali. Moja pravica je, da spoštujem konvencije in moja dolžnost je, da jih spoštujem. In jaz sem tisti, ki ne kadim, ki nisem v povezavi s tobačno industrijo na tak ali drugačen način. Če seveda kdo to trdi, bo potrebno seveda dokazati in jaz bom te dokaze seveda zahteval.</p>
                  <p>Je pa tukaj amandma matičnega delovnega telesa, ki vidite, da je predlagatelj in pa seveda Vlade, ki podpira, ker ve, kaj pomeni, če je neka konvencija podpisana. Še enkrat pravim, v zakonu je jasno napisano: prepovedano je posredno in neposredno reklamiranje. In seveda uporaba logotipa ali blagovne znamke pa to ni. Ne glede na to jaz mislim, že včeraj sem rekel in večkrat sem poudaril, da je pač postopek sprejemanja zakona tak, kakršen je. Sprejet bo tisti amandma oziroma tekst, ki bo pač sprejet in da ta zakon ocenjujem kot civilizacijski zakon. In me moti, mene najbolj moti in sem ogorčen nad reklamami, ki jih izvaja Tobačna tovarna Ljubljana. To vam zagotavljam tukaj pred govornico in to mislim, kadarkoli in kjerkoli povedati. In seveda ravno zaradi takega obnašanja je potrebno zakon sprejeti, da se omejijo in prepovedo vse te stvari. In zadeva je takšna in nič drugačna. Lahko pa seveda kdo tudi misli, da je kako drugače. Ta zakon je, jaz še enkrat pravim, civilizacijski in ne polje, na katerem bi se preizkušali in tako ali drugače drug drugega diskvalificirati. Ni nobene potrebe za to.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Replika najprej gospod Hvalica, za njim ima repliko gospod Geržina.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Spoštovani! Zanimivo, da se je oglasil gospod Anderlič, ne da bi ga kdo po čem vprašal. Jaz imam pred seboj poročilo odbora in zgolj na tej osnovi sem govoril o predlagatelju. Nekdo nekdo se je v tem predlogu prepoznal. Jaz sem rekel, kdor je to predlagal; imam pred seboj poročilo odbora z dne 10.6., celo za 41. sejo piše gor. Tako. Sedaj pa k razlagi gospoda Anderliča. Ne vem, mene ni prepričal, da je mogoče, če je on avtor tega, to naredil zaradi ljubezni do tistih, ki umirajo za pljučnim rakom ali kaj podobnega. Me ni prepričal. Ampak sedaj, ta drugi del tega amandmaja je zelo zanimiv: "Vendar se takšen logotip ali znak ne sme prikazovati na način, ki bi spodbujal uporabo tobaka ali tobačnih izdelkov." Zdaj pa poglejte to. Ali je to mogoče spodbujanje, namakanja nog v vodnjak? Lepo vas prosim. Kaj to propagira? Lepo vas prosim. Kaj to propagira? Ali je to propagiranje namakanja nog v vodnjak? Ne. Propagira kajenje teh cigaret. In to so prefinjene oblike, ki jih jasno, tobačna industrija po vsem svetu uporablja. Mi smo pa tu, da to do maksimuma omejimo, če nam je kaj do zdravja ljudi, predvsem pa do tistih, ki moramo posredno - zaradi kadilcev - tudi kaditi. Saj po hodniku pa še marsikje drugje je polno tobačnega dima. In prihaja zimski čas, ko si ne bom upal niti v lokal, ker če pridem ven, sam sebi smrdim od tobaka; pa na otroke tudi pomislite, pa na noseče ženske. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Dve repliki imam. Gospod Geržina, gospod Anderlič. Imate repliko tudi?</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo, gospod podpredsednik. Lep pozdrav vsem skupaj. No, gospod Anderlič, ta zakon je civilizacijski, če bi bil sprejet tak, kot smo ga v drugi obravnavi sprejeli, ker pa uvajate spremembo v 10. členu, ko govorite o logotipu, govorite o posrednem reklamiranju logotipa, vas vprašam, kaj pomeni za mladega fanta, fantinca bomo rekli, ko dobi lep pipec in gor na njemu piše logotip ene od tovarn, ali naše ali katere druge. Recimo naše, ker ste rekli, da hudo agresivno propagira, pa še druge propagirajo. Če bi bil danes dež, bi prišel znotraj z marelo, kot se reče pri nas in bi gor pisalo logotip dežnik, ni tobaka nikjer, tudi na avtomobilih nikjer ne piše, da je tobak, tudi na kravati ne piše nikjer, da je v ozadju tobak, to je posredno, to je samo, logotip se uporablja. Kaj s tem delamo? S tem delamo tole, je slabše videti kot pri gospodu Hvalici, jaz ga moram opozoriti, da je bil nefer, ker ni prilepil znamke gor, ampak piše: "Danes je naš dan, okus uspeha..." in notri piše tisto, kar prodajajo. Logotip prodajajo, to je to. V ta klub želijo tobačne tovarne, katerim je bilo v Ameriki dvakrat na sodišču dokazano, da so krive za to, da so ljudje zboleli, nedvoumno in so se branile z najboljšimi advokati, te želijo povečati vojsko uporabnikov tobaka in to tistih. To se pravi, dvema odraslima osebama je uspelo dokazati, da so jih tovarne zavedle. Kdo naj ščiti našo mladino, mi povejte gospod Anderlič, pred posrednim vplivom posrednega logotipskega reklamiranja skozi iks predmetov? Kdo? In zato moramo biti vsi, če smo pošteni in če damo kaj na zdravje naše mladine, proti vašemu amandmaju. In mislim, da bomo. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Anderlič, potem gospa Kožuhova, pa še dva sva prijavljena k razpravi.</p>
               </sp>
               <sp>
                  <speaker>TONE ANDERLIČ:</speaker>
                  <p>Seveda gospod Hvalica se je poskušal izvleči iz tega, v kar se je sam zapletel, torej, da je v opombi pač v opombi k temu amandmaju piše: Ta amandma je odbor povzel od predlagateljev predloga zakona in ga redakcijsko dopolnil. Najbrž pa na začetku zakona piše, kdo je predlagatelj zakona, da ne bi potem se kasneje izgovarjal, kaj je rekel ali pa ne. Ampak pustimo to. Jaz sem pripravljen na to, da se bodo žalitve nadaljevale, ampak to je druga diskusija. Žal pa mi je, da nobeden, tako Geržina kot gospod Hvalica, ni prebral in ne poskuša razumeti opozoril inštituta oziroma urada za zaščito industrijske lastnine v tej državi, ki jasno opozarja na te stvari. Žal mi je tudi to, da ne razumeta, kaj je reklama in kaj je uporaba logotipa oziroma blagovne znamke. To, s čimer sta onadva mahala tukaj, je tipična reklama. In ta zakon, ki ga z Zupancem, predlagava, eksplicitno prepoveduje take reklame, kot je to. To ni uporaba logotipa ali zaščitene blagovne znamke. Uporaba logotipa je, če se na proizvodu, za katerega je ta logotip bil prodan drugemu proizvajalcu, ker recimo loparje Princ, ki gredo tako v nos ta tenis in tako naprej, je pač tovarna, ki ima zaščiteno znamko za cigarete, prodala proizvajalcu loparjev. In ta plačuje po konvenciji o industrijski lastnini in tako naprej je to dovoljeno, ampak ne vem, če je potrebno, da jaz o tem tukaj razlagam, ker pravim, gospod Pretnar je to vam pisal vsem, je Vlada vam pisala in točno jasno razlikuje te stvari.</p>
                  <p>Kar se tiče dežnikov. Dežniki so v nadaljnjih členih 11., 12. in tako naprej prepovedani. So prepovedani. Ja, kar poglejte, pa boste videli. Če bi cel zakon pogledali, bi pogledali, da se reklamni artikli s temi, ne, se ne smejo uporabljati; samo na priboru in v tistih mestih, ki so posebej določeni za kadilce. Naš zakon oziroma ta zakon predvideva, da se strogo namenijo, da se strogo namenijo prostori za kadilce in prostori za nekadilce. Kajti segregacija enih ali drugih pač ni po mojem mnenju prava zadeva. Zagotovo je, da tisti, ki kadijo in ker je v tej državi zaenkrat legalna proizvodnja, legalna trgovina in tako naprej s temi proizvodi jih je nemogoče in krivično od tistih, ki ne kadimo, da jih izganjamo iz vseh, ne vem, z obličja te dežele. Jaz bi rad videl, da bi bila Slovenija država brez tobaka. Vsi veste, da ne kadim, ampak ne morem pa seveda se strinjati, da bom kolega Zupanca ali katerega koli drugega, če bo kadil v prostoru, ki bo za njega namenjen (mi smo opredelili v naslednjih členih, kako mora biti to urejeno), da ga bom tudi od tam izganjal in da bom kazal s prstom: sedaj je pa zločinec in ne vem kaj. Teh stvari pač si jaz kot liberalec ne dovolim in ne bom več se javljal v zvezi s tem tukaj gor. Razen seveda, če se bodo žalitve nadaljevale. Samo rad bi povedal, da je potrebno ločiti, kaj je reklama, kaj je logotip, kaj je blagovna znamka, kaj je prepoved, kaj je dovoljeno in kako je urejeno v naslednjih členih vse ostalo. Gre za striktno ločitev prostorov v gostinskih objektih, gre za striktno ločitev v javnih zadevah. Vi veste, da smo v drugem branju rešili pri bolnicah, da smo pri vseh drugih zadevah in tako naprej. Vse te stvari so v nadaljevanju urejene. In ta problem, ki je sedaj pač tukaj nastal, je očitno posledica drugačnega razumevanja teh stvari.</p>
                  <p>Jaz zelo jasno ločim, kaj je logotip, kaj je blagovna znamka in kaj je reklama. In še enkrat pravim, sem za direktno in posredno prepoved, torej za prepoved direktne in posredne reklame. Nisem pa za prepoved logotipa in zaščitene blagovne znamke. In to, kar je bilo tukaj povedano, je reklama in ne logotip in blagovna znamka. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospa Kožuhova, potem gospod Hvalica, gospod Geržina. Vse to so še replike.</p>
               </sp>
               <sp>
                  <speaker>DR. MATEJA KOŽUH-NOVAK:</speaker>
                  <p>Jaz mislim, da smo si vsi na jasnem, da gre tukaj za bitko med profitom in med zdravjem prebivalstva, zato je nesmisel, da vedno znova uporabljajo - tisti, ki zagovarjajo profit - zlorabljajo, da gre v zakonu za bitko med kadilci in nekadilci. Jaz trdim suvereno, da je zelo veliko kadilcev, ki nas popolnoma podpirajo, ravno zaradi tega, ker se ne morejo odvaditi te zasvojenosti. Nisem pa prišla zaradi tega gor.</p>
                  <p>Rada bi vas, kolegi, spomnila na to, kar sem že nekajkrat povedala v tem parlamentu. Obstoja člen Pariške konvencije, ki jasno in glasno daje državam možnost, da prepovejo uporabo logotipa, če je v neskladju z javno moralo in če je v neskladju z zdravjem prebivalstva. Torej, uporaba logotipov, ki jih uporablja tobačna industrija, je natančno to. Z logotipom zavajajo ljudi, obljubljajo jim lepoto, počitek, užitek, prinašajo jim bolezni in smrt. Da ne govorim o tem, da nam, ponovno ponavljam, v Sloveniji letno umre 3.000 do 3.500 ljudi zaradi bolezni v zvezi s tobakom in polovico od teh jih je mlajših od 65. let. Da bom malo čustvena, kar mi tako ali tako že zmeraj očitate. Letos sem štiri kolege zdravnike izgubila, mlajše od 50 let zaradi raka na pljučih. Vsi kadilci.</p>
                  <p>Torej še enkrat poudarjam. Ponovno nam prodajate sence. Če je na reklami, ki je sedaj povsod po Sloveniji, pod veselo druščino, ki sedi za stoli, zapisano Boss, bo seveda - tako, kot je sedaj zapisano v amandmaju, ki ga predlagata poslanca k 10. členu - to dovoljeno, zaradi tega, ker bo lahko tobačna industrija ali kdorkoli, rekel, mi reklamiramo Boss parfum, ne Boss cigaret. Zato prosim vas, dajmo raje glasovati. Nesmisel je, da si vedno znova stojimo na dveh bregovih. Pokažimo, koliko je kdo pripravljen narediti za interes zdravja prebivalstva. Tisti, ki je bolj pripravljen narediti za interes industrije, pa naj to tudi pokaže.</p>
                  <p>Brez veze je, da skušamo v svilo zavijati nekaj, kar je gola realnost. Torej lepo prosim. Če je Francija, ki je ena od razvitih dežel, prepovedala uporabo logotipov, potem seveda lahko naredi tudi Slovenija. Vedno znova trdim, da razviti veliki sicer zelo izkoriščajo hlapčevstvo malih, (kar se mi v tem primeru gremo, v primeru Urada za standardizacijo), cenijo pa teh, ki jim hlapčujejo, ne. Cenijo tiste, ki so sposobni hlapčevanje preseči. In v tem primeru gre za čisto hlapčevanje tuji industriji. Zato vas lepo prosim, nikakršnih tožb ne bo, če bomo prepovedali logotip, ker se s tem pridružujemo samo tistim desetim državam v svetu, ki so že uspele preseči profite tobačne industrije. Mislim, da je to zelo, da bo to zelo velik dosežek za Slovenijo. Povem vam kolegi, Slovenija bo ponovno odmevala po vsem svetu, če bomo uspeli popolnoma prepovedati kajenje. Te dni, danes, jutri, pojutrišnjem, je v Helsinkih svetovni kongres o zmanjševanju kajenja. Če bomo uspeli s to novico priti, vam povem, da bo Slovenija pridobila tudi na drugih področjih, pa tudi na področju ekonomike in gospodarstva.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Ivo Hvalica. Ali je replika gospa Potočnikova ali razprava? Replika. Izvolite.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Spoštovani! Ne vem, kaj je gospodu Anderliču. Poleg tega, da je tukaj nejasno nekaj razlagal in pravil, kako naj bi se jaz nekje ulovil itd. Ne vem, zakaj se on prepoznava? To ni vaš amandma. To je amandma odbora. V obrazložitvi natančno piše: odbor je načelno podprl amandma predlagateljev zakona k temu členu, ga redakcijsko dopolnil ter ga kot takega predlaga v sprejem kot svoj amandma. Če se je gospod Anderlič prepoznal, je pač to njegov problem, sicer pa tako - no, pustite me, da povem do konca - sicer pa tako. Vsak od nas, ki nastopa za to govornico, zastopa nek interes. Med nama je sedaj zelo jasno, kateri interes zastopate vi in katerega jaz. Vi tega ne delate zastonj. To je neizpodbitno, celo hujše je. Če bi bili kadilec, potem bi rekel, je pač prirodno to, človek je pogojen, kadi in ne more iz svoje kože, ampak kot nekadilec ščititi tako tobačni lobi, to je pa že en drug par rokavic. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Imamo replike. Gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo gospod predsedujoči. Žalostno je, da tudi Vlada podpira ta amandma, ki naj bi skrbela za zdravje svojih državljanov. Gospod Anderlič, pravite striktna ločitev je predvidena. Da, po koncu druge obravnave vi s svojim amandmajem odpirate vrata dimu in napadate tudi nekadilce, kot sem že včeraj rekel, ki so bolj obremenjeni zaradi tega, ker njihov organizem ni naravnan na tobak in njegov, bi rekel, njegov vpliv na organizem. To delate vi in proti temu moramo biti. Napad na kadilce. Za božjo voljo, kakšne kadilce. Saj vemo vendar, da navada je železna srajca. Kdo bo koga prepričal, razen če se ne bo sam, da bo nehal kaditi. Saj vendar demokratično omogoča ta zakon, da lahko tako kadilci kot nekadilci živijo normalno nekje v javnem prostoru. Vendarle je treba omogočiti nekadilcem, da škodljiv vpliv onih drugih ne pride do njih. In tistemu pravite ne.</p>
                  <p>Reklama ali logotip. Jaz temu pravim, ne logotip, ne reklama, to je totalna manipulacija z mlado generacijo. Nič drugega ni. Ker tisto, kar sem prej, kar vi oporekate temu, kar sem prej pokazal, da to ni to, da to ni logotip. Kaj pa je drugega? Na tisti sliki ni nič drugega, kot logotip, prodaja se logotip. Kmalu, če že ne, nisem šel pregledat, bo tudi na straniščnem papirju pisala znamka od tega, onega in tretjega. Se pravi, mi potencialnim odjemalcem, kupcem, to so pa mladi, poskušamo pod kožo, kot sem rekel včeraj, spraviti način, stil življenja, jih vabimo skozi razno razne predmete, ki se prodajajo z logotipom. In tukaj ste prišli v kontradikcijo sami s seboj. Po eni strani pravite, da tisto, kar reklamira tobak, to bom prepovedal, to je marela, dežnik, po drugi strani pa je na dežniku lahko logotip, ni nobenih cigaret, ne nič, tam ne morete prepovedati to. Kaj je sedaj to? Potem se sklicujete na konvencijo. To vam je že odgovorila gospa Kožuhova; mislim, da lepo. Mislim, da moramo biti proti manipulaciji, ki bo zadela našo mladino. Kaj starejši, niso nič ogroženi. Starejši bodo kadili še naprej. Saj veste, tisti, ki kadite, zmeraj te vleče naprej, da bi še bolj močan tobak vzel in nekoliko straha pol, pa reklama, pa je lažje, lažje umira zaradi lažjih cigaret. To je tudi manipulacija pri starejših. In to naj bi dovolili po vaše. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospa Vika Potočnik, replika. Za njo gospod Anderlič. Se odpoveduje. Hvala.</p>
               </sp>
               <sp>
                  <speaker>VIKTORIJA POTOČNIK:</speaker>
                  <p>Spoštovane poslanke in poslanci! Zavedam se, da je tvegano vključiti v diskusijo ob zakonu, kjer je tako veliko razgretih in tako veliko gorečih tistih, ki ocenjujem, da se "zavzemajo za zdravje ljudi" in pod to krinko tudi uvajajo neko filozofijo življenja, ki postaja zelo značilna tudi za ta parlament. S prepovedjo, zapovedjo in z maksimalnim zviševanjem kazenske politike in kaznovanjem bomo ljudi umirili, jih vzgojili in prevzgojili. To je moč razumeti tudi ob tezi, ki govori, da kdor je za zdravje ljudi, tisti bo prepovedal uporabo logotipa, tisti, ki smo za profit oziroma so za profit, tisti bodo ta amandma podprli.</p>
                  <p>Moram povedati, da bi se lahko v tem letu in pol tisti, ki tako goreče zagovarjajo prepoved kakršnegakoli reklamiranja ali striktnih prepovedi, zamislili nad svojo politiko dela, ki je pripeljala do tega, da je v Sloveniji na tem področju popoln kaos in anarhija, kajti tudi oni so preprečili, da bi bil sprejet zakon takrat že pred približno dvema letoma.</p>
                  <p>Zdi se mi, da v filozofiji prepovedati vse in s tem vplivati in reči, tako vzgajamo mlado populacijo, je ne samo nesramno, ampak mislim, da za to deželo izredno izredno pogubno. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Tudi sam se javljam k besedi.</p>
               </sp>
               <sp>
                  <speaker>VLADIMIR TOPLER:</speaker>
                  <p>Spoštovane kolegice, spoštovani kolegi! Tudi sam bom repliciral.</p>
                  <p>Mislim, da dileme, ki smo jo ustvarili, ni. Prvič je treba povedati, da je reklamiranje na tak ali na drug način namenjeno temu, da tisti, ki nek proizvod proda, da ga proda več, da ima drug občutek, da ima dobiček. To je prvo dejstvo.</p>
                  <p>In drugo dejstvo je, da je tobačna industrija pri nas in po svetu pravzaprav s temi svojimi logotipi prišla v vse pore življenja, ker se je zavedala, da prej ko slej bo direktno oglaševanje prepovedano. Sam sem nasprotnik amandmaja, ki ga je predlagal odbor, nasprotujem tudi mnenju Vlade. Menim, da tisti, ki zagovarjamo pravno državo nismo moralni, če jo zagovarjamo na račun zdravja ljudi.</p>
                  <p>Drugo dejstvo, ki je neizpodbitno, je dejstvo, da je uporaba tobaka zdravju škodljiva. In tu dileme več po moje ni. Seveda imamo danes v vseh revijah od 7D do MLADINE, v vseh dnevnikih slike, ki so jih tudi moji sogovorniki prikazovali. Jaz je nisem nesel za to govornico, ker ne želim na ta način propagirati tobaka, ampak vse te stvari so namenjene temu, da bi ljudje kupovali več, da bi tobačna industrija imela od tega dobiček. Če ne bi bilo tako, potem ne bi velike vsote denarja pravzaprav namenjale temu.</p>
                  <p>In še eno dejstvo, ki se mi zdi pomembno, da ga povem tu, je to. Zakon je prav zaradi tega člena padel. Zaradi tega, kar sedaj znova vrinjamo v zakon. Podobno je bilo, zaradi logotipov smo se pogovarjali. Tudi jaz sem, gospod Anderlič, prečital zakon o industrijski lastnini, tudi o konvenciji, ki govoriti, ampak v Franciji je bila sodba izrazito zanimiva, ko je Ustavno sodišče odločalo v prid, da je neka hierarhija in da je zdravje ljudi več kot pa spoštovanje nekih golih, formalnih načel. In jaz bom z veseljem tu prekršil tudi tisto, da sem na ta način proti pravni državi, da sem proti mednarodnim aktom. Me lahko vsi napadete. Menim, da če delamo zakon, da moramo narediti to. Vse ostale dileme, ko govorite, da bodo preko tujih časopisov, ki prihajajo v našo državo od Mercedesa do dežnikov in vsega tega, da bomo imeli veliko zmešnjavo. Seveda, gospod Anderlič, saj tega nismo naredili mi, to je naredil tobačni lobi, ki se seli iz bogatih v revne države. Jaz sem proti temu in zagovarjam zelo striktno stališče, da se ne, ne da se prepove uporaba, ampak da se omeji, da se pa prepove takšno ali drugačno reklamiranje. In firme, ki imajo logotipe povezane s cigaretami, si bodo morale same izboriti drugačne stvari.</p>
                  <p>Nasprotujem amandmaju, ki ga predlaga odbor.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospa Kožuhova.</p>
               </sp>
               <sp>
                  <speaker>DR. MATEJA KOŽUH-NOVAK:</speaker>
                  <p>Res je, kolegica Vika, prevzgojiti je treba ljudi, samo če imajo možnost za to. Ti sama veš, ko si bila, ker si iz tega poklica izhajala: v slovenskem zdravstvu in v pedagoški sferi vsaj 30 let intenzivno poskušajo vzgajati otroke v nekajenju. In kaj pravijo vsi? Tudi otroci najhujših kadilcev, za katere vemo, da imajo večjo verjetnost, da bodo kadili, ko bodo odrasli, do 14, 15 leta so hudi nasprotniki kajenja. Ko pa pridejo v tiste stiske odraščanja, jih pa premami. Premami jih družba, premamijo jih reklame. Veste, v vseh družbah so opazovali, ko se je začelo intenzivno reklamiranje, dvig odstotka novih kadilcev. To isto se je zgodilo pri nas. Od leta 1990 nam je naraslo število 15 letnih kadilcev od 20 na 30%. Število 20 letnih, ki kadijo, je danes v Sloveniji 50%. 50% med dekleti in 50% med fanti. Žal vam ne morem pokazati grafa, ki sem ga včeraj naredila iz Evropskega statističnega paketa, kako hudo nam zadnje štiri leta raste umrljivost žensk zaradi pljučnega raka v zvezi s tobakom. Zaradi tega, ker pač imamo že 10, 15 let kadilke.</p>
                  <p>Se pravi, tobačna industrija, ki ima dovolj denarja, ima najete najboljše psihologe na svetu. Natančno ve, kakšne morajo biti reklame, da se otrokom usedejo v podzavest. Tega zdravstveni delavci niti pedagogi še zdaleč nismo imeli, da bi lahko najemali najboljše psihologe, da bi se naučili, kako poseči v otrokovo podzavest, da se bo obnašal zdravo. Zato je nujno potrebno, nujno, poleg tega, kar delavci danes še delajo, nujno potrebno ustaviti tobačno industrijo - ne pri kadilcih pač pa pri pridobivanju novih kadilcev. In nove kadilce v Sloveniji lahko dobijo samo med otroci.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospa Pečanova, gospod Kopše, gospod Thaler, gospod Geržina, gospod Šešerko, gospod Sisinger pa razpravo.</p>
                  <p>Samo malo, gospod Geržina, vi ste bili že petkrat. Dobili boste besedo, napisal sem vas. Gospa Pečanova je bila pred vami. Tako kot ste se prijavili.</p>
               </sp>
               <sp>
                  <speaker>BREDA PEČAN:</speaker>
                  <p>(Prijavila sem se prej kot ti, gospod Geržina, zato lepo prosim, če malo počakaš.) Samo toliko bi replicirala, ne mislim kaj dosti o tem razpravljati, ker mislim, da je bilo že v prejšnjih razpravah veliko povedanega, še v začetku, ko smo sploh začeli govoriti o tem zakonu v prvem predlogu. Rada bi povedala samo to, znova in še enkrat, da še vedno velja zakon o zdravstvenem nadzorstvu nad živili in predmeti splošne rabe, sicer res iz leta 1978, vendar ga Ustavno sodišče ni odpravilo. Na osnovi tega zakona je bil izdan pravilnik, kako in na kakšen način se izvaja preprečevanje reklamiranja tobačnih in alkoholnih izdelkov. Kaos ne nastaja zaradi tega, ker zakon o preprečevanju porabe tobačnih izdelkov še ni bil sprejet, ampak zaradi tega, ker se obstoječa zakonodaja ne izvaja. Tu je bil tudi eden od pomembnih očitkov gospodu ministru Voljču, zaradi tega, ker v svojem več kot 4-letnem delu kot minister ni uspel - ne da bi preprečil ali pa zmanjšal število reklam za tobačne izdelke, temveč je v času njegovega ministrovanja Slovenijo preplavila vrsta jambo-plakatov, vrsta reklam na televiziji in vrsta reklam v časopisih, med drugimi je kazal gospod Hvalica take reklame, pa še cela vrsta jih je tu po mizah. Jaz mislim, da tu ne moremo govoriti o kakšnem kaosu, ki je nastal zaradi tega, ker nečesa Državni zbor ni storil, ampak lahko enkrat konkretno dokažemo, da zaradi tega, ker izvršilna veja oblasti, to je Vlada Republike Slovenije, in sodna veja oblasti, sodniki za prekrške, svojih nalog niso opravili tako, kot bi morali. Na vsak način pa je res, da je treba ta zakon modernizirati. Glasovala bom proti amandmaju, o katerem je bil do sedaj govor. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospod predsedujoči, gospe in gospodje! Jaz sem eden od tistih, ki 34 let živim s to rusko ruleto, s temi belimi palčkami. Rekel vam bom nekaj: te zagovornike amandmaja in te, ki so proti temu konkretnemu amandmaju odbora, ker je Anderlič mogoče avtor tega amandmaja, pozivam, naj vendarle zavržejo ta amandma iz enega samega razloga.</p>
                  <p>Nobena prepoved, kot so nekateri govorci povedali, nobena restrikcija sicer ne bo pomagala, bo pomagala k nečemu drugemu. Danes je kajenje, jaz kot kadilec opažam, tudi stvar obnašanja, odnosa do okolja, do kolegov, do družbe, v kateri živimo. Danes je kajenje tudi del pravila vedenja in to vsekakor grdega, če kadiš. In to doživljam kot kadilec vsepovsod in kot strasten kadilec, kadar si še prižgem cigareto na ulici, mi je nerodno. V časih se celo zgodi, da jo ugasnem zaradi tega občutka krivde. Kadar v neki družbi vidim, da kadim in se spreminjam kot kadilec v pravilih lepega vedenja, kadar vidim, da družba ne kadi, grem ven in zunaj kadim, ali v nekem drugem prostoru kadim. In meni kot strastnemu kadilcu, ki ne bom napovedoval nobenega odvajanja, bo tak sprejem člena, kot je, pomagal samo k temu, da se bom lahko tudi po tej zakonski plati ravnal nekega pravila vedenja, pravilno vedenje, ki pa ni zakonsko, ki že velja, da je kajenje ena grda stvar.</p>
                  <p>Mogoče zato, da bom pomiril strasti, bom povedal eno pred kratkim doživeto anekdoto, bolj bi rekel, prej to ni bilo nič smešnega ampak tragičnega. S svojim starim kolegom, planinskim vodičem sva se srečala na Belveuju na Pohorju in seveda se skupaj usedla in vsak svoj cigaret potegnila in prižgala. Pa je rekel: veš kaj se mi je zgodilo? Na Jalovec sem peljal skupino ljudi, 14. In po uri in pol hoje sem rekel, gospe in gospodje, čik pavza. Toliko je star kot jaz. Usedem se, nobenega ne pogledam, vzamem cigarete, prižgem in vsi me gledajo. Noben drug ni kadil razen mene. Na ta način se bodo kadilci in tisti, ki niso tako zasvojeni kot jaz, verjetno odvadili, ker jih bo družba primorala na lep način do tega. Če bo pa, za take strastne kadilce, kot sem jaz, če bo zakonska ureditev, bomo prej prisiljeni spoštovati neka pravila vedenja, ki so danes že normalno v veljavi. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Thaler, izvolite.</p>
               </sp>
               <sp>
                  <speaker>ZORAN THALER:</speaker>
                  <p>Hvala lepa za besedo. Spoštovani! Debata, ki smo ji priča, po moje kaže, da to vprašanje, ki ga obravnava ta zakon, nima strankarskih ločnic. Tu smo priča različnim mnenjem ne glede na stranke in rad bi izrazil svoje mnenje, svoje prepričanje, da nam je v veliki večini do tega, da Slovenija pride do zakona, ki bo zatiral uporabo tobačnih izdelkov, predvsem pa tudi rekrutiranje novih kadilcev. In rad bi izrazil prepričanje, da bomo do tega zakona tudi prišli. Spomnim se, da smo bili že pred dvema letoma temu zelo blizu. Ob tem, skratka to se mi zdi ključno vprašanje, da dobimo zakon. In tu bi rad izrazil pohvalo predlagateljema za to, da je v veliki večini ta zakon zelo dober. Mislim, da mnogi členi, velikanska večina členov, ko bo sprejeta enkrat v obliki zakona, da bo imela učinek na to, da se Slovenija zavihti, če lahko tako rečem, v zahodno orbito držav tudi na tem področju. To se mi zdi bistveno. S tem, ko pridemo do zakona o omejevanju uporabe tobačnih izdelkov, po možnosti čim strožjega, bo Slovenija tudi na tem področju</p>
                  <p>vključena v evro-atlantsko skupnost držav. To pomeni, da bo na svojem ozemlju preprečevala to, da bo zahod izvažal to, kar ne želi imeti doma, drugim. V tem primeru to lahko štejemo za civilizacijski dosežek.</p>
                  <p>To samo vprašanje logotipa, o katerem se sedaj razvija goreča polemika, mislim, da ni tako bistveno oziroma ključno, vendar lahko rečem, da bom sam osebno glasoval za osnovni tekst zakona, člena, se pravi proti amandmaju, glede na to, da sem prepričan, da se bo tobačna industrija tudi temu prilagodila. Se pravi, se bo začelo ločevati logotipe samih cigaret oziroma tobačnih izdelkov od logotipov ostalih izdelkov. In mislim, da je to dobro.</p>
                  <p>Se pravi, apeliram na to, da sprejmemo zakon, da omogočimo, da se Slovenija glede na odstotek kadilcev vključi med številne zahodne države, kjer se ta odstotek drastično zmanjšuje tudi s tem zakona. Pri logotipu pa, da smo čim strožji. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo. Gospa Vika Potočnik, jaz se vam oproščam, če sem vas napak razumel. Ampak sem bil začuden nad vašim izvajanjem, ker vas poznam, da ste se že v času ZSMS-ja borili za demokratizacijo te družbe.</p>
                  <p>Po drugi obravnavi je predlog zakona, ki je pred nami, demokratično sprejel parlament - večina v parlamentu. In tudi recimo, če sem med gorečneži, sem se prepoznal. Mislim, da je največ, kar lahko storimo proti totalni manipulaciji, kar zopet omogočajo ti amandmaji, spreminjajo tekst, ki je sprejemljiv in manipulacijo je omogočal tudi osnovni tekst; zaradi tega smo se ustavili in nismo šli naprej. Naj se vpraša, kdor je to ustavil - vsekakor ne gorečneži. Mislim, da je potrebno z zgledom in vsekakor - mislim, da ne kadim in tudi razlagam, ne da rečem mladim: "Ne kaditi!" ali "Ne kadi!", ampak jim povem, kolikor je v moji moči, da kajenje škodi zdravju. Zdaj se sicer pojavljajo reklame, da bi moral minister in Ministrstvo za zdravstvo vložiti več denarja v to, da bi reklamirali zdravo življenje brez kajenja. Še enkrat pravim - začuden sem nad tem, kako se obravnava in se poskuša diskreditirati ljudi, ki se zavzemajo za nekaj pozitivnega celo do take mere, da se poskuša izključiti demokratično odločanje v parlamentu. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala. Gospod Šešerko ima razpravo. Gospoda Šešerka ni. Gospod Sisinger ima razpravo.</p>
               </sp>
               <sp>
                  <speaker>IVAN SISINGER:</speaker>
                  <p>Spoštovani predsedujoči, poslanke in poslanci! Mislim, da se vsi spomnimo razprave, ki je bila izrazito prisotna o vprašanjih, o katerih razpravljamo in mislim, da ni nobene potrebe, da bi danes kakorkoli zavlačevali dokončno sprejemanje tega zakona v tretjem branju, še najmanj pa je</p>
                  <p>potrebno, da bi se znova na nek način razšli pri tem 10. členu. Mislim, da vse poslanke, vsi poslanci toliko pisem, kot smo jih dobili od številnih institucij - šol, vrtcev do kogar hočete, pravzaprav nismo dobili na noben zakon v teh naših 4 letih, kot smo dobili prav glede zakona o tobačnih izdelkih, reklamiranju, logotipih in ne vem o čem še vse, celo s slikami, z vsemi mogočimi reklamami in protireklamami in mislim, da je naša dolžnost ne glede, ali kdo kadi in ne kadi, da smo pravzaprav dolžni ravnati do tega, da ta zakon vendarle sprejmemo, saj smo ga v drugem branju. Vendarle pa tudi v tem delu še v 16. in teh členih gre za to, da se tudi s tem zakonom dokončno razrešijo zadeve, ki bodo morale biti v bodoče razrešene in da bodo tako tudi zaščiteni nekadilci, saj smo točno povedali, v katerih prostorih, na katerih mestih ni mogoče ravnati drugače, kot smo določili z zakonom. Tukaj gre za dokončne datume, ko bodo morale biti zadeve razrešene. Moram vam reči, da sem kar vesel. Ne ukvarjam se s statistiko zdravstva, koliko več ljudi umre zaradi kajenja in koliko manj itd. Moram vam pa reči, da sem vesel, da v zadnjem letu ni na vlaku - moram reči, da se kar veliko vozim, vedno zmanjka, skoraj vsako jutro v Mariboru prostora za nekadilce in se že nekaj dni ali mesecev redno dogaja, ko morajo nekadilci ali stati v vagonu za nekadilce, ali pa iti v vagon za kadilce. To pomeni, da vendarle nekateri občani tudi srednje in starejše generacije sami spoznavajo, da je pravzaprav zdravju škodljivo to kajenje in sami opuščajo kajenje iz svojih zdravstvenih razlogov in tako dalje. In da dajejo zgled in vzor seveda tudi drugim, ki dnevoma, sem prepričan, opuščajo to kajenje. Mislim, da nam ni potrebna prav nobena nervoza tukaj. Prav nobeno nasilje nikogar drug na drugega. Tisti, ki je zvest kajenju in pravzaprav se dobro zaradi tega počuti, bo seveda še naprej kadil. In ni nobene potrebe, da bi nekadilci sedaj drug drugemu tu dopovedovali, kaj je bolje, ali tisti bolje živi, ki ne kadimo ali tisti bolje živijo ali se zdravstveno boljše počutijo, ki kadijo. To nam ni potrebno. Naša dolžnost seveda pa je kot poslancev Državnega zbora, da zaščitimo vse te interese občanov in državljanov na področju zdravja in mislim, da takšen 10. člen, ki je že naredil nam določene težave -  mi se spomnimo tega - danes to nam ni potrebno.</p>
                  <p>Mislim, da bi večina poslank in poslancev se morala izreči proti temu 10. členu, ne glede na to, da ga matični odbor predlaga in ne glede na to, da ga Vlada podpira. Ta 10. člen je treba zavrniti, ostalih par členov pa seveda, ki so za sprejeti, pa jih sprejmemo in mislim, da bi zakon lahko resnično zaključili, končali, ne da drug drugega prepričujemo ali celo prihaja do nepotrebnih žalitev, kdo koga zagovarja, kdo koga brani in kdo koga ne brani. Mislim, da ne gre za nobeno obrambo nikogar, ne tobačne industrije, ampak moramo gledati zdravje naših ljudi in moramo gledati na poštenost zakona, ki ga bomo sprejeli, da ne bomo dobili jutri, pojutrišnjem novih pisem, novih opozoril, kaj ste naredili in tako naprej.</p>
                  <p>Jaz seveda pri tem ne bom sodeloval, zato bom glasoval absolutno proti temu 10. členu in za ostale člene, ki vodijo k rešitvi, da ta zakon sprejmejo in želim, da tudi ostali tako storite, pa imamo lahko to točko kar hitro zaključeno. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? (Ne.) Prehajamo na obravnavo in odločanje o posameznih členih, h katerim so bili v tretji obravnavi vloženi amandmaji. V razpravo dajem 6. člen. Imamo amandma pod točko 1 - predlagatelj matično delovno telo. Pod točko 2 imamo amandma - predlagatelj matično delovno telo. Amandmaja pod točko 1. in 2. sta redakcijske narave in sta vsebinsko povezana z amandmajem k 21. členu. V kolikor nista sprejeta, je glasovanje o amandmaju k 21. členu brezpredmetno. In pod točko 3. imamo amandma - predlagatelja poslanca Tone Anderlič in dr. Janez Zupanec, ki sta tudi predlagatelja predloga zakona. Vlada Republike Slovenije ga ne podpira. Napovedan je umik. Gospod Anderlič, gospod Zupanec, je amandma pod točko 3 umaknjen? Gospod Anderlič, ali je amandma pod točko 3 k 6. členu, ki sta ga napovedala, umaknjen? Umaknjen je. Hvala lepa.</p>
                  <p>V razpravo torej dajem amandmaja pod točko ena in dva. Želi kdo besedo? (Ne.) Prehajamo na glasovanje.</p>
                  <p>Na glasovanje dajem amandma pod točko 1, ki ga imate na prvi strani pregleda. Predlagatelj je matično delovno telo. Ugotovimo sklepčnost! (51 prisotnih.)</p>
                  <p>Kdo je za? (43 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Na glasovanje dajem amandma pod točko 2 k 6. členu. Amandma imate na strani 2. Ugotovimo sklepčnost! (49 prisotnih.)</p>
                  <p>Kdo je za? (28 poslancev.) Je kdo proti? (6 poslancev.)</p>
                  <p>Ugotavljam, da smo amandma sprejeli.</p>
                  <p>Amandma pod tri je bil umaknjen.</p>
                  <p>Smo na tretji strani pregleda. Imamo amandma k 10. členu. Predlagatelj je matično delovno telo, Vlada ga podpira. Ta amandma je odbor prevzel od predlagateljev predloga zakona in ga redakcijsko dopolnil. Želi kdo besedo?</p>
                  <p>Gospa Kožuhova.</p>
               </sp>
               <sp>
                  <speaker>DR. MATEJA KOŽUH-NOVAK:</speaker>
                  <p>Rada bi samo obrazložila svoj glas. Glasovala bom proti temu amandmaju, ki omogoča, da ostanejo vse te reklame, ki so ta hip v Sloveniji, še vedno v prometu v Sloveniji. Glasovala bom za podporo zahtevi enega milijona nekadilcev v Sloveniji in vseh tistih kadilcev, ki želijo zdravje svojim otrokom, za hitrejši napredek države. Skupina, ki je bila tukaj v Sloveniji pred meseci, je jasno poudarila, da je razvoj evropskih držav odvisen od tega, kako zdravi bodo njihovi prebivalci in kako kreativni. Da bo samo tako lahko razvita Evropa tekmovala z ostalimi regijami. Glasovala bom za otroke in vnuke mojih štirih kolegov, da otroci in vnuki kadilcev ne bodo kadili in ne bodo šli po usodi svojih staršev. In končno bom glasovala tudi za moje volivce, ki me neprestano, neprestano opozarjajo, kako agresivno krši tobačna industrija načela pravne države in načela skrbi za zdravje prebivalstva. Glasovala bom skratka proti temu amandmaju.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospa Jadranka Šturm, potem pa gospod Kopše. Razprava je še vedno. Izvolite.  </p>
               </sp>
               <sp>
                  <speaker>JADRANKA ŠTURM-KOCJAN:</speaker>
                  <p>Hvala za besedo in vsem lep pozdrav. Tudi jaz bom glasovala proti temu amandmaju in hkrati želim tudi povedati, da si ne delam ne vem kako velikih iluzij, da bo prepoved reklamiranja bistveno zmanjšalo kajenje med tistimi, ki še ne kadijo oziroma, da bi zaradi tega kadilci opustili. Prepričana sem, da bi lahko to dosegli s tem, če bi v državi ponudili tiste konstruktivne, kreativne možnosti, ki lahko omogočajo potrjevanje samega sebe in iskanje tistih ciljev, ki človeka razvijejo v svoji osebnostni rasti. Vendar v tem trenutku se mi zdi, da pa lahko storim s prepovedjo tisto minimalno, torej ponudim tisto minimalno možnost, ki jo kot poslanka pri sprejemanju tega zakona imam, da ne bom pa res čisto na vsakem koraku kamorkoli stopim v tej Sloveniji, videla najprej reklamo za tobačni izdelek in seveda, kar je pa še bolj moteče, predvsem tuj tobačni izdelek.</p>
                  <p>Glede na izkušnje, ki jih po svetu imamo z reklamiranjem tobačnih izdelkov, si tudi ne delam iluzij, da se tobačna industrija ne bo spomnila najbolj perverznih zadev, kako raniti predvsem otroško in mladostniško zavest s tem, da vsili izdelek, ki zasvaja.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospe in gospodje! Glasoval bom proti temu amandmaju iz tega razloga, da bo čim manj Slovenk in Slovencev stalo v tisti kletki na frankfurtskem letališču na očeh vseh, to so kadilci; da bo čim manj Slovencev in Slovenk po cestah srečevalo te res neokusne in neprijazne reklame, da bo čim več Slovenk in Slovencev zaživelo in nam pomagalo vzgajati novo kulturo - kulturo nekajenja. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Razpravo zaključujem.</p>
                  <p>Na glasovanje dajem amandma k 10. členu; predlagatelj je matično delovno telo. Ugotovimo sklepčnost! Glas bo pa obrazložil gospod Ivo Hvalica.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Spoštovani! Glasoval bom proti in pozivam vse poslance dobre volje, ne glede na strankarsko pripadnost, da mi v tem primeru, v tem edinem primeru sledijo v polnem številu. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Lavrinc, obrazložitev glasu. Prosim pa, da ne pozivate drugih, vsak se lahko po svoje odloči.</p>
               </sp>
               <sp>
                  <speaker>MAKSIMILJAN LAVRINC:</speaker>
                  <p>Hvala za besedo. Gospod predsedujoči! Že preden me je k temu nagovoril poslanski kolega Hvalica, sem se odločil, da bom tudi sam glasoval proti temu amandmaju. ...(Podpredsednik: Ne polemizirati, prosim. Izvolite.)... Če bi bili vi, gospod predsedujoči, tako dosledni prejle, potem ta razprava ob tem členu ne bi bila zlorabljena prav s tega mesta...</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Samo malo, gospod Lavrinc. Imate obrazložitev glasu. Jaz sem bil dosleden. V razpravi lahko vsak pove svoje mnenje; sedaj smo pa imeli ugotavljanje prisotnosti, od sedaj naprej ni več polemike. Vi lahko poveste...</p>
               </sp>
               <sp>
                  <speaker>MAKSIMILJAN LAVRINC:</speaker>
                  <p>Obrazlagam glas. Glasoval bom proti; pa ne zato, ker me je k temu kdo nagovoril.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Šešerko.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Spoštovani! Tudi jaz bom glasoval proti, in sicer zato, ker je Slovenija po obdavčenju cigaret in tobačnih izdelkov čisto na repu v Evropi, kar je tudi eden od razlogov za velik dobiček tobačne industrije pri nas. To pa je na nek način povezano tudi s to možnostjo, da divje reklamirajo, s pravo reklamno orgijo ta trenutek. In upam, ne samo da bomo zavrnili ta amandma in sprejeli ustrezno rešitev, ampak da bo Državni zbor v naslednjem obdobju dvignil obdavčenje tobačnih izdelkov na evropsko primerljivo raven. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo obrazložiti svoj glas? Gospod Geržina, gospod Pregelj.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo, gospod podpredsednik. Že iz mojega izvajanja je bilo jasno, da bom glasoval proti. Proti pa zato, ne glede na tiste, ki so govorili kako in kaj bi morali. Jaz mislim, da ta amandma poskuša odstraniti enega od kamenčkov zdrave nekadilske družbe v Sloveniji. In zato moram biti proti. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Glasoval bom proti, zato ker tako mislim, da je prav. Ne morem sprejemati takšnih pristopov k reklamiranju v bistvu škodljivih stvari za zdravje, na način, ko lahko marsikoga, predvsem pa tiste najmlajše, nezavedno zagradi in jim zapečati tudi življenjsko usodo. Zato bom glasoval proti.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo? Gospod Anderlič. Potem bom tudi sam obrazložil svoj glas.</p>
               </sp>
               <sp>
                  <speaker>TONE ANDERLIČ:</speaker>
                  <p>Očitno je, da je nemogoče določene stvari razvrstiti po vrsti, tako kot bi morale biti in jih tudi na način, ki bi bile na že doseženi stopnji demokratičnosti tega sistema tudi pri tem zakonu zapisati. Zagotovo je, da nisem pristaš prepovedi kakršnih koli zadev, ki bi bile na tak ali drugačen način v preširokem smislu omejujoče. Vse prohibicije in vse prepovedi so se pokazale v zgodovini kot slabe. Vem, da bo marsikdo se začudil ob tem, kar bom sedaj rekel. Vložil sem ta zakon skupaj z gospodom Zupancem zato, ker verjamem v to, da je potrebno na nek način postopno priti do zakona, ki bo pomagal neki zdravi, kulturni, civilizacijski ali kakršni koli že klimi, ki bo odvajala od kajenja in ki sploh ne bo omogočala, da bi kdorkoli posegel po cigaretah. Glasoval bom proti amandmaju. Zagotovo je to lahko tolmačiti kakorkoli drugače, ne da dokazujem Hvalici ali komurkoli drugemu....</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Ne polemizirati.</p>
               </sp>
               <sp>
                  <speaker>TONE ANDERLIČ:</speaker>
                  <p>Govorim pač, obrazlagam glas. Vi ste imeli priliko, da bi posredovali, pa niste.</p>
                  <p>Gre preprosto za to, da je vprašanje, ali je ta člen zakona sploh izvedljiv ali ni. Jaz upam, da bo Vlada sposobna ta člen operacionalizirati in seveda izvesti vse stvari tako, kot je potrebno. Rad bi povedal še enkrat to, da ne glede na ta člen zakona in ta amandma, je po drugih členih zakona prepoved posrednega in neposrednega reklamiranja tobaka. Zato seveda ni mogoče razumeti drugače in tudi sam ne razumem drugače, kot nekaj, kar je bilo poskušano, da se zamegli skozi diskusijo. Ta amandma ureja nekaj drugega. In zato ker ni mogoče doseči tega drugega, bom proti temu amandmaju. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa.</p>
               </sp>
               <sp>
                  <speaker>VLADIMIR TOPLER:</speaker>
                  <p>Kolegice, kolegi! Glasoval bom proti temu amandmaju. Zaradi tega, ker ni mogoče potegniti ločnice med tistim, kaj se lahko in kaj se ne sme, glede na amandma, ki ga predlagajo o reklamiranju. Zato bom glasoval proti.</p>
                  <p>In glasoval bom proti predvsem zato, ker sem zdravnik in sem videl, kam vodi ta pot uspeha. To niso mladi, sproščeni, zdravi ljudje, ampak predvsem bolniki, ki se zbujajo v operacijskih sobah brez udov, brez grla, ki imajo namesto ust odprtine v vratu. Zato bom glasoval proti takšnemu amandmaju in ne bom podpiral industrije, ki se je povezala skupaj s tobačnim lobijem, pa naj bo to Mercedes ali kakršnakoli druga.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Ali želi še kdo obrazložiti svoj glas? Ugotovimo sklepčnost! (61 prisotnih.)</p>
                  <p>Kdo je za? (9 poslancev.) Je kdo proti? (45 poslancev.)</p>
                  <p>Ugotavljam, da amandma ni sprejet.</p>
                  <p>Smo pri 12. členu. Imamo amandma, ki ga predlaga matično delovno telo. Ali želi kdo besedo? (Ne.) Glasujemo o amandmaju. Ugotovimo sklepčnost! (54 prisotnih.)</p>
                  <p>Kdo je za? (33 poslancev.) Je kdo proti? (Nihče.)</p>
                  <p>Ugotavljam, da smo amandma sprejeli.</p>
                  <p>Smo pri 13. členu. Imamo amandma, ki ga predlagata poslanca Tone Anderlič in dr. Janez Zupanec. Matično delovno telo ga ne podpira, Vlada Republike Slovenije podpira. Ali želi kdo besedo? Gospod Geržina, izvolite.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala za besedo. Predlagalca spreminjata drugo alineo 13. člena, ki pravi: "obvestila ne smejo objavljati na televiziji in radiu ter v periodičnem tisku." Amandma se pa glasi: "Obvestila se ne smejo objavljati na televiziji in radiu ter periodičnem tisku, namenjenem pretežno mladini." Ne bom drugega komentiral. To je spet sprenevedanje, da ne bom rekel kaj drugega in mislim, da je spet tisto, kar smo govorili. V drugem branju je bilo pripravljeno tako, kot se spodobi; zdaj se spet poskuša odškrniti vrata in "namenjeno pretežno mladini." Saj mladina vse gleda, saj je naša mladina mladina televizije. Saj je to njen stil življenja, da ima zraven televizijo in gleda vse oddaje. Gospod Anderlič in gospa Vika, ali zdaj uvajate prepoved, o kateri ste prej govorili - proti mladini, da bodo smeli gledati samo določene oddaje? To privede do tega. Zato moramo to zavrniti. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala. Ali želi še kdo besedo? (Ne.) Razpravo zaključujem. Prehajamo na glasovanje. Glasujemo o amandmaju k 13. členu. Ugotovimo sklepčnost! (52 prisotnih.)</p>
                  <p>Kdo je za? (10 poslancev.) Je kdo proti? (33 poslancev.)</p>
                  <p>Ugotavljam, da amandma ni sprejet.</p>
                  <p>Smo pri 15. členu. Imamo amandma. Predlagatelja sta gospod Tone Anderlič in dr. Janez Zupanec. Delovno telo ga ne podpira, Vlada podpira. Ali želi kdo besedo? Gospod Lavrinc, izvolite.</p>
               </sp>
               <sp>
                  <speaker>MAKSIMILJAN LAVRINC:</speaker>
                  <p>Hvala za besedo. K besedi sem se javil predvsem zato, ker je to v okviru razprave in bom o njej lahko nekaj povedal, kar mi pravzaprav današnji dan že ves čas leži na duši. Predsedujoči se je izdal namreč takrat, ko ni vzel besede gospodu Hvalici, namreč storil je kaznivo dejanje po mojem globokem prepričanju in lepo prosim, da pri teh stvareh nehamo z demagogijo, pljuvanjem in pa s predvolilnimi floskulami. Od enega doktorja medicine pač pričakujem, da bo vedel, da operirani imajo tudi usta kljub temu, da so jim vzeli grlo in glasilke.</p>
                  <p>In če nadaljujem prav k 15. členu, bom povedal tole. V Kamniku imamo krasno kavarno. Delal jo je arhitekt, ki se je v stvar poglobil. Šel je torej pregledat več dunajskih kavarn. Znan je po tem, da je ohranil mesto Kamnik takšno, kakršno je. In če ne sprejmemo tega amandmaja, ki je tukaj predlagan, pomeni to, da je potrebno to kavarno pregraditi. Kavarna izgubi popolnoma na arhitekturi, izgubi na svojem videzu, kavarna ni več kavarna. Prepovedati spet vsem ljudem, ki hodijo v kavarno, da bi tam ob kavici, cigaretu prebrali časopise, čemur je pravzaprav kavarna namenjena, se mi zdi noro. Zato sem prepričan, da je pot, kakršno je - gospa Nada Skuk, če mi dovolite povedati do konca, ker...</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Izvolite gospod Lavrinc. Prosim za mir v dvorani.</p>
               </sp>
               <sp>
                  <speaker>MAKSIMILJAN LAVRINC:</speaker>
                  <p>...namreč prepovedati popolnoma v tem prostoru kajenje se mi zdi nesmotrno, nesmiselno in tudi neumno. Ob današnjih prezračevalnih napravah se da stvar popolnoma drugače urediti. Naš kamniški kavarnar je v smislu tega zakona, ki niti še ni sprejet, stvar uredil takole, da je ob eni strani napisal tablice "samo za kadilce" oziroma "za kadilce" in na drugi strani "za nekadilce" in ve se: torej tam, kjer je ta prezračevalna naprava močnejša, je odtok zraka močnejši, tam sedijo kadilci, na drugi strani pa zrak prihaja v prostor. Skratka, mislim da zahtevati, da se fizično loči sedaj prostor, kjer bodo ljudje kadili in kjer ljudje ne bodo kadili, da je praktično nemogoče, ne da bi skazili prostore.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo. Gospod predsedujoči. No, to kar je sedaj gospod Lavrinc na koncu rekel, to bi lahko tudi predlagatelja tega amandmaja naredila. Namreč v prehodni določbi bi lahko vgradila zadevo. Gospod Lavrinc, 50% prostora ali pa 30% prostora, za katerega se zavzemata predlagalca, vaše kavarne na žalost ne bo rešilo. Onemogočilo bo pa nekadilcem, da bodo prišli notri, če pustimo, da cela kavarna ostane prostor za kadilce. In ta rešitev seveda je, da se da "izsisevalce, havstor" (ne vem natančno, kako je po slovensko, se oproščam) zraka, da vlečejo svež zrak noter, ampak tukaj so tehnične težave zaenkrat in zato bi lahko predlagalca dala v prehodne določbe rešitev, če bi jo našla. Namreč tu gre za eno zadevo. 50% prostora ali 30% prostora namenjenega kadilcem ali nekadilcem, to je bistvena razlika. Po podatkih imamo 30% kadilcev med našimi državljani. To je eno dejstvo. Drugo je, da ukinjata tako imenovano fizično ločenje tega, se pravi kot sem včeraj rekel: dva cvetlična lončka in je zadeva lahko tudi ločena; tam so kadilci tam so nekadilci. Nekadilci so ogroženi. To ni napad na kadilce. Nekadilci so ogroženi in mora biti na en način fizično ali drugače onemogočeno, da je vpliv tobaka na nekadilce. Ja, gospod Anderlič, v tem primeru je, pa ne bom povedal, kaj ste rekli, ker sem razumel. In mislim, da je za vzgled in vzgojo ljudi, da omejimo nekoliko prostor tobaku, ne kadilcem. In ta amandma to zadevo onemogoča. Zato mislim, da moramo biti proti temu amandmaju. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospod Anderlič ima besedo.</p>
               </sp>
               <sp>
                  <speaker>TONE ANDERLIČ:</speaker>
                  <p>Na žalost, pri tej obrazlagi se je sedaj pokazala vsa beda zagovornikov prepovedi in urejanja življenja tako kot oni mislijo, da je prav drugim, ne pa tako, kot je skladno z zakoni, s temeljnimi vrednotami v tej družbi. Gre preprosto za to, da, gospod Geržina jutri bo 27% kadilcev, po jutrišnjem 25%, mogoče čez 5 let pa 32. Torej vsako leto morate seveda v tem zakonu predpisati, da je potrebno vsako leto ugotoviti, koliko je kadilcev v državi in temu primerno naložiti vsem lastnikom, najemnikom in tako naprej gostinskih in drugih lokalov, da pač spremenijo kvadraturo, ki je namenjena eni ali drugi strukturi obiskovalcev lokalov.</p>
                  <p>Zagotovo gre za to, temeljni namen tega člena in amandmaja je, da se zagotovijo pogoji enim in drugim. In če vi pozorno berete, piše, da bo vsak najemnik prostora ali lastnik ali kdor koli, ki pač to dejavnost opravlja, moral zagotoviti prostore za nekadilce in kadilce. Če bo kdo hotel imeti 100% nekadilcev v lokalu, bo pač namenil 100% prostora nekadilcem. Bo pač kadilcem prepovedal, ali pa če bodo kadilci prišli v prostor, ne bodo smeli tam prižgati. Filozofija tega je, da se v nobenem primeru nekdo, ki se je odločil,  da bo pa imel kadilce in nekadilce, ne sme presegati 50%. Ampak to tudi zaradi arhitekturnih, zaradi vseh drugih stvari. Vi veste, da imajo posamezni lokali eno večjo sobo eno manjšo sobo, da imajo ne vem razpotegnjeno tako, da se da kako drugače pregraditi in tako naprej. In tisti, ki bo pač se s temi stvarmi ubadal, bo sam odločil, kateri prostor bo namenil eni ali drugi stvari, vendar to ne sme presegati 50%. Nikjer ne bo mogoče po tem zakonu imeti lokalov, kjer bi bili samo kadilci in da ne bi bilo prostora za nekadilce. Tega v tem zakonu ni. Je pa dovoljeno oziroma naloženo, da morajo zagotoviti za nekadilce. Za kadilce pa ni nujno. In seveda najbolj bistvena problema sta dva. Prvič, kako ugotavljati skozi leta, koliko je ta prostor, ker najbrž bi morali vsako leto ugotavljati število ali procente kadilcev. In drugo. Kako rešiti v arhitekturnem in drugih smislih vse to, če je vnaprej zaukazano, razen seveda da se reče, od nekega trenutka naprej morate prizidati, morate predelati, morate ne vem kaj vse narediti zato, da bo zadoščeno tej normi. To je neživljenjska norma, to je nedemokratična norma, če hočete. To je pač nekaj, kar je nesprejemljivo.</p>
                  <p>Bistveni pogoj je zagotoviti prostor nekadilcem, omejiti kadilce in omogočiti obojim, da uporabljajo javne lokale tako, kot jih bo kdo uporabljal.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Imamo več prijavljenih, najprej imamo gospoda Preglja.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Amandma, ki je ravnokar obravnavan, je docela nekorekten. Razprava se vrti okoli tako nepomembnih zadev, kot so tehnične izvedbe ločitve prostorov za kadilce od prostorov za nekadilce. To se da tehnično izvesti še v tako arhitektonsko dodelanem prostoru, da se niti ne opazi. Bil sem priča oziroma bil sem gost v stari srednjeveški gostilni, nekje v Evropi, kjer se niti ni opazilo, da je bila med mizami steklena stena. Na eni strani smo bili nekadilci, na drugi strani so bili lahko kadilci. Neopazno je bilo to narejeno. Da se narediti z zračnimi zavesami, praktično ni niti meje in dim se ne bo širil iz prostora kadilcev v prostor nekadilcev. Tako da ta razprava o tem, da je nekje težko narediti, je popolnoma brezpredmetna. Da se narediti.</p>
                  <p>Mene moti nekaj drugega. Gospod Anderlič, zakaj ste izpustili zadnji stavek drugega odstavka? Zakaj menite, da ni potrebno v celoti prepovedati kajenja v prostorih vzgojno-izobraževalnih in zdravstvenih ustanov? To manjka. To je mnogo bolj pomembno kot celotna diskusija o procentih oziroma o fizičnih ločitvah v kavarnah in podobno. Zato menim, da tega amandmaja ne moremo podpreti, saj ravno izpušča tisto najpomembnejše, kar je v sedanjem drugem členu 15. člena.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospodu Preglju. Gospa Pečanova. Hvala lepa, se odpoveduje. Gospod Lavrinc. Ni obrazložitve glasu, še vedno imamo razpravo o amandmaju k 15. členu.</p>
               </sp>
               <sp>
                  <speaker>MAKSIMILJAN LAVRINC:</speaker>
                  <p>Jaz bom repliciral. Namreč, strinjam se z opozorilom, ki ga je povedal na koncu gospod Žaro Pregelj. Zato me tisti del pravzaprav moti, tako da bi predlagal tistim, ki predlagajo ta amandma, da to vključijo notri nazaj, tako kot je bilo v osnovnem tekstu. Samo ne govoriti o tem, da je neka zračna zavesa fizična zapora. Osnovni tekst zakona, ki je sedaj v obravnavi, piše o fizični zapori. Fizično je treba zadevo zapreti, se pravi s steno. Opozarjam vas, da tu gremo predaleč, predvsem, po moje greste predaleč tisti, ki ne verjamete, da je ta zakon odličen. Prepričan sem, da tudi če sprejmemo ta amandma in potem zakon v celoti, je ta zakon veliko bolj revolucionaren, kot ga ima velika večina držav po svetu. Ne razumem vas. Prihajam do prepričanja, da sploh ne verjamete v te prepovedi in v realizacijo tega zakona, če navijate do takšnih ekstremov. Ne pa, prosim, govoriti o arhitekturi oziroma o tem, da se to ne pokvari in tako naprej. Prav ta ista kavarna, ki sem jo prej dal za primer, je imela prej dva prostora, pa jo je potem arhitekt, na podlagi tega, kar je videl v starih dunajskih četrtih, spremenil. Sedaj to zapreti ponovno, zame je to nesmisel, popoln nesmisel, ker se da zadevo drugače urediti.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo gospod podpredsednik. No, gospod Anderlič. Beda naše filozofije je takšna, kot je, ste rekli, tistih ki zagovarjamo zdravo življenje. Kaj sedaj pomeni to? Napad na kadilce ali kaj drugega? Ko, to kar je bilo sedaj nazadnje rečeno, ko je gospod Lavrinc rekel, ja ne moremo ločiti tudi zaradi arhitektonskih in ne vem kakšnih zadev. Mi omogočimo kot v starih časih, če se spomnite, ko se je kajenje uvajalo, iz kakšnih knjig in takšnih zadev, ki so imeli kadilnice. Kaditi so šli tja. To je. Tisti, ki ima navado, se mu fino zdi, pa gre kaditi ven iz tistega prostora, ali je to zabaviščni; saj to bomo imeli tudi sedaj v podjetjih ta zakon, tako govori in drugod. Se pravi, že v podjetju se bom navadil, da bom šel kadit v kadilnico. In sedaj pa rečete napad na kadilca, če bo šel tudi v restavraciji v kadilnico. Ali se tega ne da narediti? Se pravi, drugače obravnavan prostor, zabaviščni prostor kot prostor v delavnici, v pisarni, ne vem kod drugod. Zakaj drugače? Bodimo dosledni in povsod enako obravnavajmo in se navadimo, da je to del našega življenja, dokler ne bodo po celem svetu prišle takšne norme, da bodo vsi ljudje spoznali in to je tudi namen tega zakona, da je kajenje škodljivo, da je ta navada škodljiva. Demokratično se omogoči v kadilnici kajenje. Saj ne kadiš stalno, ampak vpliv na nekadilce je pa stalen, ker se zadržuje dim notri v prostorih, če imamo skupne prostore. In to, ta dikcija, v drugi obravnavi sprejeta, predlaga in to nič preostro, to se da vse urediti. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Gospod Anderlič. Izvolite.</p>
               </sp>   
               <sp>   
                  <speaker>TONE ANDERLIČ:</speaker>
                  <p>Zaman je z gospodom Geržino razpravljati o določenih stvareh, ker pač ne priznava nikomur drugemu dobronamernosti kot samo sebi in seveda drugim bo prepovedal, kako, nekaj - tudi meni je, da bi seveda govoril o teh stvareh, pa da bi se za kakšne druge stvari zavzemal - in zaukazal, predpisal, potem pa penaliziral. Ampak ne bo vam uspelo. Ta država bo demokratična.</p>
                  <p>Hotel sem povedati v zvezi s tem amandmajem. Napaka se je zgodila pri tiskanju v Poročevalcu. Tukaj imam zakon, ki sva ga oddala in tukaj je prvi odstavek: "Prepovedano je kajenje v javnih prostorih, razen v delih, ki so posebej označeni, fizično ločeni od prostorov, namenjenih nekadilcem, tako da onemogočajo pasivno kajenje." Drugi odstavek: "Prostori namenjeni kadilcem ne smejo presegati 30% skupne površine posameznega javnega prostora, kar ima lastnik javnega prostora, upravljavec oziroma najemnik zagotoviti najkasneje v šestih mesecih od uveljavitve tega zakona." Tretji odstavek, kar je pa v Poročevalcu napisano, to vam lahko pokažem, v Poročevalcu pa je to v drugem odstavku, pa piše: "V celoti je prepovedano kajenje v prostorih vzgojno-izobraževalnih in zdravstvenih ustanov." In tega nisva z amandmajem črtala, ker je bil nek nesporazum. V amandmaju pa jasno piše. Prvi in drugi odstavek 15. člena se spremenita. Ja, napačno ste dali objaviti v Poročevalec. Nič drugega.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala za opozorilo, gospod Anderlič.</p>
               </sp>
               <sp>
                  <speaker>TONE ANDERLIČ:</speaker>
                  <p>Tako, da bi tisti, ki bi imeli mogoče kaj razumevanja za ta amandma, ki je, bom rekel, bolj življenjski, kot je osnovni tekst, vas lahko pomiriva z gospodom Zupancem, da tako vzgojno-izobraževalne kot zdravstvene ustanove se ohranjajo, tako kot je bilo v drugem tekstu, v drugem branju. In vi imate Poročevalec, kjer sta drugi in tretji odstavek združena, kar je narobe.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Jaz se za napako opravičujem, ampak bomo tako, da je tretji odstavek tak, kot je povedal gospod Anderlič in v tem smislu bomo tudi glasovali. S tem je tudi del razprave gospoda Preglja treba vzeti tako. Gospod Geržina, izvolite.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo. Se opravičujem kolegicam in kolegom, da zopet prihajam sem. Ampak, da se mi očita nedemokratičnost in da samo moja velja, to ni res in to je gospod Anderlič, vam dokazal že gospod Lavrinc, ko je govoril o rešitvi. In če bi resno mislili na to, kar ste sedaj govorili nazadnje, o nezmožnosti fizične ločitve, bi lahko notri v zakon zapisali amandma ali na drug način tukaj notri enostavno napišite to. Ne pa drugemu očitati nedemokratičnosti.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Razpravo zaključujem. Prihajamo na odločanje. Še enkrat vas opozarjam, da upoštevate to, kar je bilo vloženo, ne pa tega, kar piše v Poročevalcu in da je tam tretji odstavek drugačen. Bomo počakali, da se stvari razrešijo.</p>
                  <p>Prehajamo k odločanju. Člen ima štiri odstavke in ne tri odstavke, kot imate v Poročevalcu. Še enkrat prosim za pozornost, da bo res popolnoma jasno, o čem glasujemo. V Poročevalcu imate pri 15. členu drugi odstavek. Ta drugi odstavek je v originalni verziji, ki sta jo predložila poslanca predlagatelja, razdeljen na dva odstavka in ta zadnji del odstavka: "V celoti je prepovedano kajenje v prostorih vzgojno-izobraževalnih in zdravstvenih ustanov", ostane. To se ne spreminja. Jasno? Prehajamo na odločanje o amandmaju, ki ga predlagata k 15. členu poslanca. Delovno telo ga ne podpira, Vlada podpira. Ugotovimo sklepčnost! (52 prisotnih.)</p>
                  <p>Kdo je za? (28 poslancev.) Je kdo proti? (16 poslancev.)</p>
                  <p>Ugotavljam, da je amandma sprejet.</p>
                  <p>Smo pri 16. členu. Imamo amandma, ki ga predlaga matično delovno telo. Želi kdo besedo? Glasujemo o amandmaju k 16. členu pod točko 1. Imamo najprej amandma na amandma predlagatelja. Potem pa imamo pod točko 2 amandma, ki ga predlagata Tone Anderlič in Janez Zupanec. Prihajamo na glasovanje. Ugotovimo sklepčnost! Glasujemo o amandmaju na amandma. (51 prisotnih.)</p>
                  <p>Kdo je za? (35 poslancev.) Je kdo proti? (2 poslanca.)</p>
                  <p>Ugotavljam, da smo amandma na amandma sprejeli.</p>
                  <p>Na glasovanje dajem amandma, ki ga predlagata Tone Anderlič in Janez Zupanec k 16. členu. Delovno telo in Vlada amandma podpirata. Ugotovimo sklepčnost! (47 prisotnih.)</p>
                  <p>Kdo je za? (32 poslancev.) Je kdo proti? (13 poslancev.)</p>
                  <p>Ugotavljam, da je amandma sprejet.</p>
                  <p>Smo na strani 6 našega pregleda. Imamo amandma k 20. členu. Predlagatelj je matično delovno telo. Amandma je bil sprejet v drugi obravnavi in ga predlagatelja nista upoštevala pri pripravi zakona za tretjo obravnavo. Na pomanjkljivost ni opozoril niti Sekretariat za zakonodajo in pravne zadeve. Želi kdo besedo? Ugotovimo sklepčnost! Amandma je redakcijske narave. Ugotovimo sklepčnost! (46 prisotnih.)</p>
                  <p>Kdo je za? (40 poslancev.) Je kdo proti? (1 poslanec.)</p>
                  <p>Ugotavljam, da smo amandma sprejeli.</p>
                  <p>Smo pri 21. členu. Imamo amandma. Predlagatelj je matično delovno telo, amandma pa je redakcijske narave in je vsebinsko povezan s sprejetima amandmajema k 6. členu pod točko 1 in 2, ki smo ju sprejeli. Želi kdo besedo? Ugotovimo sklepčnost! (49 prisotnih.)</p>
                  <p>Kdo je za? (31 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Smo na zadnji strani poročila. K 23. členu imamo amandma, ki spreminja člen. Predlagatelja sta Tone Anderlič in Janez Zupanec. Delovno telo ga podpira, Vlada podpira. Želi kdo besedo? Ugotovimo sklepčnost! (48 prisotnih.)</p>
                  <p>Kdo je za? (32 poslancev.) Je kdo proti? (2 poslanca.)</p>
                  <p>Ugotavljam, da smo amandma sprejeli.</p>
                  <p>Sprašujem sekretariat, ali je potrebno zakon medsebojno uskladiti? Gospod Baškovič, prosim.</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Hvala lepa. Samo neka redakcijska težava se je pojavila po amandmaju k 16. členu in 15. Namreč tukaj je bil k 16. členu sprejet amandma na amandma predlagatelja, ki pravi, da so v prvem stavku drugega odstavka beseda "kadilce" nadomesti z besedo "kajenje." Beseda "kadilcem" sploh ne stoji v tekstu, ampak stoji "prostor za kadilce", če je bilo to mogoče mišljeno. Potem bi moralo biti prostor za kajenje, to bi še razumel. Ampak pred tem v prvem odstavku se pa govori "prostor za kadilce", ravno tako v 15. členu "prostori namenjeni kadilcem ne smejo." Tako, da tisto za "kajenje" čisto odstopa od teh pojmov. Ali gremo povsod na kadilce pa je stvar razčiščena ali pa povsod na kajenje, samo za to gre. Dajte nam neko redakcijsko napotilo. Hvala lepa. Vsebinsko nič ne pomeni, ampak vendarle zaradi stila.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa za opozorilo. Bo predlagatelj predložil uskladitveni amandma? Mislim, da ga lahko vložite tudi takoj, gospod Anderlič. Samo malo posluha v dvorani. Izvolite gospod Anderlič.</p>
               </sp>
               <sp>
                  <speaker>TONE ANDERLIČ:</speaker>
                  <p>Gre za redakcijski amandma. Mislim, da ni potrebno zato delati odmora ali kar koli prelagati, kakor koli prelagati odločanja o zakonu in bi bilo potrebno to sistemizirati na način, da bi bilo povsod uporabljeno "kajenje" in ne "namenjeno kadilcem." Prostori namenjeni za kajenje.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Samo malo, da se posvetujem s službami.</p>
               </sp>
               <sp>
                  <speaker>TONE ANDERLIČ:</speaker>
                  <p>Ker kadilci lahko takrat ne kadijo, ko gredo v prostor za kajenje oziroma gredo lahko v prostor za nekajenje pa so kadilci sicer. To zagotovo je točno, da je prostor, ki je namenjen kajenju, ne prostor, ki je namenjen kadilcem. To se mi zdi mnogo bolj logično. Seveda če ne želite na tak način odločati, potem predlagam, da prekinemo in pripravimo uskladitveni amandma.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Mislim, da smo v dilemi, zato, ker smo z amandmajem spremenili kadilce v kajenje. To je bila vsebinska sprememba. Sprašujem sekretariat, ali je možno, da to redakcijsko popravimo, da damo pooblastilo sekretariatu? Na glasovanje dajem predlog, da damo pooblastilo sekretariatu, da zakon popravi tako, da upošteva "prostor za kajenje." Odrejam 20 minut odmora. Prosim predlagatelja, da pripravi odmor. Sejo nadaljujemo čez 20 minut.</p>
               </sp>
               <stage>(Seja je bila prekinjena ob 12.14 uri in se je nadaljevala ob 12.44 uri.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Prosim za zagotovitev prisotnosti v dvorani. Pričenjam nadaljevanje seje. Ugotavljam prisotnost v dvorani! Še vedno ugotavljam prisotnost v dvorani! (38 prisotnih.) Znova ugotavljam prisotnost v dvorani, bom počakal. In prosim sekretarje, vodje, da zagotovijo večjo prisotnost! Še vedno ugotavljam prisotnost v dvorani! Lepo prosim vodje in sekretarja, da zagotovijo prisotnost! Lepo prosim vse, ki ste v dvorani, da potrdite svojo prisotnost. Ugotavljam, da je navzočih 49 poslank in poslancev. Zbor je sklepčen.</p>
                  <p>Prejeli smo od predlagateljev zakona uskladitveni amandma, ki se glasi: V prvem stavku drugega odstavka 16. člena se beseda "kajenje" nadomesti z besedo "kadilce". Želite besedo, gospod Anderlič? (Ne.) Na glasovanje dajem uskladitveni amandma. Ugotovimo sklepčnost! (48 prisotnih.)</p>
                  <p>Kdo je za? (45 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>S tem smo zakon uskladili in zakon v celoti dajem na glasovanje. Želi kdo obrazložiti svoj glas. Gospod Zupanec.</p>
                  <p>Mir v dvorani. Izvolite gospod Zupanec.</p>
               </sp>
               <sp>
                  <speaker>DR. JANEZ ZUPANEC:</speaker>
                  <p>Hvala za besedo gospod predsedujoči. Kolegice in kolegi poslanci! Ta zakon bom kot predlagatelj podprl, pa čeprav vsebuje rešitve, ki jih nisem predlagal v osnutku zakona. Bil je pa sprejet na popolnoma demokratičen način, z glasovanjem v Državnem zboru. Čeprav je obravnava tekla z mnogimi žalitvami, ampak kaj bi z žalitvami. Te še na kruh niso dobre namazane. Povem vam pa naslednje. Ta zakon bo napravil mladim prepovedan sad še slajši, namesto da bi silil na poti iskanja bolj sladkih darov, kot so pa tobačni izdelki. Prav nič vesel nisem, ker sem prepričan, da se boste čez leta spomnili mojih namenov in sem prepričan, da sem pokazal pravo pot. Hkrati pa ta zakon prav nič ne sankcionira tobačne industrije, ta nevarni in intelektualno močan gigant, ki obstaja. Jolka Miličeva s Krasa bi rekla "o sveta preproščina" v tej misli. Vseeno vam želim, ker vem, da so bili vaši nameni čisti, da uživate po tem velikem dosežku za Slovenijo. Vseeno se kdaj pa kdaj vprašajte, zakaj v Združenih državah Amerike 5% mladih več kadi po vseh teh letih podobne ureditve, kot se obeta moji deželi. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu Zupancu. Gospod Lavrinc obrazložitev glasu. Izvolite.</p>
               </sp>
               <sp>
                  <speaker>MAKSIMILJAN LAVRINC:</speaker>
                  <p>Hvala za besedo. Spoštovane kolegice in kolegi? Za obrazložitev glasu sem se odločil predvsem zaradi tega, da povem, prvič, to, da bom zakon podprl, ker mislim, da je dober, da je celo na nek način revolucionaren, in da se bomo lahko oziroma, da se boste tisti, ki ste se trudili predvsem v to smer restrikcij, z njim lahko hvalili po svetu.</p>
                  <p>Drugič pa sem se oglasil zato, da povem, da je bilo skozi različne razprave s tega mesta poskušano etiketirati mojo stranko oziroma mojo poslansko skupino, iz katere pač prihajata oba predlagatelja, kot stranko, ki ščiti tobačni lobi, da to ni res. Bom povedal, torej samo primer. Prav iz stranke, kjer so tudi zelo vpili in pa se trudili v to smer, da se takšna etiketa pripne, prihaja predsednik stranke, ki je pred kratkim izdal kaseto in na njej lahko preberete, kdo ga je sponzoriral. Torej želim povedati to, da mislim, da smo sprejeli dober zakon, škodoval pa bo predvsem drugim, ne tej poslanski skupini.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo obrazložiti svoj glas? (Ne.)</p>
                  <p>Gospa Danica Simšič. Izvolite.</p>
               </sp>
               <sp>
                  <speaker>DANICA SIMŠIČ:</speaker>
                  <p>Spoštovane gospe, spoštovani gospodje, spoštovani gospod podpredsednik! Tokrat se pri sprejemanju tega zakona v tretji obravnavi nisem oglasila, pa bi rada rekla nekaj misli tik pred sprejemom zakona.</p>
                  <p>Res je, da je bil sprejet zakon o omejevanju uporabe tobačnih izdelkov, ki je bil po mojem mnenju strpen, sprejemljiv in je našel neko srednjo pametno rešitev, ki ni vodila v absolutno prepoved ali pa v absolutni diktat. Toda žal je tisti zakon padel. Zato mi je danes še toliko bolj žal, da ni med nami tukaj ministra za zdravstvo, ki bi morda našel kakšno uravnoteženo besedo.</p>
                  <p>Zakon, kakršnega smo sprejeli, v bistvu pomeni na nek način popolno prepoved uporabe logotipov, prepoved posrednega, neposrednega reklamiranja, ne samo tobačnih izdelkov, ampak vseh izdelkov. Po mojem mnenju je tudi v tistem delu, kjer piše, pa sem za rešitev nekoliko bolj mirno in strpno, da je prepovedano kajenje v vseh vzgojno-izobraževalnih ustanovah in zdravstvenih zavodih, bi bila sprejemljiva, če bi jim tam dovolili vsaj kakšno kadilnico. Tako pa se bojim, da je taka rešitev kakršna je, neizvedljiva in da je zakon tudi zavoljo tega neizvedljiv.</p>
                  <p>Rada bi pa, preden povem kako bom glasovala, povedala, da imam tukaj tudi predlog dodatnega sklepa, ki bi ga rada prebrala in ga predložila zboru v odločanje. Glasi se pa takole: "Vlada Republike Slovenije in v njenem okviru še posebej Ministrstvo za zunanje zadeve, Ministrstvo za ekonomske odnose in razvoj, Ministrstvo za znanost in tehnologijo, Ministrstvo za gospodarstvo, Ministrstvo za promet in zveze, Urad za informiranje in druge pristojne institucije naj najkasneje v 30 dneh sprejmejo ukrepe, ki bodo preprečili uvoz vseh tistih tujih dnevnikov, tednikov, mesečnikov oziroma periodike ter literature, ki kakorkoli vsebujejo posredno ali neposredno reklamiranje tobačnih izdelkov oziroma uporabljajo logotipe, ki se uporabljajo tudi pri reklamiranju tobačnih izdelkov. Ukrepi, sprejeti na vladni ravni, morajo preprečiti tudi televizijski ali radijski prenos slehernega dogodka ali posredovanja oddaj, v katerih so vsebovane reklame za tobačne izdelke oziroma logotipi, ki jih uporabljajo tudi za tobačne izdelke. Ukrepi morajo vsebovati tudi prepoved uvoza vseh proizvodov, ki nosijo logotipe ali blagovne znamke, ki se uporabljajo za tobačne izdelke."</p>
                  <p>Zakon bom pa podprla zato, da boste videli, da res ni izvedljiv. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo obrazložit svoj glas? Gospod Geržina, prosim za mir v dvorani!</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo gospod predsedujoči. Spoštovane kolegice in kolegi! Jaz bom glasoval za zakon, čeprav nismo sprejeli tistega, da je pritisk tobaka na nekadilce predvsem v zabaviščnih prostorih, da rečem, v gostilnah in tako naprej, v restavracijah. To ni zdržalo. Vendar le mislim, ne glede da je bilo rečeno, da je pot v pekel tlakovana z dobrimi nameni, da ne bo ostalo samo pri tem, to je pa odvisno tudi od parlamenta v prihodnjem sklicu, od prihodnjih Vlad od prihodnjega ministra za zdravstvo, da bo znal pravilne prijeme najti, da bo reklamiral zdravo življenje med mladimi, da bo država več vložila v to kar v ta zakon ni hotelo iti, poseben denar za podpiranje in reklamiranje zdravega življenja, športnega življenja mladih in rekreacije in tako naprej. To ni šlo zaenkrat notri, se pravi, dela je še precej. Ker če ostanemo samo na tem, na tem zakonu, potem je res tisto, kar je bilo rečeno, da smo samo pri dobrih namenih. Se pravi nek dober začetek, premik je, zato me veseli, da to sprejemamo danes. Vse ostalo v to smer, v propagiranje zdravega življenja pa nam še ostaja. Se pravi to sprejmemo in potem pa priporočimo zanamcem v Državnem zboru, da gredo naprej po tej poti. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospa Kožuhova.</p>
               </sp>
               <sp>
                  <speaker>DR. MATEJA KOŽUH-NOVAK:</speaker>
                  <p>Spoštovane kolegice in kolegi! Podprla bom ta zakon z velikim veseljem, ker s tem dokazujemo razvitemu svetu, da se jim pridružujemo kot ena od držav, kjer dejansko uspeva demokracija. Ta zakon dokazuje, da je moč prebivalstva nad močjo parcialnih interesov tudi tako močne industrije, kot je tobačna industrija. Tisti, ki smo seveda štiri leta to študirali in skušali dokazati drugi strani, zakaj želimo to, imamo podatke, kaj pomeni za otroke popolna prepoved reklamiranja. Zelo smešno se mi zdi, da nam kolegica Danica očita nestrpnost...</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Ne polemizirati.</p>
               </sp>
               <sp>
                  <speaker>DR. MATEJA KOŽUH-NOVAK:</speaker>
                  <p>...potem pa predlaga tak sklep, ki je pa resnično nestrpen. Jasno, da ne bo jutri Slovenija...</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospa Kožuhova samo malo prosim. Ne bom dovolil, da polemizirate s tistimi, ki obrazlagajo svoj glas.</p>
               </sp>
               <sp>
                  <speaker>DR. MATEJA KOŽUH-NOVAK:</speaker>
                  <p>Hvala. Ne bom več. Podprla bom zakon tudi zato, da seveda dokažem, da sem v stiski, ko sem se tresla, da bo amandma vlagateljev zakona k 10. členu podprt, sama v stiski glasovala za amandma. K sreči nas je bilo samo 9, zato nisem predlagala, zato ker sem pač racionalna ženska, nisem predlagala, da ponovno glasujemo, ker vem, da javnost natančno ve, na kateri strani sem in da mi tega ni treba dokazovati. Skratka, glasovala bom za zakon.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo obrazložiti glas. Glas se lahko obrazlaga samo tukaj spredaj.  </p>
               </sp>
               <sp>
                  <speaker>BREDA PEČAN:</speaker>
                  <p>Hvala lepa. Verjetno ni težko uganiti, da bom glasovala za zakon. Povedala pa bom, kaj si želim, potem ko bo ta zakon po 15. dneh po objavi začel veljati. Želim si, da bi Ministrstvo za zdravstvo skupaj s tržno inšpekcijo in skupaj z inšpekcijo dela uveljavljalo ta zakon tako, kot jim ga omogoča uveljavljati 20. in 21. člen zakona. Menim, da je zlasti 20. člen tega zakona izjemno pomemben. Namreč zakaj? Zaradi tega, ker v 21. členu je višina predpisane kazni zanemarljivo majhna. Gre za to, da če bo pravna oseba reklamirala tobak in tobačne izdelke in uporabljala blagovno znamko v nasprotju z 10. členom tega zakona, potem se bo zgodilo samo to, da bo plačala 250 tisoč tolarjev kazni za prekršek; ob tem da vemo, da sodniki za prekrške delajo zelo počasi. Zato se mi zdi bistveno bolj pomembno, da bo v okviru upravnega postopka lahko Ministrstvo za zdravstvo ali tržni inšpektor ali zdravstveni inšpektor, zlasti tržni inšpektor izdal odločbo, s katero bo prepovedal reklamo, da v zakonu izrecno piše, da pritožba zoper odločbo ne zadrži izvršitve, in da bo lahko inšpektor potem za izvršitev odločbe uporabil tudi to orodje, da bo odstranil reklamo, in da bo tudi lahko, ker vemo, da se lahko odstrani reklama iz periodičnega tiska samo na ta način, da bo zaplenjena revija, v kateri bo reklama objavljena, da bo tudi kdaj kakšna revija zaplenjena - ne zaradi člankov, ki vznemirjajo javnost ali kaj podobnega, ampak bo zaplenjena zaradi tega, ker bo v njej objavljena neprimerna reklama za tobak ali tobačni izdelek. Ko bomo to doživeli, bomo vedeli, kolegice in kolegi, da je bil ta zakon koristno in s pravim namenom sprejet. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Moge.</p>
               </sp>
               <sp>
                  <speaker>RUDI MOGE:</speaker>
                  <p>Hvala lepa za besedo. Danes je svečan dan. Sprejemamo zakon proti kajenju in hkrati na ta dan čestitamo svoji kolegici Pečanovi za 50-letnico. Glasoval bom za zakon.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. ...(Ploskanje.)... Želi še kdo obrazložiti glas? Gospod Lap.</p>
               </sp>
               <sp>
                  <speaker>SAŠO LAP:</speaker>
                  <p>Hvala za besedo. Spoštovani! Tudi jaz, tako kot kolegica pred menoj, se v razpravi nisem oglašal, pa bi rad povedal, da bom podprl ta zakon, ker s tem zakonom vsi - tako kadilci kot nekadilci - nekaj dobimo. To me spominja na znano zgodbo. V neko oddaljeno slovensko vas so prišli cigani in z domačini igrali karte. Vsi so dobili, kot pri tem zakonu, domačini bolhe, cigani pa denar. (Smeh.)</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Želi še kdo obrazložiti svoj glas? Gospod Anderlič. Izvolite. Mir v dvorani.</p>
               </sp>
               <sp>
                  <speaker>TONE ANDERLIČ:</speaker>
                  <p>Ni razlogov, da bi bil slabe volje, ali žalosten ob tem zakonu, ki ga bom podprl, zaradi tega kar bo vsebovano v zakonu, kajti sam sem pristaš neke demokratične poti, ki išče kompromise. Žalosten pa sem zaradi nekaterih podtikanj, očitkov in razvrednotenja predlagateljev ali predlagatelja ali kakorkoli že in to pač si bom zapomnil kot nauk. Prepričan pa sem, da pri takem zakonu na tak način izkoriščati to govornico ni primerna zadeva. In zato tudi na nek način nisem mogel dopovedati, da sta dve stvari, ki smo jih po mojem prepričanju naredili narobe s tem zakonom, in to je, da bomo prepovedali logotip in zaščiteno blagovno znamko. Meni so z Urada za zaščito industrijske lastnine rekli: prepovejte kajenje, prepovejte reklamo, prepovejte vse, ne prepovejte logotipa in zaščitene blagovne znamke, ki sta čisto nekaj drugega. In drugo. Prepovejte vse, ne prepovejte pa sponzoriranja kulturnih, športnih in drugih prireditev, kajti, če nekdo želi podpreti, in to iz svojega denarja, takrat ko izkaže dobiček, katero koli od teh stvari in če to ni nikjer povedano, nikjer napisano, to ni reklamiranje, ampak je podarjanje oziroma ta denar namenjen v neke druge namene. Iz Narodne galerije in iz drugih institucij so mi pisali (nisem hotel prej o tem govoriti): ne delajte zavestne škode. Žal mi je, da tisti, ki podpirajo športne, kulturne in vse druge stvari, tega niso mogli razumeti. Pravim, gre za to, da sta po mojem mnenju dve veliki slabosti, ki jih nismo uspeli ločiti od vseh drugih stvari v tem zakonu, pač je to najbrž optimum možnega v tem trenutku. Upam, da bodo izginile reklame, kot so reklame za Gauloises, Boss in tako naprej, o katerih je bil danes tukaj govor. In namen tega zakona je ta in poleg tega je namen tega zakona, da se uredijo pravila, način določanja prostorov v javnih prostorih, gostilnah in tako naprej, skratka, kjer je, da se preprosto neka pravila na tem področju uredijo. Gre za to, da je Vlada očitno bila slaba, nemočna in vsi tisti, ki so na tak ali drugačen način imeli možnost vplivati,  med temi sem delno tudi sam, ker sem pač iz vladne koalicije, ki so imeli možnost vplivati na to, da bi se službe, ki so za to pooblaščene, posluževale prepovedi in tako naprej, pa tega niso, da bo odslej naprej to bolje. In temu je namenjen ta zakon. Vse drugo, vsa podtikanja odločno zavračam za tem govorniškim pultom in tudi seveda vse obtožbe, ki so bile tukaj rečene, jih smatram in tudi javno izjavljam, da so neresnične in zlonamerne. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Ribičič.</p>
               </sp>
               <sp>
                  <speaker>DR. CIRIL RIBIČIČ:</speaker>
                  <p>Spoštovani! Nekaj časa sem čakal, potem pa ker ni reakcije, moram pač jaz reagirati. Mislim, da ste v tem spopadu dveh taborov izgubili pravzaprav vse kriterije. Predsedujoči prekinja govornika, ko omenja stališče Danice Simšič, ki se zna sama dobro braniti. Ko pa gospod Lap napade Rome, ki imajo po naši ustavi posebne pravice, ki niso...</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Prosim, da ne polemizirate z obrazložitvami glasov.</p>
               </sp>
               <sp>
                  <speaker>DR. CIRIL RIBIČIČ:</speaker>
                  <p>...tudi če mi izključite mikrofon, bom to povedal do konca.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Prav to bom tudi storil, gospod Ribičič. Vsi ste enakopravni, do vseh moram biti enak. Prekinjam sejo, nadaljujemo ob 14.00 uri.</p>
               </sp>
               <stage>(Seja je bila prekinjena ob 13.08 uri in se je nadaljevala ob 14.15 uri.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Pričenjam nadaljevanje seje. Ugotavljam prisotnost v dvorani! Še vedno ugotavljam prisotnost! (49 prisotnih.) Zbor je sklepčen in lahko odloča.</p>
                  <p>Želi še kdo obrazložiti svoj glas? (Ne.) Zakon v celoti dajem na glasovanje. Ugotovimo sklepčnost! (47 prisotnih.)</p>
                  <p>Kdo je za sprejem zakona? (42 poslancev.) Je kdo proti? (1 poslanec.)</p>
                  <p>Ugotavljam, da je zakon sprejet.</p>
                  <p>Imamo še dodani sklep, ki ga predlaga gospa Danica Simšič. Želi kdo o tem sklepu besedo? Gospod Peršak, izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovani poslanci! Ne samo zaradi tega, ker je sklep predlagala kolegica iz poslanske skupine, ampak tudi sicer moram reči. Danes je v tej dvorani bilo veliko besed o doslednosti, o dobronamernosti, o prihodnosti in tako naprej. In jaz mislim, da smo dolžni ta sklep sprejeti. Kajti v nasprotnem primeru bo celo kdo interpretiral današnji zakon na ta način, da je slovenski parlament nalašč sprejel ta zakon, zato da bi postavil v podrejeni položaj domači tisk nasproti tujemu tisku. Domači tisk ne bo smel več ničesar objavljati, domača televizija ne bo smela ničesar, nobenih sporočil objavljati, tuje bodo pa lahko. In lahko bi bili proglašeni celo za sovražnike domačih medijev ali kaj podobnega, če ne bi istega merila ubrali za tuje časopise, za tuje medije in tako naprej in zato seveda pozivam vse, da glasujete za ta sklep.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Gospod Roberto Battelli, izvolite.</p>
               </sp>
               <sp>
                  <speaker>ROBERTO BATTELLI:</speaker>
                  <p>Hvala lepa. Jaz razumem, da se lahko pojavijo določeni problemi, ampak tak sklep je absolutno v celoti in točno protiustaven, je proti deklaraciji o človekovih pravicah, je proti zdravi pameti.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Šešerko.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Spoštovani! Jaz ne bom glasoval za ta sklep. Verjamem, da je tobačni lobi danes zelo besen in da bi si tudi želel, da se Državni zbor smeši. Jaz tudi zelo cenim kolegico Danico Simšič in mislim, da, ne samo, da je tak sklep v nasprotju s tem, na kar je opozoril kolega Battelli, ampak preprosto z zdravo pametjo.</p>
                  <p>Razumem problem. V nekaterih državah je reklama prepovedana, v drugih ni. Mi moramo svet jemati takšen, kot je, ampak ta državni zbor določa zakonodajo te dežele, Slovenije in zato jaz, kot rečeno, za ta sklep ne bom glasoval.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Hvalica, potem pa gospod Baškovič.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Spoštovani! Glede na vse, kar smo slišali, pozivam kolegico Danico Simšič, da ta neresen predlog sklepa umakne. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Baškovič. Izvolite.</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Hvala lepa. Rad bi samo na nekaj opozoril ob tem sklepu. Namreč, nalagati Vladi nekatere stvari, ki jih ne bo mogla uresničiti, je potrebno premisliti, če je to smiselno. Če bi mi hoteli te prepovedi uvoza tega, prepovedi onega in tretjega, bi morali urediti z zakonom. Zakon, če tega ni uredil tako seveda, ne moremo sedaj od Vlade zahtevati, da sprejme ukrepe, za katere nima zakonske podlage. Sedaj, lahko poskusi vse sorte narediti, ampak v okviru zakonov. Če vzamem to preprečevanje uvoza, mora biti regulirano, ne more biti kar tako. Potem preprečevanje televizijskih in radijskih prenosov itn., v katerih imamo te vrste reklam, tudi tehnično ob satelitih in ob drugih teh napravah, kako naj Vlada to uresniči, pa brez zakonske podlage pravzaprav. Mislim, težko se je strinjati s sklepom, ki nalaga nekaj, za kar ne vidim pravne podlage zaenkrat. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Baškovič! Razumel sem vas, ali je to materija, ki je lahko samo v zakonu urejena, ne more biti pa za sklepom. Samo malo, da rešimo, ker če je tako, potem tega sklepa ne morem dati na glasovanje. Prosim, da počakate, da mi še službe povedo. Če sem razumel gospoda Baškoviča, je povedal, da če bi želeli to urediti, bi morala biti to zakonska materija. Ali je tako gospod Baškovič? Potem o tem sklepu ne moremo... Ga boste spremenili.</p>
                  <p>Izvolite. Gospa Danica Simšič.</p>
               </sp>
               <sp>
                  <speaker>DANICA SIMŠIČ:</speaker>
                  <p>Spoštovane gospe in gospodje! Mislim, da je prav, da ob tem razpravljamo tudi o predlogu tega dodatnega sklepa. Nameravam spremeniti besedilo, in sicer v tem smislu, da naj Vlada sprejme ukrepe, ki bodo lahko zagotovili izvajanega vsega tega. Sprejeti ukrepe, ki bodo to zagotovili, pa je morebiti predložiti zakone tudi parlamentu. Bistvo tega predloga pa dejansko je to, da vidimo smiselnost uresničevanja tudi zakona, ki smo ga sprejeli. Strinjam se s pomisleki, ki jih je izrazil gospod Baškovič. Težje se strinjam, da je stvar protiustavna kajti če bo Državni zbor na temelju tega sprejel določeno odločitev, potem bo stvar seveda zakonita. Še težje sem pa med razpravo poslušala najbolj eminentne predstavnike tega zbora, ko so rekli, da z veseljem glasujejo, čeprav stvar ni niti zakonita in čeprav niti ni ustavna. To mi je bilo pa težko poslušati. Če mi bo nekdo res rekel, da je predlog protiustaven, potem ga bom umaknila.</p>
                  <p>Želim pa prosim samo popraviti v toliko, da naj Vlada predlaga ukrepe, ki bodo zagotovili sprejemanje takih odločitev. Jaz vem, da je v tej tehniki, ki je danes, skoraj nemogoče prepovedati sprejemanje satelitskih, televizijskih in radijskih programov. Logično je to, ampak potem mi povejte, zakaj smo tak zakon sprejemali? Zakaj takrat niste želeli poslušati? To je tisti problem in bom tak popravek tudi predložila. Še nekaj bom rekla. Pa tudi tvegam spet kakšne zelo grobe besede na svoj račun, ampak, ali se zavedate, da tisto, kar je bilo prepovedano in kar bo prepovedano v naših medijskih hišah, v naših časopisih, na naših radijskih in televizijskih valovih, bo seveda dovoljeno v vsem tujem tisku in tako dalje. In potem boste videli, kakšna bo situacija, ampak dobro.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Replika, gospod Thaler. Štiri replike imam, gospodje. Prosim za mir v dvorani! Izvolite.</p>
               </sp>
               <sp>
                  <speaker>ZORAN THALER:</speaker>
                  <p>Hvala lepa. Glede na naravo predloga tega sklepa bi rad zelo resno dodal, da tukaj nekaj manjka. Tukaj manjka predlog, da se sprejme ukrepe o prepovedi potovanja slovenskih državljanov v tujino v vse tiste dežele, kjer lahko vidijo reklame za tobak, gospa Danica Simšič. Tukaj to manjka in predlagam, da to vključite in da dodate še kaj, da je prepovedan stik z vsakim tujcem, za katerega predpostavlja utemeljen sum, da je lahko kdaj kadil in da bo s tem zavajal našo mladino. Ampak kljub temu mislim, da karikature, ki se jih gredo nekateri v Državnem zboru, bi morale imeti določeno mejo. In menim, tako kot je gospod Baškovič razložil, da o tem sklepu sploh ni treba glasovati. Če kdo želi take ureditve, mora o tem predlagati zakon in dobiti tudi večino, da se to sprejme. Za ta problem, da pa kje v tujini je še vedno kaj dovoljeno, pri nas pa ne, pa predlagam, da gremo čim prej v Evropsko unijo in v evropskem parlamentu dosežemo, da bo ureditev še strožja, kot je. Pa že zdaj je veliko bolj stroga, kot je pri nas. Povsod v civiliziranem zahodnem svetu je veliko strožja ureditev. Se pravi ne bo problem, da bo od tam ne vem kaj prihajalo k nam. Problem je, da smo bili mi do sedaj glede te tematike vzhod, s tem zakonom pa postajamo zahod. In to mislim, da je dobro. Ta sklep ali ga zavrnimo ali ugotovimo, da je o njem, ne vem, kako se reče, po poslovniku nemogoče glasovati. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospa Simšič ga je spremenila. Gospod Kopše. Dobite vsi besedo, ki ste javljeni, same replike so, imam tudi gospoda Battellija. Vse imam napisane.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospe in gospodje! Bom svoj glas obrazložil. Jaz ne bom glasoval za ta sklep, vendar pa popolnoma razumem razočaranje gospe Simšičeve. Ja pa redek primer, da tak skrajni cinizem v nekem sklepu samo zaradi tega, da si človek olajša dušo. To vsi delamo več ali manj, kadar zgubimo kakšno bitko. To vsi naredimo, kadar smo nekoliko jezni zaradi izgubljenega amandmaja, vendar, da bi za to izrabili cel Državni zbor in celo proceduro, to pa je res redko. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Battelli.</p>
               </sp>
               <sp>
                  <speaker>ROBERTO BATTELLI:</speaker>
                  <p>Jaz sem bil oster v oceni tega predloga, vendar spoštovane gospe Danice nisem omenil, ker sem vedel, da gre tu za dobronamerno provokacijo, zato da se pokaže na določene probleme in tako naprej, ampak vendar s tem, da verjetno je malo za dodati temu, kar je kolega Thaler že povedal. Ampak poglejte, tu gre za preprečitev uvoza dnevnikov, tednikov, mesečnikov, periodike ter literature, ki kakorkoli vsebujejo posredno ali neposredno reklamiranje tobačnih izdelkov in tako naprej. Zakaj je to protiustavno? Zaradi tega, ker je proti osnovni pravici vsakega človeka, da je obveščen, če ne drugega, in tako naprej. Da ne razpredamo dalje. Tukaj gre za neko poimenovanje te materije, ki je seveda problematična, ki zadeva zdravje ljudi. Ampak zdravje ljudi je tudi to, da so ljudje svobodni. Če so svobodni so tudi zdravi. Torej moramo nekako priti izven te atmosfere gonje, kampanje in sežiganja in tako naprej. Gre za to, da se določen problem reši in da se ne spodbuja nečesa, kar je nedvoumno škodljivo za zdravje ljudi. In to je ta okvir. Ne smemo pa, zaradi tega, da bi problem rešili, ustvarjati nove probleme in nove zasvojenosti s temi, lov na čarovnice in tako naprej, pred prizvoki.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa. Jaz mislim, da bi bili nekdanji pisci tajnega uradnega lista presrečni za tako sugestijo, s katero bi lahko preko tobačnega zakona prepovedali uvoz vsakršne literature iz ostalega pokvarjenega sveta, kjer tudi kadijo. Mislim, da gre za pravzaprav za zelo poceni predvolilno kampanjo gospe Simšičeve, na kar jaz nikakor ne pristajam. Mislim, da je to zelo zelo nizko. Gospod Thalerju bi pa samo v zvezi z Evropsko unijo rekel, da pamet rase tudi doma in vsaj nam je ni treba hoditi iskat na tuje.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Peršak in gospa Simšičeva in gospa Potočnikova.</p>
               </sp>
               <sp>
                  <speaker>ANTON PERŠAK:</speaker>
                  <p>Jaz sem prepričan, da vsi v tej dvorani dobro veste, v čem je rezon tega predloga. Rad bi pa nekaterim vendarle, ki so danes tukaj na veliko, zelo na veliko svojo dobronamernost razglašali, vendarle postavil vprašanje. Ko so bili člani Vlade, bi lahko kaj storili za to, da bi se zakon, ki trenutno velja in absolutno prepoveduje reklamiranje tobaka in cigaret v Sloveniji, še celo česa drugega, kar je škodljivo, da bi se tisti zakon spoštoval. Pa mogoče ta diskusija tukaj notri ne bi izgledala tako, kot da se teh stvari lotevamo prvič v zgodovini. Problem v tej deželi je, da se sprejeti zakoni ne spoštujejo, kljub vsemu patosu, s katerimi se sprejemajo.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospa Simšičeva.</p>
               </sp>
               <sp>
                  <speaker>DANICA SIMŠIČ:</speaker>
                  <p>Še enkrat bi rada prebrala, da smo v zakonu sprejeli, da je prepovedano posredno in neposredno reklamiranje tobaka in tobačnih izdelkov in da je prepovedana uporaba kateregakoli logotipa oziroma blagovnih znamk, ki se uporabljajo tudi za reklamiranje tobačnih izdelkov. In zaradi tega sem dala ta predlog. Rekla bi rada tudi to, da edini minister, ki je še,</p>
                  <p>od kar smo samostojna država Slovenija - to je minister za zdravstvo in je nenehno v tej Vladi in tudi marsikateri drugi minister, doslej ni storil ničesar, da bi spoštovali, kot je bilo že zelo jasno povedano, zakon, ki ga imamo in ki prepoveduje reklamiranje. Zanima me, ali je potem ta zakon danes sploh potreben, ali je sploh smiseln in sprašujem se, zakaj ga sprejemamo. Ali zato, da ga spet ne bomo spoštovali? In glede tega, kaj je dovoljeno uradno po zakonodaji v tej državi, bi rekla, da smo že davno v Evropski skupnosti in ne na vzhodu in ne na Balkanu, glede izvajanja in spoštovanja zakonov pa seveda smo tam. Zato me čudijo take besede, ki mi jih namenjate. Seveda ne želim prepovedi literature, ne želim prepovedi tujega tiska. Želela sem pa pokazati na absurdnost vsebine, ki smo jo s sprejetim zakonom sprejeli. Samo to. In mislim, da sem morda marsikomu vendarle povzročila to, da bo vsaj malce razmišljal, kaj smo sprejeli in da morda za kakšne spremembe v nadaljevanju nekoliko bolj dojemljiv, ne pa da bo kar z zakonom nekatere stvari absolutno prepovedal. Ko pa mu jaz povem, kaj ta prepoved pomeni, pa slišim, da sem protiustavna in da kršim temeljne človekove pravice.</p>
                  <p>Predlog dodatnega sklepa umikam.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospa Potočnikova.</p>
               </sp>
               <sp>
                  <speaker>VIKTORIJA POTOČNIK:</speaker>
                  <p>Spoštovane poslanke in poslanci! Ko sem šla sem za govornico, je nekdo rekel, finto je naredila. Ja. Naredila je zelo dobro finto. Postavila je samo ogledalo in nam povedala to, kar smo sprejeli in povedala je to in pripeljala stvari do nekega absurda, ki je možen. In bom rekla: gospa Simšičeva, hvala, dosegli ste svoj namen. Tisti, ki so danes najbolj zagovarjali, so se začeli braniti in so se ustrašili tega, kar so naredili. In prosila bi vas, če res ta amandma oziroma predlog sklepa umaknete z željo, da bo v parlamentu, naslednjem, toliko zrelosti in tudi razuma, da se bo našel kompromis in ta člen, popravljen tako, da ne bomo pripeljani do tega absurda, ki piše tukaj in se osramotili tudi pri mednarodni javnosti.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Šešerko. Kdo je predlog umaknil? Se opravičujem, predlog je umaknjen. S tem je ta točka končana.</p>
                  <p>Prihajamo na naslednjo točko dnevnega reda... Kolegice in kolegi! Ne moremo razpravljati o nečem, česar več ni.</p>
                  <p>Prehajamo na 20. točko dnevnega reda.</p>
                  <p>Proceduralno ima gospod Jelinčič. Izvolite. Gospod Jelinčič bo podal proceduralni predlog, o katerem bomo glasovali. Izvolite.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Najprej bi gospoda predsedujočega opomnil na to, da ima dvojna merila. Poslancem iz lastne stranke dovoljuje govoriti takrat oziroma o zadevah, ko drugim poslancem iz drugih poslanskih skupin ne dovoljuje. Gospa Simšičeva je, še preden je govorila gospa Potočnikova, umaknila svoj predlog in vsi v dvorani smo to razumeli razen predsedujočega. Zato dajem proceduralni predlog, da ugotovimo, da gospod predsedujoči ni zmožen voditi seje in predlagam, da nekdo drug prevzame vodstvo.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Jelinčič! Te pravice vi nimate, se pa opravičujem, ker nisem slišal zaradi nemira v dvorani, da je gospa Danica Simšič umaknila predlog. Sam sem že želel umakniti predlog, ampak je gospa Danica Simšič takrat popravljeni predlog dala... Ni razprave o tem. Ni razprave o tem.</p>
                  <p>Nadaljujemo z 20. točko dnevnega reda. Proceduralni predlog ima gospod Kopše, ampak o tej točki ne dovoljujem več nobene razprave.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospod predsednik! Predlagam, da daste proceduralni predlog na glasovanje, ali ste ravnali pravilno v naslednjih primerih pri današnjem vodenju razprave. Pri umiku sklepa gospe Simšičeve in ste dovolili nastop gospe Potočnikovi kljub temu, da je bila materija že umaknjena. Pri obrazložitvi glasu gospoda Anderliča, ki je trajal 15 minut in pa 32 sekund in pri prednosti dajanja glasu gospodu Thalerju, ki je iz stranke LDS pred drugimi, ki so bili prijavljeni, med drugim, gospod Jelinčič in jaz osebno.</p>
                  <p>Prosim, da daste moj proceduralni predlog na glasovanje, ali ste v tem primeru ravnali pravilno ali niste ravnali pravilno, da zbor presodi. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Kopše! Upam, da me ne boste poslali tudi k specialistu ORL. Povedati moram, da danes ves čas doživljam kritike z ene in druge strani. (Smeh.) Sejo vodim tako, kot je in še enkrat poudarjam, nisem dolžen za vsebinske razprave poslancev. Se pa opravičujem, ker sem res preslišal gospo Danico Simšič, da je umaknila predlog, ker je bil tudi začetek razprave namenjen v drugo smer. In se opravičujem.</p>
                  <p>Smo pri <title>20. TOČKI DNEVNEGA REDA - OBVESTILO OKROŽNEGA SODIŠČA V LJUBLJANI V ZVEZI Z VLOŽENIMA TOŽBAMA ZOPER DVA POSLANCA DRŽAVNEGA ZBORA</title>.</p>
                  <p>Obvestilo je obravnavala Mandatno-imunitetna komisija, ki je zboru pisno poročala. Želi poročevalka komisije besedo? Na podlagi drugega odstavka 38. člena Poslovnika Državni zbor o vzpostavitvi ali odvzemu poslanske imunitete odloča brez razprave in brez obrazložitve poslanskih glasov.</p>
                  <p>Na glasovanje dajem sklep: "Državni zbor Republike Slovenije na podlagi tretjega odstavka 83. člena Ustave Republike Slovenije ter prvega odstavka 22. člena zakona o poslancih v zvezi z obvestilom okrožnega sodišča v Ljubljani (št. K138/95 z dne 17.5.1996) v zvezi z vloženo zasebno tožbo zasebnega tožilca Franca Lovšina zaradi kaznivega dejanja žaljive obdolžitve po členu 108 KZ Republike Slovenije prizna imuniteto poslancu Državnega zbora Republike Slovenije gospodu Benjaminu Henigmanu in ne dovoli nadaljevanje kazenskega postopka." Ugotovimo sklepčnost! (52 prisotnih.)</p>
                  <p>Kdo je za? (39 poslancev.) Je kdo proti? (2 poslanca.)</p>
                  <p>Ugotavljam, da je sklep sprejet.</p>
                  <p>Na glasovanje dajem naslednji sklep. "Državni zbor Republike Slovenije na podlagi tretjega odstavka 83. člena Ustave Republike Slovenije ter tretjega odstavka 22. člena zakona o poslancih v zvezi z obvestilom Okrožnega sodišča v Ljubljani (številka 1K-301/95, z dne 5.8.1996) v zvezi z vloženo zasebno tožbo zasebnega tožilca Jožeta Pavličiča zaradi kaznivega dejanja obrekovanja po členu 107-2 in 3 KZ ne prizna imunitete poslancu Državnega zbora Republike Slovenije gospodu doktorju Jožetu Pučniku in dovoli nadaljevanje kazenskega postopka." Ugotovimo sklepčnost! (50 prisotnih.)</p>
                  <p>Kdo je za? (18 poslancev.) Je kdo proti? (24 poslancev.)</p>
                  <p>Ugotavljam, da sklep ni sprejet in s tem zaključujem to točko dnevnega reda.</p>
                  <p>Prehajam na še eno preostalo točko dnevnega reda, to je predlog... Proceduralno ima gospod Pregelj. Proceduralni predlog, o katerem bomo glasovali.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Imam proceduralno vprašanje. Nisem ravno prepričan, da sem se prav odločil pri zadnjem sklepu, ki smo ga izglasovali, ker sem razumel, da se prizna imuniteta. In sedaj bi prosil predsedujočega, če natančno pove, kako je prebral sklep, ker jaz sem razumel ravno obratno, kot tukaj piše, zato bi prosil, da ponovimo glasovanje.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Sklep sem prebral tako, kot piše, gospod Pregelj. Smo pri 18. točki. Gospod Pregelj, ali zahtevate, da se ponovi glasovanje o zadnjem sklepu? Sedaj smo že pri naslednji, ampak gospod Pregelj je imel proceduralno.</p>
                  <p>Na glasovanje dajem proceduralni predlog, da se glasovanje o zadnjem sklepu ponovi. Ugotovimo sklepčnost! (50 prisotnih.)</p>
                  <p>Kdo je za ponovitev glasovanja? (41 poslancev.) Je kdo proti? (1 poslanec.)</p>
                  <p>Glasovanje bomo ponovili.</p>
                  <p>Na glasovanje dajem predlog sklepa, ga je potrebno še enkrat prebrati? Imate ga vsi.</p>
                  <p>Na glasovanje dajem naslednji sklep: "Državni zbor Republike Slovenije na podlagi tretjega odstavka 83. člena Ustave Republike Slovenije ter tretjega odstavka 22. člena zakona o poslancih v zvezi z obvestilom Okrožnega sodišča v Ljubljani (opr. št. 1 K 301/95, z dne 5.8.1996) v zvezi z vloženo zasebno tožbo zasebnega tožilca Jožeta Pavličiča zaradi kaznivega dejanja obrekovanja po členu 107/2 in 3 KZ ne prizna imunitete poslancu Državnega zbora Republike Slovenije gospodu doktorju Jožetu Pučniku in dovoli nadaljevanje kazenskega postopka." Ugotovimo sklepčnost! Prosim za mir v dvorani, da ne bomo zopet ponavljali glasovanj! (52 prisotnih.)</p>
                  <p>Kdo je za? (22 poslancev.) Je kdo proti? (24 poslancev.)</p>
                  <p>Ugotavljam, da sklep ni bil sprejet.</p>
                  <p>Smo pri naslednji <title>TOČKI DNEVNEGA REDA - 18. TOČKA DNEVNEGA REDA - PREDLOG ZAKONA O SPREMEMBAH IN DOPOLNITVAH ZAKONA O VOJNIH INVALIDIH V DRUGI OBRAVNAVI</title>.</p>
                  <p>Predlog zakona so v obravnavo zboru predložili naslednji poslanci: Miran Potrč, Miloš Pavlica, dr. Dušan Bavdek in dr. Mateja Kožuh-Novak. Želi predstavnik besedo? Gospod Potrč. Izvolite.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Spoštovane kolegice in kolegi! V prepričanju, da je vsebina problematike in predloga tega zakona poznana, vas ne bom moril z dolgimi obrazložitvami. Prosil bi vas pa, da ste pozorni na vprašanja, ki so zajeta v tem zakonu, ki je bil 11. marca 1996 vložen, najprej po hitrem postopku, vendar Državni zbor hitrega postopka ni sprejel. Z njim želimo urediti tri stvari. Prvič. Zagotoviti, da bi usklajevanje invalidnin teklo po enakih principih, kot teče za usklajevanje pokojnin. Menimo, da je Državni zbor pač večinsko takrat takšen način usklajevanja pokojnin sprejel in da verjetno ne bi bilo prav, da je usklajevanje invalidnin drugačno, še manj ugodno, kot je usklajevanje pokojnin.</p>
                  <p>Drugo. Želimo spremeniti - po našem prepričanju verjetno tudi zaradi naše nepazljivosti, ob tem, ker je bil zakon zelo obsežen - vprašanje ureditve družinskih invalidnin. Tako kot smo družinske invalidnine v spremenjenem zakonu uredili, smo jih namreč znižali tudi za več kot 50%. In naš predlog je, da vsaj deloma to popravimo. Menimo, da je upravičeno in nujno.</p>
                  <p>In tretje. Menimo, da je prav, da s tem zakonom, ki ureja invalidske organizacije, uredimo tudi vprašanje lastnine, in da te invalidske organizacije postanejo tudi lastniki sredstev, s katerimi so doslej upravljali.</p>
                  <p>Na koncu naj povem, da je Vlada vložila k zakonu nekaj amandmajev, ki so, vsaj po moji oceni, bolj vsebinsko tehnične narave, kot da bi kakorkoli spreminjali osnovno intencijo zakona in predlagatelji razen amandmaja k 2. členu vse druge amandmaje podpiramo. K 2. členu pa smo rekli, da ga sicer ne podpiramo, vendar mu tudi ne nasprotujemo. Opozorili smo pač na to, da lahko pride v zvezi s tem členom do vprašanja enakosti pred zakonom. Prav tako podpiramo tudi druge, s strani skupine poslancev vložene amandmaje. Matično delovno telo, ki se je danes sestalo, ima popolnoma enaka stališča. Prosim vas in predlagam, da o teh amandmajih odločamo, in da danes sprejmemo zakon v drugi obravnavi, da bi lahko predlagatelji takoj pripravili še zakon v tretji obravnavi, in da bi ga do konca tega mandata sprejeli. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Predlog je obravnaval Odbor za zdravstvo, delo, družino in socialno politiko kot matično delovno telo. Želi poročevalec besedo?</p>
                  <p>Izvolite. Gospod Kociper.</p>
               </sp>
               <sp>
                  <speaker>ŠTEFAN KOCIPER:</speaker>
                  <p>Hvala lepa gospod podpredsednik. Kolegice in kolegi! Odbor Državnega zbora Republike Slovenije za zdravstvo, delo, družino in socialno politiko se je danes uspel sestati na svoji 94. izredni seji in tudi obravnaval predlog zakona o spremembah in dopolnitvah zakona o vojnih invalidih, ki je vložen v drugo obravnavo in v proceduro ga je dala skupina poslancev. Odbor je, naj povem, zaradi zapleta, da tako rečem, ki je nastal, pač do zasedanja tega Državnega zbora, ni uspel zavzeti stališč do predlaganih amandmajev kljub temu, da so bili pač člani odbora za izredno sejo pravočasno obveščeni in so si tudi nekateri poslanci, so poslali tudi meni osebno opravičilo, češ da je bila sklicana seja tega odbora v nasprotju s poslovnikom. Žal pač ima vsak pravico presojati tako, kot je in ob večkratnem prelaganju nam ni uspelo niti na korespondenčni seji do danes zavzeti stališč. Kot ste bili obveščeni, je do konca korespondenčne seje glasovalo samo pet članov odbora, moralo bi pa vsaj 11 članov odbora glasovati. Vendar današnja obravnava na odboru je pokazala, da pravzaprav so razlogi ne v sami problematiki, ampak v kakšnih drugih zadevah, da se člani odbora niso odzvali vabilu.</p>
                  <p>Tako je odbor praktično brez kakšne razprave podprl amandmaje Vlade, ki so jih tudi podprli predlagatelji zakona in predlagam, da prav tako stori tudi Državni zbor, da omogoči čimprejšnjo vložitev tega zakona tudi v tretji fazi temu državnemu zboru, in da v skladu z roki, tudi s poslovnikom, ta državni zbor še opravi to prepotrebno dopolnitev oziroma spremembo tega zakona, ki bolj pravično ureja nekatere stvari, ki smo jih žal spregledali pri sicer dolgotrajnem pa vendarle zelo zahtevnem sprejemanju zakona o vojnih invalidih. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi besedo predstavnik sekretariata? Predstavnik Vlade? (Ne.) Prehajamo na odločanje o posameznih členih.</p>
                  <p>V razpravo dajem 1. člen in amandmaje k 1. členu. Pregled ste dobili z današnjim dnem.</p>
                  <p>Imamo najprej amandma na amandma Vlade k 1. členu. Predlagatelj je poslanska skupina Združene liste; amandma je to na amandma Vlade pod točko b. Vlada mu ne nasprotuje, matično delovno telo ga podpira. K 1. členu imamo pod A potem amandma Vlade; matično delovno telo ga podpira. Pod B pa imamo amandma Vlade; matično delovno telo ga podpira. Želi kdo besedo o teh amandmajih? (Ne.) Razpravo zaključujem. Prehajamo na odločanje.</p>
                  <p>Najprej dajem na glasovanje amandma k 1. členu pod točko A: V prvem odstavku 1. člena zakona o vojnih invalidih (Uradni list Republike Slovenije številka 63-95) se beseda "poslabšala" nadomesti z besedo "pojavila." Predlagatelj je Vlada, delovno telo ga podpira. Ugotovimo sklepčnost! (37 prisotnih.) Ugotavljam prisotnost v dvorani! Prosim kolege, da pridejo v dvorano in zagotovijo prisotnost! Še vedno ugotavljam prisotnost! (43 prisotnih.) Tretjič ugotavljam prisotnost, ki jo bomo ugotavljali ob 15.04 uri.</p>
               </sp>
               <stage>(Seja je bila prekinjena ob 14.55 uri in se je nadaljevala ob 15.10 uri.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Še vedno ugotavljam pristnost! Prosim, da potrdite prisotnost v dvorani! Ugotovimo sklepčnost! (46 prisotnih.)</p>
                  <p>Kdo je za amandma k 1. členu pod točko A, ki ga predlaga Vlada, delovno telo pa podpira? Kdo je za? (30 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Na glasovanje dajem amandma na amandma Vlade k 1. členu: V besedilu novega šestega odstavka se za besedama "zdraviliška dejavnost" postavi pika in črta nadaljnje besedilo "za potrebe članstva." Poslanska skupina Združene liste je predlagatelj. Vlada Republike Slovenije ne nasprotuje. Delovno telo podpira. Ugotovimo sklepčnost! (44 prisotnih.) Ugotavljam prisotnost! Še vedno ugotavljam prisotnost! Prosim, da potrdite prisotnost in omogočite... (45 prisotnih.) Tretjič ugotavljamo prisotnost čez točno 10 minut.</p>
                  <p>Prosim, da zasedete svoja mesta. Smo pri amandmaju pod točko B k 1. členu. Prosim, da potrdite prisotnost v dvorani! Še vedno ugotavljam prisotnost! (51 prisotnih.)</p>
                  <p>Kdo je za? (41 poslancev.) Je kdo proti? (1 poslanec.)</p>
                  <p>Ugotavljam, da smo amandma na amandma pod točko b sprejeli.</p>
                  <p>Na glasovanje dajem točko B, amandma pod B; predlagatelj je Vlada, matično delovno telo podpira. Ugotovimo sklepčnost! Lepo prosim, da zasedete mesta v dvorani in potrdite svojo prisotnost! (52 prisotnih.)</p>
                  <p>Kdo je za? (44 poslancev.) Je kdo proti? (Nihče.)</p>
                  <p>Ugotavljam, da smo amandma sprejeli.</p>
                  <p>Na glasovanje dajem 1. člen, potem bomo pa glasovali o novem 1.a členu. Ugotovimo sklepčnost! - Prosim, da državni svetniki zapustijo dvorano, ker v dvorani Državnega zbora nimajo kaj iskati. (Smeh.) Prosim, da zapustite sejo Državnega zbora. Ugotovimo sklepčnost! (53 prisotnih.)</p>
                  <p>Kdo je za? (45 poslancev.) Je kdo proti? (Nihče.)</p>
                  <p>Ugotavljam, da je člen sprejet.</p>
                  <p>Na glasovanje dajem 1.a člen. Predlagatelj je Vlada Republike Slovenije, delovno telo ga podpira. Amandma je redakcijske narave in je vsebinsko povezan s sprejemom amandmaja k 1. členu pod točko A. V kolikor amandma k 1. členu pod točko A ni sprejet, je glasovanje o tem amandmaju brezpredmetno. Amandma je bil sprejet. Glasujemo o amandmaju za novi 1.a člen. Ugotovimo sklepčnost! (52 prisotnih.)</p>
                  <p>Kdo je za? (40 poslancev.) Je kdo proti? (Nihče.)</p>
                  <p>Ugotavljam, da je 1.a člen sprejet.</p>
                  <p>Smo pri 2. členu. Imamo amandma. Predlagatelj je Vlada. Delovno telo podpira. Želi kdo besedo? Ugotovimo sklepčnost! (53 prisotnih.)</p>
                  <p>Kdo je za? (27 poslancev.) Je kdo proti? (2 poslanca.)</p>
                  <p>Ugotavljam, da smo amandma sprejeli.</p>
                  <p>S tem smo spremenili člen.</p>
                  <p>V razpravo dajem 3. člen. Imamo amandma na amandma Vlade. Imamo amandma pod točko B k 3. členu. Predlagatelj je Vlada, delovno telo podpira. Želi kdo besedo? Prosim za malo več pozornosti, da ne bo potem napak pri glasovanju. Glasujemo o amandmaju Vlade na 3. člen. To je amandma pod točko B na strani 3. Ugotovimo sklepčnost! (50 prisotnih.)</p>
                  <p>Kdo je za? (46 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Člen je pa s tem nadomeščen z novim besedilom.</p>
                  <p>Sedaj imamo amandma za nov 3.a, 3.b in 3.c člen, predlagatelj je Vlada Republike Slovenije, in imamo amandma na amandma Vlade, ki ga predlaga skupina poslancev - prvopodpisana dr. Mateja Kožuh-Novak. Vlada ga podpira, delovno telo podpira. Amandma Vlade za novi 3.a, 3.b in 3.c člen podpira delovno telo. Želi kdo besedo? (Ne.)</p>
                  <p>Na glasovanje dajem naprej amandma na amandma Vlade, ki ga predlaga skupina poslancev - prvopodpisana dr. Mateja Kožuh-</p>
                  <p>Novak. Vlada ga podpira, delovno telo podpira. Ugotovimo sklepčnost! (51 prisotnih.)</p>
                  <p>Kdo je za? (43 poslancev.) Je kdo proti? (Nihče.)</p>
                  <p>Ugotavljam, da smo amandma na amandma sprejeli.</p>
                  <p>In sedaj dajem na glasovanje amandma za nov 3.a, b člen. Predlagatelj je Vlada, delovno telo ga podpira. Ugotovimo sklepčnost! (48 prisotnih.)</p>
                  <p>Kdo je za? (45 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Na glasovanje in v razpravo dajem 4. člen brez amandmajev.</p>
                  <p>4. člen dajem na glasovanje. Ugotovimo sklepčnost! (51 prisotnih.)</p>
                  <p>Kdo je za? (41 poslancev.) Je kdo proti? (Nihče.)</p>
                  <p>Ugotavljam, da je člen sprejet.</p>
                  <p>V razpravo dajem naslov zakona.</p>
                  <p>Naslov dajem na glasovanje. Ugotovimo sklepčnost! (48 prisotnih.)</p>
                  <p>Kdo je za? (44 poslancev.) Je kdo proti? (Nihče.)</p>
                  <p>Ugotavljam, da smo naslov sprejeli.</p>
                  <p>In še sklep: "Predlog zakona za tretjo obravnavo pripravi predlagatelj."</p>
                  <p>Takšen sklep dajem na glasovanje. Sekretariat. Izvolite, gospod Baškovič. Prosim.</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Jasno, da predlagatelj, ampak vseeno. Mi smo sledili in pa nismo ugotovili, kaj je bilo s temle 3.c členom, ki se nanaša na 123. člen zakona. Ali je to... (gospa Velišček: V celoti je bilo sprejeto kot en amandma 3.a, b in c.) Vse skupaj? (gospa Velišček: Vse skupaj. Z amandmajem je bil spremenjen 3.b, oni trije so bili pa skupaj.) Torej v paketu.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Glasujemo o sklepu proceduralne narave, da pripravi zakon za tretjo obravnavo predlagatelj. Ugotovimo sklepčnost! (52 prisotnih.)</p>
                  <p>Kdo je za? (40 poslancev.) Je kdo proti? (1 poslanec.)</p>
                  <p>Ugotavljam, da smo sklep sprejeli.</p>
                  <p>Saj vam bom dal besedo.</p>
                  <p>Na glasovanje dajem še sklep: "Zbor bo tretjo obravnavo predloga zakona opravil v skladu s 194. členom, drugi odstavek." Ugotovimo sklepčnost! (53 prisotnih.)</p>
                  <p>Kdo je za? (41 poslancev.) Je kdo proti? (Nihče.)</p>
                  <p>Ugotavljam, da smo tudi ta sklep sprejeli.</p>
                  <p>Proceduralno imate gospod Kocuvan? Tu imate lahko samo proceduralno. Drugače pa je s tem ta seja, s tem to točko zaključujem in s tem tudi današnje zasedanje. Sejo bomo nadaljevali jutri ob 10. uri, predvidoma z novo izredno sejo. Odbor za gospodarstvo ima danes sestanek ob 16.00 uri. Sklic za jutrišnjo sejo boste prejeli. Odbor za gospodarstvo ima pa ob 16.00 uri sestanek v sobi 212.</p>
               </sp>
               <stage>(Seja je bila končana 2. oktobra 1996 ob 15.31 uri.)</stage>
            </div>
      </body>
  </text>
</TEI>
