<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-39-1996-05-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">88B88DBC767C1CA4C1257832004838E3</idno>
               <idno type="URI">88B88DBC767C1CA4C1257832004838E3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-39-1996-05-16.DZ" n="39">
               <name>Redna</name>
               <date when="1996-05-16"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-39-1996-05-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 16. MAJA 1996 OB 10.20 URI.)</stage>
            <sp xml:id="SDZ1-Redna-39-1996-05-16.sp1">
               <speaker>PREDSEDNIK JOŽEF ŠKOLČ:</speaker>
               <p>Poslanke in poslanci, gospe in gospodje, prosim vas, da zasedete svoja mesta. Pričenjam nadaljevanje 39. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: gospod Janez Vindiš, gospod Rafael Kužnik, dr. Peter Tancig, gospod Jože Jagodnik, gospa Marija Pozsonec, gospod Tone Peršak, gospod Ivan Verzolak, gospod Rudi Moge, dr. Lev Kreft za dopoldanski del seje, gospod Jurij Malovrh, gospod Jože Lenič, gospod Borut Pahor med 12. in 13. uro, gospod Ivan Sisinger, ki se je opravičil, je pa tukaj, gospod Ivo Hvalica se je opravičil in je tukaj in gospa Polonca Dobrajc med 11.15 in 12.15 uro. Ugotovimo sklepčnost! <stage>(49 prisotnih.)</stage></p>
               <p>Zbor je sklepčen in lahko odloča. Na sejo sem vabil predstavnike Vlade Republike Slovenije in jih lepo pozdravljam. Današnje nadaljevanje 39. seje bo zbor pričel z včeraj prekinjenim določanjem dnevnega reda seje. Zbor je včeraj odločal o razširitvah dnevnega reda in ostal pri glasovanju o razširitvi dnevnega reda s predlogom zakona o spremembah in dopolnitvah zakona o vojnih invalidih, ki ga je zboru predložil poslanec gospod Miran Potrč. Na glasovanje dajem predlog, da se dnevni red 39. seje razširi z navedenim predlogom zakona. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da je predlog sprejet.</p>
               <p>Na glasovanje dajem tudi predlog, da se navedeni predlog zakona sprejme po skrajšanem postopku. Navedeni predlog ne bo sprejet, če mu bo nasprotovala najmanj ena tretjina navzočih poslancev. Ugotovimo sklepčnost! <stage>(Pripombe iz klopi.)</stage> Razprava je končana. Sedaj odločamo o postopku. <stage>(Pripombe iz klopi.)</stage> Razprava je bila končana in pri postopku ni možno razpravljati. Gospod Potrč, najprej se opravi razprava, potem se preide na glasovanje in razprava je bila opravljena. Ugotovimo sklepčnost! Ponovno opozarjam poslanke in poslance, da zakon ne bo mogel iti po skrajšanem postopku, če mu bo nasprotovala najmanj tretjina navzočih poslancev. <stage>(55 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da navedeni predlog ni sprejet za skrajšani postopek in se umakne z dnevnega reda te seje.</p>
               <p>Nadalje Komisija Državnega zbora za poslovnik zboru predlaga predlog sprememb Poslovnika Državnega zbora in predlaga, da ga zbor sprejme po skrajšanem postopku. Matično delovno telo z obravnavo navedenega predloga zakona po skrajšanem postopku soglaša. Sprašujem poročevalca komisije, če želi besedo? <stage>(Ne.)</stage> Ali želi besedo predstavnik Sekretariata za zakonodajo in pravne zadeve? <stage>(Ne.)</stage> Ali želi besedo predstavnik Vlade? <stage>(Ne.)</stage> Ali želijo besedo predstavniki poslanskih skupin? <stage>(Ne.)</stage> Na glasovanje dajem predlog za razširitev dnevnega reda z navedenim predlogom. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog razširitve sprejet.</p>
               <p>Na glasovanje dajem tudi predlog, da se navedena sprememba poslovnika sprejme po skrajšanem postopku. Predlog ne bo sprejet, če mu bo nasprotovala najmanj tretjina navzočih poslancev. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(9 poslancev.)</stage></p>
               <p>Ugotavljam, da je predlog sprejet in bo obravnavan kot 12.e točka.</p>
               <p>Poslanec gospod Maks Sušek je v obravnavo zboru predložil predlog zakona o dopolnitvah zakona o urejanju naselij in drugih posegov v prostor, za katerega pa je z dopisom dne 18.4. predlagal, da ga zbor obravnava in sprejme po skrajšanem postopku. Matično delovno telo z obravnavo navedenega predloga zakona po skrajšanem postopku soglaša. Predlagatelja zakona sprašujem, če želi besedo? Besedo dajem gospodu Sušku.</p>
            </sp>
            <sp xml:id="SDZ1-Redna-39-1996-05-16.sp2">
               <speaker>MAKS SUŠEK:</speaker>
               <p>Hvala za besedo. Spoštovane kolegice in kolegi! Mineva že peti mesec tega proračunskega leta, zato je realizacija nekaterih proračunskih postavk na področju magistralnega cestnega omrežja v tesni odvisnosti od pridobivanja dokumentacije za lokacijska in gradbena dovoljenja. Pojavljajo se enaki zaviralni elementi, kot pri samem pričetku izgradnje avtocestne mreže. Zato je nujno, da ukrenemo vse potrebno za pospešitev posodobitve in izboljšav tistih cest, ki neposredno povezujejo naše regije s Slovenijo in z našim centrom. Žal pa pri razvoju tega segmenta močno zaostajamo. Gre torej za to, da lahko to zastajanje na nek način omilimo. Predlog mojega vloženega zakona ima ta namen, da se pogoji posodabljanja magistralnih cest izenačijo s pogoji pri izgradnji avtocest. Gre torej za to, da tempo posodabljanja magistralk približamo operativnemu programu izgradnje avtocest. Realizacija nekaterih proračunskih postavk na cestnem področju ima izrazit sezonski značaj, zato vas lepo prosim, da podprete uvrstitev te točke na to 39. sejo po skrajšanem postopku. Gre namreč le za dopolnitev enega člena in nima take zahtevnosti, ki bi nujno narekovala normalni postopek. Kot je bilo rečeno, z normalnim postopkom pravzaprava zamudimo in izničimo namen tega predvidenega ukrepa. Zato vas prosim, da podprete, da gre to na dnevni red.</p>
            </sp>
            <sp xml:id="SDZ1-Redna-39-1996-05-16.sp3">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi besedo poročevalec matičnega delovnega telesa? <stage>(Ne.)</stage> Ali želi besedo predstavnik sekretariata? <stage>(Ne.)</stage> Ali želi besedo predstavnik Vlade? <stage>(Ne.)</stage> Ali želijo besedo predstavniki poslanskih skupin? Gospod Zagožen.</p>
            </sp>
            <sp xml:id="SDZ1-Redna-39-1996-05-16.sp4">
               <speaker>DR. FRANC ZAGOŽEN:</speaker>
               <p>Spoštovani zbor! Poslanska skupina Slovenske ljudske stranke nasprotuje sprejemu tega zakona in zato tudi uvrstitvi na dnevni red po kakršnemkoli postopku - skrajšanem ali hitrem.</p>
               <p>Obvestim naj vas, da zelo odločno nasprotuje temu zakonu tudi Svet za varstvo narave Republike Slovenije, ki je tudi protestiral zaradi tega pri Državnem zboru in dal svoje mnenje tudi zainteresiranim delovnim odborom, komisijam in Odbor za kmetijstvo in gozdarstvo je njegovo stališče v celoti sprejel. Gre za to, da bi z uvedbo tega zakona kar za vse ceste uvedli sistem, ki je bil kot izjema za izgradnjo avtocest na tem Državnem zboru izglasovan. To pomeni predvsem grdo ravnanje z naravnimi dobrinami in to s takimi naravnimi dobrinami, ki so nenadomestljive. Hvala lepa.</p>
            </sp>
            <sp xml:id="SDZ1-Redna-39-1996-05-16.sp5">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? <stage>(Ne želi.)</stage> Želi predlagatelj dodatno obrazložiti svoj predlog. <stage>(Ne želi.)</stage></p>
               <p>Na glasovanje dajem predlog za razširitev dnevnega reda z navedenim predlogom zakona. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da je predlog sprejet.</p>
               <p>Na glasovanje dajem tudi predlog, da se navedeni predlog zakona sprejme po skrajšanem postopku. Velja, da predlog ne bo sprejet, če mu bo nasprotovala najmanj tretjina navzočih poslancev. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da predlog ni sprejet in se zato umakne z dnevnega reda te seje.</p>
               <p>Nadalje, Mandatno-imunitetna komisija predlaga zboru, da dnevni red te seje razširi z obravnavo obvestila Okrajnega sodišča v Ljubljani v zvezi s kazenskim postopkom zoper poslanca Državnega zbora. Želi poročevalka komisije besedo? <stage>(Ne želi.)</stage> Želi besedo predstavnik sekretariata? <stage>(Ne želi.)</stage> Želi besedo predstavnik Vlade? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage></p>
               <p>Na glasovanje dajem predlog za razširitev dnevnega reda za obravnavo navedenega obvestila. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog razširitve sprejet. Zbor bo navedeno poročilo obravnaval kot 1.a točko dnevnega reda.  </p>
               <p>Komisija Državnega zbora je po zakonu o nezdružljivosti opravljanja javne funkcije s pridobitno dejavnostjo zboru predložila spremembo poročila o gospodarskih družbah, podjetjih ali zavodih, za katere v skladu z prvim odstavkom 20. člena zakona o nezdružljivosti opravljanja javne funkcije s pridobitno dejavnostjo velja prepoved poslovanja z državo, javnimi podjetji in javnimi zavodi in predlaga, da zbor z obravnavo tega poročila razširi dnevni red te seje. Želi poročevalec komisije besedo? <stage>(Ne želi.)</stage> Želi besedo predstavnik sekretariat? <stage>(Ne želi.)</stage> Želi besedo predstavnik vlade? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage></p>
               <p>Na glasovanje dajem predlog za razširitev dnevnega reda z obravnavo navedenega poročila. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet. Zbor bo poročilo obravnaval kot 1.b točko dnevnega reda.</p>
               <p>Vračamo se k predlogu poslanke Jane Primožič in poslanca Miroslava Geržine, ki sta v obravnavo zboru predložila predlog zakona o spremembah in dopolnitvah zakona o prispevkih za socialno varnost in zahtevala 5 minut za razmislek, če vztrajata pri teh razširitvi. Besedo dajem gospe Primožič.</p>
            </sp>
            <sp xml:id="SDZ1-Redna-39-1996-05-16.sp6">
               <speaker>JANA PRIMOŽIČ:</speaker>
               <p>Hvala lepa za besedo. Spoštovani gospod predsednik, drage poslanke in poslanci, predstavniki Vlade in medijev! Kljub temu, da smo zaradi nenehnih zasedanj Državnega zbora poslanci le malokrat lahko prisotni v domačem okolju, pa vseeno dokaj dobro poznamo izredno zaostrene razmere v tekstilni in čevljarski industriji, pa tudi vseh delovno intenzivnih panogah. Odbor za gospodarstvo je to problematiko že večkrat obravnaval. Na predlog sindikata in pa Gospodarske zbornice pa sva s kolegom Geržino vložila tudi ta zakon o znižanju prispevkov za socialno varnost. Veseli me tudi, da se je Vlada dokaj hitro odzvala temu težkemu položaju delovnointenzivnih panog in kot vem, pripravlja že kompleksnejše ukrepe na to temo. Predlagam pa, da ta predlog zakona po hitrem postopku obravnavamo še na tej seji, kajti prenos na naslednjo sejo bi tudi Vladi onemogočil pripravo kompleksnejših ukrepov. Upam torej, da bomo ta predlog sprejeli in tem podjetjem, zlasti v delovnointenzivnih panogah omogočili, da se deloma razbremenijo in tudi delavcem omogočimo, da jim podjetja izplačajo višje osebne dohodke. Hvala lepa.</p>
            </sp>
            <sp xml:id="SDZ1-Redna-39-1996-05-16.sp7">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo poročevalec matičnega delovnega telesa? <stage>(Ne želi.)</stage> Želi besedo predstavnik sekretariata <stage>(Ne želi.)</stage> Želi besedo predstavnik Vlade? Besedo dajem državni sekretarki, gospe Kolarjevi.</p>
            </sp>
            <sp xml:id="SDZ1-Redna-39-1996-05-16.sp8">
               <speaker>MILOJKA KOLAR:</speaker>
               <p>Hvala za besedo. Bom zelo kratka. Spoštovane poslanke in poslanci! Vlada ne nasprotuje razbremenjevanju gospodarstva v duhu razbremenitve oziroma zniževanja prispevnih stopenj. Želela bi samo poudariti, da Vlada prav na današnji seji sprejema cel paket ukrepov, ki bodo sicer, ne tako kot predlaga omenjeni zakon gospe poslanke Primožičeve in gospoda Geržine, na selektiven način zniževanja prispevnih stopenj samo za tekstilno in usnjarsko industrijo, temveč bo sistemsko in celovito zajela razbremenitev celotnega gospodarstva z vidika večjega znižanja prispevnih stopenj za invalidsko, pokojninsko in zdravstveno zavarovanje, ki jih plačuje delodajalec in po drugi strani seveda tudi na drug sistemski način zagotovila, da ta razbremenitev tistih delovnointenzivnih panog, ki pa so tudi še nekatere druge, ne samo omenjeni dve, zajele enako in sistemsko celoten sistem gospodarstva. Prav tako seveda bo na drugi strani na enoten sistemski in celovit način seveda omenjeni izpad prilivov v obe blagajni nadomestila z drugimi viri. In Vlada bo, torej danes, ta paket ukrepov sprejela. Računa se, da bo v najkrajšem času prišla v ta parlament s celovitim predlogom teh ukrepov za razbremenitev gospodarstva. Hvala.</p>
            </sp>
            <sp xml:id="SDZ1-Redna-39-1996-05-16.sp9">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želijo besedo predstavniki poslanskih skupin? <stage>(Ne želijo.)</stage> Želi predlagatelj dodatno reagirati? <stage>(Ne.)</stage> Torej na glasovanje dajem predlog za razširitev dnevnega reda z navedenim predlogom zakona. Ugotovimo sklepčnost! <stage>(56 prisotnih.)</stage></p>
               <p>Kdo je za razširitev? <stage>(51 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog razširitve sprejet in ga bomo obravnavali kot 12.b točko dnevnega reda.</p>
               <p>Na glasovanje dajem tudi predlog, da se navedeni zakon sprejme po hitrem postopku. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Sprašujem, če je še kakšen predlog za širitev dnevnega reda? Če ni dodatnih predlogov za širitev, potem predlagam, da preidemo k naslednjemu delu odločanja o postopkih.</p>
               <p>Vlada Republike Slovenije je zboru predložila predlog zakona o spremembi in dopolnitvi zakona o izvajanju resolucije Varnostnega sveta OZN, ki določajo ukrepe zoper Republiko Srbijo, Republiko Črno goro in območja Bosne in Hercegovine pod nadzorom sil Bosanskih Srbov in predlaga zboru, da ga sprejme po hitrem postopku. Matično delovno telo podpira sprejem predloga zakona po hitrem postopku. Sprašujem predstavnika Vlade, če želi besedo? <stage>(Ne želi.)</stage> Želi besedo poročevalec matičnega delovnega telesa? <stage>(Ne želi.)</stage> Želi besedo predstavnik sekretariata? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Se opravičujem, dodatna obrazložitev ni potrebna, ker ni niti osnovne.</p>
               <p>Na glasovanje dajem predlog za sprejem navedenega predloga zakona po hitrem postopku. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je predlog za hitri postopek sprejet.</p>
               <p>Sprašujem, če želi v zvezi z dnevnim redom še kdo besedo? <stage>(Ne želi.)</stage></p>
               <p>Torej vas obveščam, da bomo pod točko volitve in imenovanja obravnavali predlog odloka o soglasju k imenovanju Zdravstvenega sveta. Predlogi odlokov za izvolitev v sodniško funkcijo - 40 predlogov. Sodni svet je predlog za izvolitev v sodniško funkcijo kandidata Saša Ostrožnika, ki je bil predlagan za izvolitev na sodniško mesto okrajnega sodnika na Okrajnem sodišču v Trbovljah, umaknil, zato zbor o njem ne bo razpravljal in sklepal; nadalje predlog odloka o imenovanju Skupščine kapitalskega sklada pokojninskega in invalidskega zavarovanja; nadalje predlog odloka o imenovanju Nadzornega sveta kapitalskega sklada pokojninskega in invalidskega zavarovanja; nadalje predlog odloka o imenovanju članov Nadzornega odbora Stanovanjskega sklada Republike Slovenije; nadalje predlog odloka o številu sodnikov za prekrške s sedežem v Celju; nadalje predlog odloka o številu sodnikov za prekrške s sedežem v Kamniku; nadalje predlog odloka o razrešitvi sodnice za prekrške Črnomelj, Metlika, s sedežem v Črnomlju, predstojnice organa; nadalje predlog odloka o izvolitvi sodnika za prekrške s sedežem na Ptuju, predstojnika organa; nadalje predlog odloka o izvolitvi sodnika za prekrške s sedežem v Grosuplju, predstojnika organa; nadalje predlog odloka o izvolitvi sodnice za prekrške s sedežem v Brežicah, predstojnica organa; nadalje predlog odloka o razrešitvi sodnice za prekrške s sedežem v Slovenj Gradcu; nadalje predlog odloka o izvolitvi sodnice za prekrške s sedežem v Sežani; predlog odloka o izvolitvi sodnice za prekrške s sedežem v Grosupljah ter predloga odloka o izvolitvi sodnice za prekrške s sedežem na Ravnah na Koroškem; in predlog odloka o izvolitvi sodnice za prekrške s sedežem v Trbovljah ter predlog odloka o dopolnitvi odloka o ustanovitvi in nalogah komisij in odborov Državnega zbora Republike Slovenije; nadalje predlog odloka o izvolitvi člana Odbora za finance in kreditno-monetarno politiko; nadalje predlog odloka o izvolitvi člana Odbora za notranjo politiko in pravosodje; nadalje predlog odloka o izvolitvi člana Odbora za mednarodne odnose; nadalje predlog odloka o spremembah in dopolnitvah odloka o sestavi Odbora za mednarodne odnose in o izvolitvi predsednika, podpredsednika in članov odbora; nadalje predlog odloka o sestavi Komisije za evropske zadeve in o izvolitvi predsednika, podpredsednika in članov komisije; nadalje predlog odloka o razrešitvi predsednika in člana ter o izvolitvi predsednika in člana Komisije za volitve, imenovanja ter administrativne zadeve.</p>
               <p>Tako predlagam za današnjo sejo dnevni red, kot ste ga prejeli s sklicem in spremembami ter dopolnitvami in dovolite, da ga ne berem v celoti. Ugotavljam prisotnost za glasovanje o dnevnem redu v celoti. Hkrati vas naprošam, da zasedete svoja mesta in omogočite tistim poslankam in poslancem, ki želijo spremljati potek seje, da to delajo v čim večjem miru in zbranosti. Ugotovimo sklepčnost! <stage>(42 prisotnih.)</stage> Ponovno ugotavljam prisotnost za glasovanje o dnevnem redu! <stage>(57 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je predlog dnevnega reda 39. seje Državnega zbora sprejet. Točko vprašanja, pobude poslank in poslancev bomo obravnavali v petek, 24.5. od 10. do približno 13.</p>
               <p>Prehajamo na <title>1. TOČKO DNEVNEGA REDA - OBRAVNAVO INTERPELACIJE O DELU IN ODGOVORNOSTI MINISTRA ZA ZUNANJE ZADEVE GOSPODA ZORANA THALERJA</title>.</p>
               <p>Interpelacijo je vložila skupina 11 poslancev. Skladno s četrtim odstavkom 284. člena poslovnika Državnega zbora je bila interpelacija poslana ministru za zunanje zadeve. Odgovor na vloženo interpelacijo ste prejeli z dopisom dne 5.3.1996 in najprej pozivam predstavnika predlagateljev, če želi dodatno obrazložiti interpelacijo. V imenu predlagateljev bo dodatno obrazložil interpelacijo gospod Ivo Hvalica.</p>
            </sp>
            <sp xml:id="SDZ1-Redna-39-1996-05-16.sp10">
               <speaker>IVO HVALICA:</speaker>
               <p>Hvala lepa. Spoštovani! Malo čudno je obrazložiti interpelacijo danes, 16. maja, interpelacijo, ki smo jo skupina poslancev vložili 1. februarja letos, spisali pa že januarja letos. Ampak nekomu je pač to odgovarjalo, da se zadeva razvleče, da se razvodeni, jaz pa trdim, da je bila s tem napravljena dodatna zunanjepolitična škoda naši državni. O tem ni dvoma, kako se lahko odziva tujina na ministra, ki je pod hipoteko interpelacije. Ne vem, zakaj se o tem ni razmišljalo. Ni tu vzrok procedura. To bi se lahko uredilo drugače. Nenazadnje, za veliko manj pomembne stvari imamo izredne seje Državnega zbora, ki so po številu že daleč presegle številko rednih sej. Toliko za uvod. Tudi zaradi tega, da bo lažje razumeti, da so nekatere stvari, ki so tu napisane, ki so bile vložene 1. februarja presežene. Politika je, tako kot življenje, dinamična zadeva in jasno je, da bi k tistemu, kar je bilo napisano 1. februarja, danes lahko še marsikaj napisali. Bom poskušal nekaj sproti dodajati. Torej sedaj pa k interpelaciji, tako kot je bila vložena.</p>
               <p>Na podlagi 118. člena Ustave Republike Slovenije ter 284. člena poslovnika Državnega zbora spodaj podpisani poslanci vlagamo interpelacijo o delu in odgovornosti ministra za zunanje zadeve gospoda Zorana Thalerja, in sicer zaradi naslednjega:</p>
               <p>1. zaradi osebne nesposobnosti, ki je povzročila zastoj v slovenskih pogajanjih s sosednjimi državami ter Evropsko zvezo;</p>
               <p>2. zaradi kršenja 2. in 59. člena zakona o zunanjih zadevah;</p>
               <p>3. zaradi namernega kršenja 9. točke 50. člena zakona o zunanjih zadevah.</p>
               <p>4. zaradi kršenja 40. in 46. člena zakona o zunanjih zadevah.</p>
               <p>In 5. zaradi kršenja 104., 113. člena ustave Republike Slovenije in 4. točke 9. člena zakona o zunanjih zadevah.</p>
               <p>Obrazložitev interpelacije. Gospod Zoran Thaler v svojem enoletnem delu ni dokazal, da je ravno sposoben voditi delo Ministrstva za zunanje zadeve. Ravno nasprotno! S svojim delom je minule dosežke slovenske diplomacije izničil. Pod njegovim vodenjem je slovenska zunanja politika izgubila vso svojo kredibilnost. Tuji sogovorniki so se nas začeli izogibati in Slovenijo so na poti približevanja evropskim povezovalnim tokovom prehitele države, ki so bile v preteklosti v naši senci. Spomnimo se lahko, kako so še pred sedmimi, osmimi leti, turisti iz vseh držav, ki imajo sedaj pred nami izrazito prednost, preživljali dopust na takrat še skupnem morju, s tem da so prodajali camp opremo, in znani so bili, da so bili najrevnejši turisti pri nas. Danes so pred nami v pridruževanju tako Evropski zvezi kot Natu. Ampak o tem kasneje. Nesposobnost ministra v Vladi Republike Slovenije se je najbolj pokazala v njegovem razmerju do pogajanj z Italijo in v njegovem obravnavanju predloga, ki ga je španski zunanji minister Solana avgusta 1995 v imenu Evropske zveze posredoval naši Vladi. Najprej je omenjeno pismo naše zunanje ministrstvo grobo zavrnilo, 11. decembra 1995 pa je vladni predstavnik v pismu Jacquesu Santerju in Felippeju Gonzalesu potrdil slovensko soglašanje z njegovo vsebino. In to je važno sedaj, čeprav o tem niti Vlada niti Odbor za mednarodne odnose Državnega zbora nista dala predhodnega soglasja. O tem ni dvoma, to sta tako Vlada kot odbor potrdila ob nedavnih razpravah v zvezi s problemi pridruževanja Evropski zvezi. Zato je v času vodenja Ministrstva za zunanje zadeve s strani gospoda Zorana Thalerja Slovenija izgubila podporo velikega števila članic Evropske zveze. Italija pa je uspela zaradi njegovih zgrešenih potez in spreminjajočih se izjav dvostranski problem internacionalizirati ter ga spraviti pod okrilje Evropske zveze. Mislim, da o tem ni več nobenega dvoma. Če je še prej kdo o tem dvomil, so sedaj, posebno zadnja dva meseca, te zadeve zelo jasne in stojijo tako, kot so tu napisane.</p>
               <p>Drugič. Ministrstvo za zunanje zadeve se je v skupni izjavi slovenskega in italijanskega zunanjega ministra 6. marca 1995 zavezalo, da bo sprožilo v Državnem zboru Republike Slovenije pobudo o spremembi 68. člena slovenske ustave, ki ureja lastništvo tujcev na nepremičninah v Sloveniji, čeprav za tako mednarodno obvezujočo izjavo ni predhodno pridobilo potrebnega soglasja, v skladu z 2. in 59. členom zakona o zunanjih zadevah.</p>
               <p>Tretjič. Gospod Zoran Thaler kot resorni minister ni ustrezno ukrepal v skladu z 38. členom zakona o zunanjih zadevah in odpoklical veleposlanika Republike Slovenije v Republiki Grčiji, ko je iz javnih občil izvedel, da je omenjeni veleposlanik s svojim ravnanjem v tuji državi povzročil izgubo uradnih dokumentov. "Veleposlanikovo dejanje predstavlja kršitev 9. točke 50. člena zakona o zunanjih zadevah, ki govori o varovanju dokumentov, ključev, pošte in žigov diplomatskih predstavništev. Minister Zoran Thaler je tako dopustil, da je hujša kršitev delovnih dolžnosti, ki jo je zagrešil slovenski veleposlanik v Grčiji, ostala nekaznovana. Tak odnos do varovanja zakonitosti dela v slovenskem zunanjem ministrstvu kaže, da je gospodu Thalerju vseeno, če se slovenski uradni, državni in vladni dokumenti izgubljajo ali imajo do njih dostop nepooblaščene naše ali tuje osebe in službe.</p>
               <p>Gospod Zoran Thaler je s tem tudi prelomil svečano zaobljubo, da bo kot minister deloval za blaginjo Slovenije in varoval njene koristi.</p>
               <p>Sedaj pa rahla prekinitev tega uradnega dela, ker se je to kar bom zdaj povedal, zgodilo kasneje. Zgodila se je Magdalena Tovornik. Največji škandal vseh škandalov v naši zunanji politiki. Nisem zasledil kot član Odbora za mednarodne odnose, da bi ministrstvo zaradi tega nepojmljivega škandala, ki ga je zagrešila naša veleposlanica - težko rečem naša, jaz zanjo nisem glasoval in se od tega tudi ograjujem, to je bil prvi primer, ko smo na Odboru za mednarodne odnose zahtevali poimensko glasovanje. In tisti, ki so za to glasovali, so soodgovorni za to. Torej nisem zasledil, da bi škandal v zvezi z Magdaleno Tovornik kdo sankcioniral. To je sramota, to ni samo kršitev, to je sramota za zunanje ministrstvo.</p>
               <p>Četrtič. V času gospoda Zorana Thalerja se je v njegovem resornem organu zgostilo veliko število delavcev, ki so tja prišli na priporočilo njegove stranke LDS. Te ljudi je gospod Zoran Thaler, kljub temu, da nimajo nobenih diplomatskih izkušenj, zaposlil kot pogodbene diplomate ter jim namenil najbolj odgovorna delovna mesta, vodje sektorjev v resornem organu. Prav tako jim je gospod Zoran Thaler omogočil, da so se lahko zaposlili brez predhodnega preverjanja znanja, kot to predpisuje 40. člen zakona o zunanjih zadevah. Ker ti uslužbenci slovenskega Ministrstva za zunanje zadeve še vedno aktivno delujejo v stranki LDS, s tem tudi kršijo zadnjo alineo 46. člena zakona o zunanjih zadevah, ki tako dejavnost izrecno prepoveduje.</p>
               <p>Petič. Gospod Zoran Thaler je v začetku maja 1995 leta vsem veleposlaništvom in generalnim konzulatom Republike Slovenije v tujini z okrožnico prepovedal pripraviti sprejeme za svečano obeležitev praznovanja dneva slovenske državnosti, to je našega največjega praznika. S tem dejanjem je onemogočil, da bi slovenska država skupaj z vsemi Slovenci, ki živijo v državah, v katerih imamo svoja diplomatska konzularna predstavništva, ter tujimi državniki praznovali praznik nove slovenske države. Tako ravnanje poleg moralne vprašljivosti takega odloka tudi predstavlja kršitev 104. in 113. člena Ustave in 4. točke 9. člena zakona o zunanjih zadevah. S takšnim ravnanjem je gospod Zoran Thaler povzročil, da se je slovenska zunanja politika znašla v slepi ulici, Slovenija pa je dokončno odrinjena na mednarodno obrobje. S tem pa je tudi ogrozil slovensko samostojnost in povzročil, da so postali nenadoma vprašljivi tudi že podpisani mednarodni sporazumi, katerih nasledstvo nam je Italija v letu 1992 z noto priznala.</p>
               <p>In zdaj nekaj, kar je tudi preseženo, ampak bom prebral, ker je uradno v interpelaciji. Pobudniki interpelacije na podlagi javnih zagotovil in obljub, ki sta jih dala predsednik Vlade dr. Janez Drnovšek in zunanji minister Zoran Thaler, pričakujejo, da bo Vlada in resorno ministrstvo ob razpravi o interpelaciji o delu in odgovornosti ministra Zorana Thalerja Državnemu zboru Republike Slovenije predložila potrebno dokumentacijo, ki bo omogočila natančen vpogled v dogajanje in delo Vlade in resornega ministrstva od trenutka, ko je mesto zunanjega ministra zapustil gospod Lojze Peterle. To je bilo opravljeno le deloma.</p>
               <p>In za zaključek. Na podlagi 118. člena Ustave Republike Slovenije, ter 287. in 289. člena Poslovnika Državnega zbora spodaj podpisani poslanci zahtevamo, da Državni zbor Republike Slovenije po končani razpravi o interpelaciji o delu ministra za zunanje zadeve, Zorana Thalerja, glasuje o naslednjem sklepu: "Zaradi ugotovljenih nezakonitosti, nepravilnosti in osebne nesposobnosti se gospod Zoran Thaler razreši s funkcije ministra za zunanje zadev." Podpisi poslancev - slučajno sem prvopodpisani - Ivo Hvalica, Jože Pučnik, Vitodrag Pukl, Drago Šiftar, Franc Zagožen, Janez Podobnik, Mihaela Logar, Franc Potočnik, Alojz Metelko, Žarko Pregelj in Jožef Kopše.</p>
               <p>Zdaj bom pa dodal k temu še nekaj. Če bi po vloženi interpelaciji imel občutek, da se je kurz zunanjega ministra spremenil, bi rekel, to je nekaj le pomagalo, zadeve se obračajo na bolje. Potem se je zgodil famozni nastop ministra tu, v tem zboru, za to govornico, ki mislim, da nas je kar precej prizadel, nekatere namreč.</p>
            </sp>
            <sp xml:id="SDZ1-Redna-39-1996-05-16.sp11">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica, jaz sem vas dolžan v skladu s poslovnikom opozoriti, da je postopek ob interpelaciji zelo natančno določen in da ste predlagatelji z enajstimi podpisi zagotovili, da so vsa tista vprašanja, ki ste jih postavili, vprašanja, o katerih Državni zbor govori in o katerih ima možnost odgovoriti Vlada in minister, zato bi vas prosil, da razprava teče v tistem okviru, katerega ste predlagali predlagatelji interpelacije in tudi vztrajali in ne bi kazalo govoriti o drugih stvareh, ker to pomeni najprej kršitev poslovnika.</p>
            </sp>
            <sp xml:id="SDZ1-Redna-39-1996-05-16.sp12">
               <speaker>IVO HVALICA:</speaker>
               <p>No, potem bom govoril, gospod predsednik, pričakoval sem namreč, da me boste prekinili, ker je pač to vaša...</p>
            </sp>
            <sp xml:id="SDZ1-Redna-39-1996-05-16.sp13">
               <speaker>PREDSEDNIK JOŽEF ŠKOLČ:</speaker>
               <p>Če ste to pričakovali, gospod Ivo Hvalica, potem ne bi smeli tega izzivati.</p>
            </sp>
            <sp xml:id="SDZ1-Redna-39-1996-05-16.sp14">
               <speaker>IVO HVALICA:</speaker>
               <p>Ne, ne, vi ste tu našli noto, ki naj bi bila izven tega. Ali sem govoril o čem drugem? Ali sem mogoče govoril o gledališču? Ali sem mogoče govoril o jedrski elektrarni? Govoril sem o zunanji politiki. Lepo vas prosim, govorimo vendar o interpelaciji zoper zunanjega ministra. Ali sem šel izven tega področja? Mogoče sem se dotaknil tudi alkoholizma, ampak je sestavni del tega. Govoril sem vedno o tem področju.</p>
            </sp>
            <sp xml:id="SDZ1-Redna-39-1996-05-16.sp15">
               <speaker>PREDSEDNIK JOŽEF ŠKOLČ:</speaker>
               <p>Gospod Ivo Hvalica, govoriti morate o tistih kršitvah, ki ste jih sami navedli, da jih je minister storil. Šli ste pa v širitev tega in to pač ni dopustno.</p>
            </sp>
            <sp xml:id="SDZ1-Redna-39-1996-05-16.sp16">
               <speaker>IVO HVALICA:</speaker>
               <p>Dobro, vrnem se na predpredzadnji odstavek, ko govorim, da je s takim ravnanjem minister Thaler povzročil, da se je slovenska zunanja politika znašla v slepi ulici in bi tu omenil še naslednje. Prvič. Naše tako rekoč oddaljevanje od NATA. S kolegom Leničem sem bil pred slabim mesecem dni na mednarodni konferenci NATA v Rimu, kjer sem ne samo slišal, ampak tudi videl, ker so nam projicirali, da nismo med potencialnimi člani za vstop v NATO. Pred nami so Poljska - bom navedel vrstni red, kot sem ga tam videl in slišal - Poljska, Češka, Madžarska in Slovaška. To je prvo.</p>
               <p>Drugič. Še vedno smo pod embargom, še vedno smo pod embargom. Ja, lepo vas prosim! 5 let samostojne Slovenije, mi smo še vedno pod embargom. Kaj je zunanji minister naredil na tem področju? Seveda, potem pa lahko govorim še o raznih logističnih zadevah, o tem, kaj je poročalo o zunanjem ministrstvu Računsko sodišče, o tem, kako se je zgodila diplomatska akademija samo za nekatere, o tem, kako zunanje ministrstvo nima arhiva, ampak to so že detajli, o katerih bom kasneje zavrnil.</p>
               <p>Gospod predsednik, zahvaljujem se vam vseeno, da ste mi dopustili, da sem nekako do konca pripeljal to interpelacijo. Hvala lepa.</p>
            </sp>
            <sp xml:id="SDZ1-Redna-39-1996-05-16.sp17">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo minister za zunanje zadeve, gospod Zoran Thaler? Izvolite.</p>
            </sp>
            <sp xml:id="SDZ1-Redna-39-1996-05-16.sp18">
               <speaker>ZORAN THALER:</speaker>
               <p>Spoštovani gospod predsednik, spoštovane poslanke, spoštovani poslanci, spoštovani predlagatelji interpelacije, spoštovani predstavniki javnosti! Dne 25. februarja sem podal pisni odgovor na predlog interpelacije, odgovor, ki ga je na svoji seji dne 29. februarja sprejela tudi Vlada Republike Slovenije. Dovolite mi, da k temu v skladu s poslovnikom tukaj dodam še ustno dopolnitev in utemeljitev.</p>
               <p>Deset poslancev in ena poslanka so dne 1. februarja 1996 vložili predlog poslanske interpelacije, s katero terjajo mojo razrešitev s funkcije ministra za zunanje zadeve zaradi - citiram: "nezakonitosti, nepravilnosti in osebne nesposobnosti", zajetih v petih alineah s priloženimi obrazložitvami. Kot prvo, očitajo mi osebno nesposobnost, ki da je povzročila zastoj v slovenskih pogajanjih s sosednjimi državami ter Evropsko zvezo. Na to obtožbo so odgovor predvsem delo in rezultati dela Ministrstva za zunanje zadeve v letu 1995 najbolje razvidni iz poročila Ministrstva za zunanje zadeve za leto 1995 v knjižni obliki, 223 strani, ki ste ga prejeli. Prosim, da ga obravnavate kot integralni del odgovora na prvo točko interpelacije. Sicer pa je bila v tem času dosežena deblokada pogajanj z Evropsko unijo o evropskem sporazumu o pridruženem članstvu; to se je zgodilo v marcu 1995. Po uspešnih pogajanjih je bil sporazum 15. junija 1995 tudi parafiran. Od takrat se 14 držav članic Evropske unije strinja s podpisom, Italija pa mu je zaradi takratnih bilateralnih zahtev do Slovenije nasprotovala. Slovenska diplomacija v letu 1995 velikim pritiskom navkljub ni dovolila, da bi bili v naših pogovorih z Italijo ogroženi pravni odnosi med državama. Nasprotno! Uspelo ji je temeljito zmanjšati neopravičena italijanska pričakovanja glede revizije veljavnih pogodb med državama. Očitek, ki ga navajajo podpisniki, da naj bi se nas tuji sogovorniki začeli izogibati, ne drži. To dokazuje še sam priloženi pregled bilateralnih razgovorov s pomembnimi tujimi sogovorniki, ki jih je v tem letu opravil zunanji minister, saj sem se sestal s praktično vsemi evropskimi zunanjimi ministri. Ob tem ni potrebno posebej naštevati sestankov drugih najvišjih predstavnikov Slovenije, vključno parlamenta. V zvezi s španskim predlogom, ki je bil Sloveniji posredovan avgusta 1995, je potrebno zavrniti očitke iz interpelacije, saj Slovenija nikakor ni grobo zavrnila španske pobude. Nasprotno! Slovenska stran je odgovorila, da je pobuda vredna pozornosti, in je visoko ocenila španska prizadevanja pri iskanju formule za deblokado podpisa slovenskega asociacijskega sporazuma. Na poziv španske strani takrat, da slovenska stran poda pripombo na njihovo pobudo, je bilo ocenjeno, da bilateralni sporazum z Italijo kot pogoj za podpis asociacijskega sporazuma v tistem trenutku onemogoča sprejem španske pobude. Z nadaljnjimi pogajanji je Slovenija dosegla, da je odpadel prvotni pogoj o bilateralnem sporazumu z Italijo, in da je bil španski predlog izmenjave pisem k 64. členu asociacijskega sporazuma dopolnjen tako, da bo odprtje trga nepremičnin povezano z vstopom Republike Slovenije v polnopravno članstvo v Evropski uniji. Nadaljnji potek dogodkov s sprejemom španskega kompromisa dne 11. aprila 1996 vred vam je znan. V prvi alinei interpelacije predlagatelji sicer omenjajo zastoj v pogajanjih s sosednjimi državami, kar bi kazalo na to, da mi predlagatelji očitajo tudi, da sem povzročil zastoj v pogajanjih z Republiko Hrvaško in z vsaj še eno sosedo. Na izbiro sta Madžarka in Avstrija. Ker pa v obrazložitvi k tej alinei predlagatelj ni niti implicitno delal tovrstnih zastojev, razen seveda kar se tiče Italije in Evropske unije, se tudi moj februarski pisni odgovor ni ukvarjal z njimi. Iz poprej omenjenega letopisa Ministrstva za zunanje zadeve se lahko vsakdo prepriča, da vse do datuma vložitve interpelacije pa tudi pozneje ni mogoče govoriti o nikakršnem zastoju v pogajanjih s Hrvaško. Sam sem se z ministrom za zunanje zadeve, gospodom Graničem, dejavno srečeval. Če ne štejemo poletnega zatišja, rednih razmikih 3. februarja 1995, 10. aprila, 20. septembra in 29. novembra. Sicer pa je treba na tem mestu in ob tej priložnosti izreči povsem načelno ugotovitev, po kateri so tudi zastoji v pogajanjih legitimen del strategije pogajanj. Zastoji so prav tako lahko dokaz potrpežljivosti in notranje čvrstosti. Pogajalec ima za taktično izvedbo zamišljene strategije na voljo  celo zalogo sredstev, ki so sicer elementi pogajalskega procesa, vendar niso nujno vselej verbalni in tudi ne vselej nujno usmerjeni k nasprotni strani v pogajanjih. V tem arzenalu so seveda tudi takoimenovani zastoji pa tudi ovinki pogajanja preko posredništva pogajanja po več tirih in na več ravneh ter razni psihološko medijski prijemi. Kako to v praksi zgleda se je videlo, ko je Ministrstvo za zunanje zadeve po eni strani izdalo belo knjigo o diplomatskih odnosih med Slovenijo in Italijo, da bi predvsem drugim članicam Evropske unije bolj objektivno prikazalo pravne temelje naših odnosov z Italijo, po drugi strani pa še vodilo intenzivna pogajanja o španski pobudi s španskim predsedstvom Evropske unije. Ne za eno ne za drugo od obeh dejanj ne moremo reči, da bi bilo neposredna komunikacija z Italijo, pa vendar sta v naši strategiji by-passa italijanskega čepa obe učinkovali kot raznolika, vendar uglašena elementa, ki naj okrepita našo vsesplošno pogajalsko pozicijo. Zaradi teh in tovrstnih dejstev je torej nesmiselno govoriti o zastoju, ampak bi se lahko govorilo kvečjemu o taktiki zastoja. Prav tako ne bo odveč povedati, da okoliščine, ki nam narekujejo zgoraj omenjeno potrpežljivost, gotovo niso nekaj, kar bi si ta Vlada in to Ministrstvo za zunanje zadeve nakopala na glavo sama, marveč so posledica spleta mednarodnih okoliščin in dejavnikov na katerega niso imeli možnost vplivati ne Vlada ne ministrstvo ne Državni zbor Republike Slovenije. Zgodovina nas uči, da se te zunanje realnostne ne da na silo spreminjati. Še več. Da tega ne zmorejo ne da bi tvegale končni poraz niti največje gospodarske in vojaške sile. Prav zato nam preostaja mukotrpno in potrpežljivo delo, ki se opira na vladavino mednarodnega prava in na iskanje tiste kompromisne točke, v kateri vpletene strani pridejo skupaj na točki, na kateri je vsaka prepričana, da je tudi pridobila, ne le izgubila.</p>
               <p>Nadalje predlagatelji interpelacije v svoji obrazložitvi prve alineje zatrjujejo, da so se nas tuji sogovorniki začeli izogibati in da so Slovenijo na poti k približevanju evropskim povezovalnim tokovom prehitele države, ki so bile v preteklosti v naši senci. Kar se tiče prvega, spet opozarjam na že v začetku govora omenjeno knjižno poročilo o lanskem delovanju ministrstva, iz katerega se boste, če ga prelistate, prepričali o naših nezmanjšanih oziroma k večjemu intenziviranih stikih s tujimi sogovorniki o obravnavanem obdobju. Kar se tiče drugega, prosim predlagatelje, naj navedejo vsaj eno državno, v kateri je mogoče trditi, da je bila v preteklosti v naši senci, katerokoli. Ali smo res tako veliki, da komurkoli zakrivamo sonce? Ali pa fraza nehote izdaja zgolj megalomanijo predlagateljev? Za konec bi veljalo ob tej točki poudariti morda še to, da očitek o grobi zavrnitvi španskega predloga in o zastoju približevanja evropskim tokovom izrekajo kot podpisniki prav tisti poslanci, ki so bili v poznejši debati med najbolj zagrizenimi nasprotniki sprejetja španske pobude.</p>
               <p>Drugič. Kot minister naj bi kršil 2. in 59. člen zakona o zunanjih zadevah. Iz obrazložitve predlagatelja je razvidno, da naj bi bil te kršitvi zagrešil, ker sem se v skupni izjavi z italijanskim zunanjim ministrom dne 6. marca 1995 zavezal, da bo Ministrstvo za zunanje zadeve v Državni zbor Republike Slovenije sprožilo pobudo o spremembi 68. člena slovenske ustave, ki ureja lastništvo tujcev nad nepremičninami v Sloveniji, čeprav za takšno mednarodno zavezujočo izjavo MZZ ni dobilo predhodno potrebnega soglasja v skladu z 2. in 59. členom omenjenega zakona. V pisni zavrnitvi te alinee interpelacije sem na kratko zapisal: Skupna izjava za tisk slovenskega in italijanskega zunanjega ministra dne 6. marca 1995, ki jo prilagam, ne vsebuje inkriminiranega besedila, ki ga očitajo podpisniki interpelacije. K temu bi bilo vendar treba dodati še to: Skupna izjava za tisk nima narave mednarodne pogodbe, zato ne more biti govora o kakršnemkoli kršenju 59. člena zakona o zunanjih zadevah. Navedeni člen namreč ne terja, da naj Vlada pridobi soglasje Odbora za mednarodne odnose prav za vsak mednarodni stik, temveč samo za pogajanja za sklenitev mednarodne pogodbe. V skupni izjavi za tisk pa je šlo zgolj za izraženo soglasje obeh strani, da naj se nadaljujejo pogovori z namenom, da se razrešijo nesporazumi med državama. S to izjavo ni Republika Slovenija sprejela nobene nove obveznosti in tako interpelacijsko očitanje tudi v vsebinskem smislu, ne le v formalnopravnem, nima podlage.</p>
               <p>Naj dodam še, da sem na seji Odbora za mednarodne odnose istega dne, to je 6. marca 1995, seznanil odbor z dotedanjim potekom pogovorov z Italijo, vključno z vsebino skupne izjave za tisk in da je odbor ob tem sprejel stališča in sklepe, v katerih ni izrazil nezadovoljstva z ravnanjem Vlade oziroma Ministrstva za zunanje zadeve, pa tudi ne kritike skupne izjave za tisk. Prav tako ni res, da bi se s to izjavo ministrstvo, kakor zatrjuje interpelacija, zavezalo, da bo sprožilo v Državnem zboru Republike Slovenije pobudo o spremembi 68. člena ustave. Edini stavek, ki je s pomočjo nekaj domišljije vsaj od daleč povezan s to trditvijo, je zadnji stavek izjave in se glasi takole: Slovenija je potrdila odločenost, da še naprej usklajuje svoje pravne norme z normami Evropske unije kar se da hitro in intenzivno. Stavek je potrditev splošne in že sprejete odločitve slovenske Vlade, ne pa dajanje kake nove zaveze. Potrdil ga je tudi Državni zbor z aprilskimi stališči in sklepi o odnosih z Evropsko unijo.</p>
               <p>Upoštevaje zgoraj navedeno dejstvo, da v skupni izjavi torej ni elementov, ki bi odstopali od sprejetih stališč in sklepov Državnega zbora, torej ne more biti govora o obtožbi, da je MZZ v moji osebi s to izjavo poseglo v pristojnosti zakonodajne veje oblasti, kar naj bi bila kršitev 2. člena zakona o zunanjih zadevah.</p>
               <p>Posebej moram opozoriti, da se skupna izjava predlagateljem skoraj 11 mesecev, vse od 6. marca lani do 1. februarja letos, ni zdela temelj za vložitev interpelacijskega predloga. Zato da so jo uporabili po vsem tem času, je mogoče najti razlago. Po tej razlagi se predlagateljem vsebina skupne izjave v resnici ni zdela problematična, ampak so jo s takšnim zamikom uporabili v veri, da je tako ali tako povsem vseeno, ali so obtožbe v njihovem predlogu utemeljene ali ne. To pa so si lahko mislili predvsem, če v interpelaciji niso videli poskusa korekcije naše zunanje politike, ampak zgolj možnost za notranje-politični dobiček, ki se jim je ponudila z izstopom Združene liste Socialnih demokratov iz Vlade 4 dni pred vložitvijo interpelacijskega predloga. Prav nič čudno torej ni, da predlagatelji govorijo v tej točki o italijanskem zunanjem ministru. Ves ta čas smo imeli opraviti na italijanski strani z ministrico Agnellijevo.</p>
               <p>Tretjič. Interpelacija mi očita, da naj bi bil namerno kršil 9. točko 50. člena zakona o zunanjih zadevah. V obrazložitvi predlagatelji zatrjujejo, da nisem ustrezno ukrepal v skladu z 38. členom zakona o zunanjih zadevah in nisem odpoklical veleposlanika Republike Slovenije v Republiki Grčiji, ko sem iz javnih občil izvedel, da je omenjeni veleposlanik s svojim ravnanjem v tuji državi povzročil izgubo uradnih dokumentov in s tem kršil 9. točko 50. člena zakona o zunanjih zadevah, ki govori o varovanju dokumentov, pošte, ključev, žigov in diplomatskih predstavništev. V pisnem odgovoru na to alineo sem izjavil: "Veleposlanik Republike Slovenije v Republiki Grčiji ni izgubil ničesar, pač pa mu je bilo ukradeno zahvalno pismo bivšemu častnemu konzulu Republike Slovenije v Atenah." Torej ne gre za tajni uradni dokument, temveč za zahvalno pismo, ki celo javno visi na steni pisarne bivšega častnega konzula. Prav tako ne drži, da bi kot minister za dogodek izvedel iz javnih občil, ker mi je o tem poročal veleposlanik sam. Veleposlanik je ravnal v skladu z ustaljeno diplomatsko prakso in o zadevi obvestil zunanje ministrstvo sprejemne države.</p>
               <p>Dovolite mi, spoštovane poslanke in spoštovani poslanci, da k temu dodam še naslednja ustna dopolnila. Radio Erevan je nekoč, še v času Sovjetske zveze, objavil naslednjo vest: "Vprašanje: ali drži, da je neka krava v Podmoskovju povrgla tele z dvema glavama? Odgovor: načelno je to res, vendar z naslednjimi nujnimi dopolnitvami in popravki. Prvič, ni šlo za kravo, ampak za pripadnika lumpenproletariata, drugič, ni šlo za Podmoskovje, ampak za gnili Pariz, tretjič, ni šlo za tele z dvema glavama, ampak za kolo s prednjo in zadnjo zavoro, in zadnjič, ni šlo za povrženje, ampak za protipravno odtujitev po predhodnem dogovoru z neznanim sostorilcem." Tako je mogoče s podobno serijo demantijev odgovoriti tudi na tretjo točko predloga interpelacije. Prvič, ni šlo za povzročitev izgube, ampak za predrzno krajo s strani neznanega storilca, pred katero se veleposlanik ni mogel zavarovati. Drugič, ni šlo za katerikoli predmet, na katerega bi se lahko nanašala taksativna določila 9. točke 50. člena zakona, ampak za kurtoazno pismo. Tretjič, za dogodek nisem izvedel iz javnih občil, ampak od veleposlanika. In četrtič, MAG ni javno občilo, ampak predvsem strankarsko trobilo.</p>
               <p>Četrtič. Interpelacija mi očita, da naj bi bil kršil 40. in 46. člen zakona o zunanjih zadevah. Predlagatelji zatrjujejo, da se je v času mojega ministrovanja v mojem resornem organu zaposlilo veliko novih delavcev, ki so prišli tja na priporočilo njegove stranke LDS. Prav tako zatrjujejo, da sem slednje zaposlil kot pogodbene diplomate in jim namenil najbolj odgovorna mesta vodje sektorjev. Ker po mnenju predlagateljev taisti uslužbenci slovenskega MZZ-ja še vedno aktivno delujejo v LDS, s tem tudi kršijo - naj bi s tem tudi kršili zadnjo alineo 46. člena zakona o zunanjih zadevah, ki tako dejavnost izrecno prepoveduje. V pisnem odgovoru na to alineo sem izjavil: "Navedbe v tej točki so neresnične, saj nihče od vodij sektorjev MZZ ni član LDS, torej ne more v njej niti aktivno delovati." Z obžalovanjem je potrebno ugotoviti, da tovrstne izmišljene obtožbe posegajo v integriteto diplomatov, ki so predani svojemu delu. Dodati je potrebno še naslednja opažanja in ugotovitve. V času od 27.1. lani, ko sem postal minister, pa do 1. februarja letos, ko je bil vložen predlog interpelacije, je bilo v delovno razmerje na Ministrstvu za zunanje zadeve sprejetih 64 uslužbencev, in sicer: v diplomatsko-konzularnih predstavništih vsega 16, od tega 11 diplomatov in 5 tehnično-administrativnih delavcev. Od diplomatov sta bila dva sprejeta v redno delovno razmerje, 9 pa v pogodbeno, za določen čas štirih let. V notranjo službo vsega 48, od tega 18 upravnih in višjih upravnih delavcev, 20 kot pripravnikov s VII. stopnjo strokovne izobrazbe za določen čas enega leta, in 10 tehnično-administrativnih delavcev. Nobeden izmed vodij sektorjev in služb v Ministrstvu za zunanje zadeve ni član LDS, kaj šele, da bi aktivno deloval v tej stranki.</p>
               <p>Petič. Interpelacija mi očita kršenje 104. in 113. člena Ustave Republike Slovenije in kršenje 4. točke 9. člena zakona o zunanjih zadevah. V obrazložitvi te alinee predlagatelji zatrjujejo, da sem maja leta 1995 vsem DKP Republike Slovenije z okrožnico prepovedal pripraviti sprejeme za svečano obeležitev praznovanja Dneva slovenske državnosti. Potrebno je ugotoviti, da v okrožnici z dne 3. maja 1995 ni šlo za nikakršno prepoved sprejemov ob dnevu državnosti, temveč za ugotovitev in pojasnitev nastalega položaja, v kakršnem se je v tistem času znašlo ministrstvo, kar je razvidno tudi iz samega besedila okrožnice. Proračun za leto 1995 je bil sprejet šele 14. julija 1995. V vmesnem času pa je bilo ministrstvo odvisno od začasnega financiranja svoje dejavnosti, tako imenovanih mesečnih dvanajstin. Ta denarni vir je pokrival izvajanje najvažnejših dejavnosti ministrstva, nikakor pa ni zadoščal še za dodatnih dobrih 40 milijonov tolarjev, kolikor stane prirejanje standardnih sprejemov po vseh diplomatsko-konzularnih predstavništvih po svetu. DKP-ji so tako dan državnosti proslavili brez sprejema oziroma so bili ti organizirani v skromnejši obliki. Urejen proračunski položaj je odvisen od sprejema proračuna v Državnem zboru. Kadar se proračun sprejema šele poleti, je to zanesljivo znamenje, da - kot se reče - 100% ni zadosti. In če je denarja za vse premalo, potem morda tudi ni tako nečastno in nevredno izkazati čast državnemu prazniku prav s tem, da opustimo tisti del proslavljanja, ki državo in davkoplačevalce stane 40 milijonov tolarjev. Ko je lani prišlo do zastoja pri sprejemanju ameriškega proračuna v kongresu, je Vlada Združenih držav Amerike zaprla mnoge vladne ustanove, ki se napajajo iz proračunskih virov. Tudi naše MZZ, ministrstvo, je tedaj prejelo dopis, v katerem nas je veleposlaništvo ZDA obvestilo, da iz teh razlogov odpoveduje sprejem ob odprtju redovalnega mesta ameriškega obrambnega atašeja, pa še enega, v katerem nas je obvestilo, da do nadaljnjega iz istega razloga ne bo izdajala vstopnih vizumov in da to navodilo velja za vsa ameriška veleposlaništva po svetu. Američani, ne le da so nehali proslavljati, ampak so začasno nehali celo poslovati.</p>
               <p>In tretjič. Veliko je držav, večina je držav, ki sploh ne prirejajo sprejemov ob dnevu svoje državnosti, kar morda niti ni tako nepraktično. Ob 185 državah, članicah Organizacije Združenih narodov, bi bilo potrebno polovico absolutnega časa diplomacije namenjati samo še protokolarnim priložnostim, nesorazmerno preveč za proslavljanje in nesorazmerno malo za delo.</p>
               <p>Sporna okrožnica, ki je predmet interpelacijske obtožbe, se je glasila takole: "Vsa diplomatsko-konzularna predstavništva obveščamo, da zaradi izredno težke finančne situacije, v kateri se nahaja Ministrstvo za zunanje zadeve, letos - se pravi 1995 - ne bomo prirejali sprejema ob dnevu državnosti, 25. juniju." Letos, 1996, je zunanjemu ministrstvu ne bo treba ponoviti, te okrožnice namreč, saj je proračun po vaši zaslugi, spoštovani poslanci in poslanke, že dolgo sprejet in v njem so tudi sredstva za to rabo. Upajmo samo, da bomo ob dnevu državnosti, ki bo obenem 5. obletnica naše neodvisnosti, lahko praznovali tudi uspešno sklenitev pridružitvenega procesa, ki nas afirmira v Evropi.</p>
               <p>Kar precej časa, spoštovani poslanci, spoštovane poslanke, smo porabili za predstavitev peterih točk interpelacijskega predloga in za njihovo pisno in ustno razčlenbo in zavrnitev. Zato mi dovolite, da se čisto na kratko dotaknem tudi bolj resnih vprašanj in zadev. Tu in tam slišim in berem, da namerava interpelacijski predlog podpreti marsikatera izmed strank v parlamentu, vendar ne v zvezi s peterimi njegovimi točkami, ampak iz drugih razlogov. O takšnih rečeh ne želim ne razmišljati in ne govoriti. Ne verjamem, da bi cenjeni Državni zbor predmet te interpelacije, ki je jasno omejen z zgoraj obravnavanimi točkami in ki se izreka o zunanjepolitični usmeritvi naše države, zamenjal z drobižem domačih zamer in razprtij. Zato se o tem ne bom izrekel. To pa, žal, ne pomeni, da lahko enako mirno preskočim nekatere druge okoliščine v sedanjem času. Iluzorno bi bilo namreč pričakovati, da uspeha ali neuspeha interpelacije proti ministru za zunanje zadeve ne bo Evropa razumela kot jasen signal v zvezi z našo zunanjepolitično orientacijo. O tem smo dobili v zadnjih tednih dovolj nedvoumnih opozoril s strani mnogih partnerjev v Evropski uniji in nasploh v severno-atlantskem političnem prostoru. Zato se moramo vsaj za hip pomuditi pri tistem, kar se je zgodilo po vložitvi predloga, posebej pri seji Državnega zbora dne 16. marca, pri njenih sklepih, sprejetih 11. aprila in pri posledicah in odmevih, ki jih je imela? Kaj sem pravzaprav povedal v tem govoru 26. marca, na katerega so se nekateri burno odzvali? Takrat sem poizkušal brez posebnih ovinkov povedati, spoštovane poslanke in poslanci, da ni vselej dovolj biti načelen, ampak da je treba imeti tudi prav.</p>
            </sp>
            <sp xml:id="SDZ1-Redna-39-1996-05-16.sp19">
               <speaker>PREDSEDNIK JOŽEF ŠKOLČ:</speaker>
               <p>Gospod minister, jaz bi vas prosil, da tudi sami ne širite tistih vprašanj, ki jih ni v interpelaciji in če se lahko osredotočite samo na ta del, ki je bil formalno vložen v proceduro.</p>
            </sp>
            <sp xml:id="SDZ1-Redna-39-1996-05-16.sp20">
               <speaker>ZORAN THALER:</speaker>
               <p>Vsekakor bi rad v odgovoru podal tudi nekaj stališč, ki naj pomagajo poslancem in poslancem pri odločanju o tem, ali so "za" ali "proti" interpelaciji, tako da se bom poskušal izogniti morda omenjanju konkretnih dogodkov, čeprav mislim, da je na nek način težko v popolnosti delati mejo med temi zadevami.</p>
               <p>Skratka, želel sem povedati, potem, ko bi dal kratko oceno tega, kar se je zgodilo pomembnega v naši razpravi, v spomladanski razpravi o zunanji politiki, da je bilo takrat veliko poslancev, poleg liberalnih demokratov, predvsem iz vrst krščanskih demokratov in Združene liste socialnih demokratov, ki so pokazali, da premorejo državniško modrost. Na skupnih sestankih predsednikov strank zelo različnih profilov se je začelo v tistem času kristalizirati spoznanje o nujnosti sklenitve sporazuma o sodelovanju pri vstopanju Republike Slovenije v Evropsko unijo, sporazuma, ki je, lahko rečemo, pred podpisom in uresničitvijo. Zgodilo se je to, da bi se kakor na lepem prav vsi, tudi tisti, ki se preko poslanskih klopi sicer gledajo z nezaupanje, začutili zedinjanje v tistem interesu, ki ga varuje tudi 82. člen naše ustave, ko pravi, da so poslanci predstavniki vsega ljudstva in niso vezana na nikakršna navodila. Na ta način, s temi sklepi, s temi stališči, aprilskimi, je večina v Državnem zboru odgovorila na dilemo poslanskega kolega, podpredsednika državno-zborskega Odbora za mednarodne odnose, gospoda Pahorja, ki je v Delovi Sobotni prilogi še v mesecu februarju zapisal naslednje: "Interpelacija o delu zunanjega ministra Thalerja je torej še najmanj interpelacija o njegovih osebnih sposobostih ali nesposobnostih. Hočem reči, da so navedbe o interpelaciji postranskega pomena. Ne glede na to, ali se bo v zunanji politiki, predvsem o odnosih z Italijo govorilo in odločalo pred ali med interpelacijo, je dilema ena sama - kakšna bo končna odločitev parlamenta o politiki odnosov z zahodno sosedo." Posebej je treba omeniti večino poslancev Združene liste, ki so se ognili pasti opozicionarstva za vsako ceno, ko so s svojim glasovanjem pritrdili mislim svojega poslanca, ki je 12. februarja letos v Republiki objavil naslednjo misel: "Z interpelacijo lahko nekaj pridobita Thaler in Združena lista. Thaler zato, ker sedaj lahko trdno začrta svoj program in zanj dobi podporo, Združena lista pa zato, ker lahko začrta razvidno ločnico med lastnim opozicijskih slogom in opozicijskih slogom desnice." Krščanski demokrati so koalicijski partner Liberalnih demokratov, a to iz njih še ne dela avtomatičnih zaveznikov. Še posebno ne, kar se tiče zunanje politike, ki je zanje iz znanih razlogov še posebej občutljiva tema. Kakor koli se bodo odločali danes, nič ne bo moglo v mojih očeh razveljaviti dejstva, da so neomajno vztrajali pri svoji proevropski politiki, pa čeprav me nekateri med njimi osebno sicer zavračajo. In ne bi bilo prav, če ne bi ob tej priložnosti posebej pohvalil tudi vsaj na prvi pogled osupljive odločitev, s katero je Slovenska nacionalna desnica na lepem dala novo upanje tistim, ki dajemo realnosti prednost pred ideologijo. Tudi v drugih poslanskih skupinah so se našli posamezni poslanci s proevropsko držo.</p>
               <p>Evropska unija je pred kratkim razposlala kandidatkam za vstop v Evropsko unijo koncizen vprašalnik na 156. straneh. Rok za odgovor na ta vprašalnik je konec julija 1996. Ali z bolj nedvomnimi besedami, konec julija odpelje kompozicija, ki jo sestavlja devet devidentnih kandidatk za vstop srednje evropskih držav, ki so že oddale vloge za polnopravno članstvo, ker imajo že podpisane pridružitvene sporazume. Kot potnica brez podpisa, ki ji je sprevodnik voljan tokrat še pogledati skozi prste, pa se na ta vlak lahko spravi tudi naša država. Kdo nam to jamči, kdo nam to lahko zagotovi, da ni to le prazen obet. Tako bo najbrž slišati v diskusiji, ki jo je pričakovati tudi v nadaljevanju naše seje. Ker na to odgovarjam vnaprej, povedal bom na koncu, zakaj odgovarjam vnaprej, odgovarjam v pogojniku. Če se je zgodilo, da je Evropska unija Sloveniji kot deseti potnici neuradno in po tihem posredovala vprašalnik, potem bi bilo nesmiselno sklepati, da nam s tem ne ponuja roke, da se še zadnji hip zavihtimo na ta vlak. Nasprotno. V tem dejanju je treba videti neposreden odziv Evropske unije na naše sklepe iz aprila. Na ta vlak pa Slovenija mora nujno priti. Kogar ne bo na vlaku konec julija, tudi drugače in pozneje ne bo prišel v Evropsko unijo. Ne z vlakom in ne peš. Še kot avtomobilisti bomo morali, ko se končno spusti železna schengenska zavesa, na naši severni in zahodni meji čakati, da nam najprej premerijo dimenzijo avtomobilske državne oznake in šele potem nas bodo morda pripustili k carinski preiskavi. Slovenska javnosti si tega prav gotovo ne želi. Tudi eden zadnjih polit-barometrov, ki na merodajnih vzorcih meri slovensko javno mnenje, je to potrdil. Pozitivna ocena koristi, ki bi jih imela Slovenija v članstvu v Evropski uniji, je po aprilski anketi že dva in polkrat višja od negativne ocene. Razmere v prid pritrdilnemu mnenju je vprašanje o tem, ali naj Slovenija čimprej prilagodi svojo zakonodajo z zakonom držav v Evropski uniji, še celo bolj izrazito, 5 : 1. Podobno spodbudno rast je iz meseca v mesec v zadnjem času tudi odstotek tistih, ki pritrdilno odgovarjajo na vprašanje, ali naj Slovenija spremeni 68. člen ustave, ob seveda nujnih zaščitnih ukrepih. Sedaj jih je 64%, nasprotnikov pa le še 28%. Prav zato so sklepi aprilske seje glede španskega sporazuma, o katerem govori prva točka interpelacije, tako pomembni. Pomembni so, ker so zavezujoči, ker zavezujejo tako mednarodno-pravno, kot notranje politično. Ta odločitev je nedvomna in zavezujoča odločitev, kajti z njo je slovenska vlada pooblaščena, da podpiše pridružitveni sporazum, ki bo vseboval tudi sedaj že vsem dobro znani klavzuli od tri do štiriletnem in tri letnem roku. Ti določbi bosta integralni del asociacijskega sporazuma med Slovenijo in Evropsko unijo. Po 8. členu slovenske ustave morajo biti zakoni in drugi predpisi v skladu s splošno veljavnimi načeli mednarodnega prava in z mednarodnimi pogodbami, ki obvezujejo Slovenijo. Zato sem pred nedavnim izjavil, da je sklep seje iz aprila, ki narekuje podpis mednarodne pogodbe asociacijskega sporazuma za stopničko nad notranjo slovensko zakonodajo in zato so tudi odveč strahovi Evropske unije oziroma Italije, češ da smo s prvim branjem lastninskega zakona načeli, kar smo malo prej postavili s sklepom o španskem sporazumu. Nasprotno. Sklep Državnega zbora iz aprila je peronska karta, ki nam je omogočila, da še pridemo na vlak. Ko pa bomo enkrat gor, se lahko mirne duše vsedemo v prvi razred; za to izpolnjujemo gospodarske in druge pogoje. Kdor se strinja z gornjo projekcijo, ta naj razmisli, o kom ali o čem danes pravzaprav glasujemo in koga ali kaj pravzaprav ruši interpelacija - neko osebo ali neko politiko.</p>
               <p>Dovolite mi, spoštovane poslanke, spoštovani poslanci, da se na koncu za hip pomudim še pri končnih sklepih predloga interpelacije. Mislim, da je moj govor razdeljen tudi pisno tako, da deli, ki so bili neprebrani, ostajajo integralni del govora in mojega nastopa. Sklepna ugotovitev interpelacije se glasi, češ da sem z ravnanjem, kakršno je opisano v 5 alineah, povzročil, da se je slovenska zunanja politika znašla v slepi ulici, Slovenija pa je dokončno odrinjena na mednarodno obrobje in da sem s tem ogrozil slovensko samostojnost in povzročil, da so postali nenadoma vprašljivi že podpisani mednarodni sporazumi, katerih nasledstvo nam je Italija v letu 1992 z noto priznala. To je torej tako imenovana srž interpelacije. To je njeno sklepno bistvo. To je končna modrost, zaradi katere predlagatelji čutijo obveznost, da predlagajo razrešitev ministra za zunanje zadeve.</p>
               <p>Pred nedavnim sem javno izjavil, da so odprte vse tri opcije: razrešitev, odstop ali nadaljnje ministrovanje in da na vsa tri gledam kot na enako privlačne. To izjavo moram zdaj delno korigirati. Jasno je namreč, da odstop potem, ko je Državni zbor potrdil zunanjepolitično usmeritev, ki jo zastopam tudi sam, odpade. Pred menoj kot ministrom za zunanje zadeve, pred Vlado, pred Državnim zborom in pred slovenskim ljudstvom nasploh so lepi delovni cilji in obeti - podpis pridružitvenega sporazuma z Evropsko unijo, normalizacija in izboljšanje odnosov z Italijo in potem, ko bomo lažje dihali, gotovo tudi še ureditev manjših spornih vprašanj s Hrvaško.</p>
               <p>Zaradi te perspektive, vidite, sem govoril zadnjih 40 minut. Zdaj, ko so se obzorja kolikor toliko zjasnila, ne bi bilo v prid slovenskim interesom, če bi se uklonil muhavi samovolji predlagateljev interpelacije in njihovim iz trte izvitim argumentom. Zato mi dovolite, da nazadnje zavrnem še končni sklep interpelacije.  </p>
               <p>Spoštovane poslanke, spoštovani poslanci! Prosim vas, da si, preden izrečete sodbo, odgovorite na naslednja vprašanja, ki jih vsebujejo sklepne trditve predlagateljev. Ali je res, da je slovenska zunanja politika v slepi ulici? Ali je res, da je Slovenija dokončno odrinjena na mednarodno obrobje? Ali je res, da je ogrožena slovenska samostojnost? Ali je res, da so vprašljivi že podpisani mednarodni sporazumi? In končno, ali je res, da je vse štiri izvore naštete katastrofe oziroma očitke, ki bi bili katastrofe, če bi držali, zagrešil zunanji minister Zoran Thaler? Odgovore prepuščam vaši objektivni presoji. Z zanimanjem bom prisluhnil pripombam, opažanjem in kritiki v razpravi, ne verjamem pa, da se bom nanje odzival. Temperament me bo morda vzpodbujal, naj zavrnem še ta ali oni očitek; izkušnje mi bodo seveda svetovale drugače. Hvala vam za pozornost, spoštovane poslanke, spoštovani poslanci, in vsem drugim, ki so mi utegnili prisluhniti! Hvala lepa.</p>
            </sp>
            <sp xml:id="SDZ1-Redna-39-1996-05-16.sp21">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. V imenu poslanske skupine se je najprej prijavil gospod Igor Bavčar.</p>
            </sp>
            <sp xml:id="SDZ1-Redna-39-1996-05-16.sp22">
               <speaker>IGOR BAVČAR:</speaker>
               <p>Spoštovane kolegice in kolegi, gospe in gospodje, gospod zunanji minister! V poslanskem klubu Liberalne demokracije Slovenije menimo, da je pričujoča interpelacija najboljši dokaz za to, kako politično kratkovidno je polje zunanje politike uporabljati za notranjepolitične obračune. Jasno je namreč, da so se formalni podpisniki interpelacije in tisti, ki jih javno podpirajo, s to interpelacijo in z navedbami v tej interpelaciji znašli v situaciji, ko se je glavni očitek interpelacije zoper ministra Thalerja obrnil zoper njih same. Glavni očitek interpelacije je namreč groba zavrnitev španske pobude. Poimensko je mogoče ta očitek nasloviti na vse podpisnike interpelacije, poimensko je mogoče iz diskusije, ki jo je ta zbor o zunanji politiki opravil 11. aprila in v sklepu podprl stališča madridskega vrha, torej poimensko je gospodom in gospe mogoče vrniti ta očitek nazaj. Od tod je seveda zelo jasno videti, da je ta interpelacija namenjena zgolj notranjepolitičnim obračunom, da je to eden od primerov, ko stranke poskušajo za domačo rabo uporabljati zunanjepolitično prizorišče. To se mi zdi, in to se nam zdi v Liberalni demokraciji še posebej važno povedati zaradi tega, ker je tudi ostale obtožbe in očitke minister argumentirano zavrnil. Če jih navedem po vrsti, potem je seveda mogoče reči, da je utemeljeno zavrnil očitek o skupni izjavi slovenskega in italijanskega zunanjega ministrstva, da je utemeljeno zavrnil očitek o izgubi uradnih dokumentov, ker se je pač izkazalo, da niso bili izgubljeni, ampak ukradeni, da je utemeljeno zavrnil očitke o zaposlovanju kadrov iz vrst LDS in seveda tudi očitek o prirejanju sprejemov ob Dnevu državnosti. Iz interpelacije je tako pravzaprav postalo jasno, da je razlika med podpisniki te interpelacije in stranko, in seveda osebo gospoda ministra, pravzaprav razlika med odgovorno in državotvorno državno politiko, politiko stabilnosti, vztrajnosti in potrpežljivosti, ki kljub težavam želi in tudi izpolnjuje obljubljeno in seveda politiko strank podpisnic in drugih, ki se javno pridružujejo tem, ki so jim važnejše zdrahe, četudi jih je treba za domačo rabo prirejati na mednarodnem odru, ki ne zmorejo čez osebne zamere in frustracije in notranjepolitične računice. Ker je postalo očitno, da je vsem, ki podpirajo interpelacijo, jasno, da je iz trte zvita in da je danes pravzaprav usmerjena zoper njih same. V Liberalni demokraciji pričakujemo, da bodo skušali, kar se je že zgodilo z uvodno obrazložitvijo podpisnikov interpelacije, razpravo odpeljati stran. O maniri, ki jo je omenil že minister, ko je citiral Boruta Pahorja, češ da so navedbe v interpelaciji postranskega pomena. Niso postranskega pomena, ne v formalnem smislu, ker se jih v skladu s poslovnikom in pravili tega Državnega zbora moramo držati, ne v vsebinskem, ker dejansko ne držijo. To se bo podpisnikom morda zdel pravšnji izhod iz zagate, v kateri so se znašli, pa ni, ker ljudje in slovenska javnost cenijo napredek, ki se je zgodil na zunanje-političnem področju ravno v obdobju, ko je zunanje ministrstvo vodil minister Thaler. Ni se namreč moč izogniti diskusiji, za katero v resnici gre. Gre za evropsko diskusijo. V končni konsekvenci ne gre samo za to, kdo se deklarativno izjasnjuje za ali proti Evropi. Gre seveda za to, kako delujemo, kako delujemo zato, da bo dosežen prvi cilj, ki ga je ta Državni zbor sprejel, to je v točki - če jo citiram - z dne 11. aprila, dejal, da je cilj Republike Slovenije polnopravno članstvo v Evropski uniji. Nesporne so zasluge ministra in Vlade, da smo danes bližje temu cilju kot kdajkoli prej in kdor danes po diskusiji v parlamentu 11. aprila in stališčih, za katera se je prav minister prizadeval, ki so prinesla ta napredek, še vedno misli, da imamo veliko časa za neko novo rundo ter da je ob pavzi brez škode za Slovenijo moč zamenjevati ministre, ta seveda ne razume, da to predvsem slabi položaj države. Ne gre torej za slabšanje položaja Vlade ali položaja ministra ali celo položaja stranke Liberalne demokracije. Mi se te diskusije ne bojimo. Pač pa gre za slabšanje pogajalskega položaja Slovenije. Nesporno je, da so bile odločitve 11. aprila, za katere si je prizadeval minister, sprejete z veliko benevolenco v slovenski javnosti, od tod tudi povsem upravičena razmerja v merjenjih javnega mnenja v odnosu do tega vprašanja. Nesporno je tudi, da so predvsem predstavniki slovenskega gospodarstva pozdravili napredek, ki je bil storjen v tem času. Zato je interpelacijo potrebno zavrniti tudi s stališča, ki slabi pogajalske pozicije naše države v odnosu z drugimi državami.</p>
               <p>V Liberalni demokraciji zato zavračamo izrabljanje zunanje politike v notranje politične namene. Ker vemo, da nam nihče, razen nas samih, ne jamči napredka na zunanje-političnem področju, da ni ničesar, kar bi bilo bolj pomembno od naše lastne sposobnosti, ki jo je minister dokazal, zato pa potrebuje podporo tega državnega organa, seveda v stranki ne bomo podprli interpelacije. Glasovali bomo zoper to interpelacijo, ker želimo tudi v leto 2000, ki se nam približuje, vstopiti z rezultati Vlade in njenega zunanjega ministra na zunanjem političnem področju, ki jih bomo v prihodnje tudi utrjevali. Hvala lepa.</p>
            </sp>
            <sp xml:id="SDZ1-Redna-39-1996-05-16.sp23">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Sašo Lap bo predstavil stališče poslanske skupine SND.</p>
            </sp>
            <sp xml:id="SDZ1-Redna-39-1996-05-16.sp24">
               <speaker>SAŠO LAP:</speaker>
               <p>Hvala za besedo. Spoštovani kolegi, spoštovani zunanji minister! Najprej bolj proceduralno razmišljanje. Sprašujem se, ko smo imeli pred tem že interpelacijo na dnevnem redu, so dobile besedo po uvodni predstavitvi najprej poslanske skupine in potem je minister, ki se ga je tikala interpelacija, odgovarjal. Pogledal sem poslovnik in tu najprej sprašujem - v kolikor je pa to tako, kot mislim, da boste razložili, bi pa moralo biti na tem govoru, bi morali pač dodati odgovor, ker preden sliši minister vsa vprašanja, ne more dati nekaj že vnaprej. To je čisto proceduralno in mislim, da imam prav.</p>
            </sp>
            <sp xml:id="SDZ1-Redna-39-1996-05-16.sp25">
               <speaker>PREDSEDNIK JOŽEF ŠKOLČ:</speaker>
               <p>Če dovolite, da vam povem. Odgovor je minister poslal že bistveno prej, tokrat pa je nastopil v skladu s pravilom, da ima možnost dodatno pojasniti svoje odgovore, ravno tako, kot imajo predlagatelji možnost, da interpelacijo tudi ustno obrazložijo in je šlo tudi v vrstnem redu. Najprej, če se boste spomnili, saj ni tako daleč nazaj, je v imenu interpelatorja govoril gospod Ivo Hvalica, potem je govoril gospod minister in potem so dobili besedo predstavniki poslanskih skupin in kot drugi po vrsti v imenu vaše poslanske skupine vi. Pisni dokumenti so res že dalj časa v Državnem zboru, zato je eno odgovor na interpelacijo, drugo pa govor, ki ste ga dobili ob tej razpravi.</p>
            </sp>
            <sp xml:id="SDZ1-Redna-39-1996-05-16.sp26">
               <speaker>SAŠO LAP:</speaker>
               <p>Gospod predsednik, hvala za pojasnilo. Že sam sem rekel medtem, da verjetno vem, kako boste odgovorili in zato sem tudi prehitel stvar. V redu. Ta stvar je rešena. Gremo k vsebini. Naša poslanska skupina Slovenske nacionalne desnice podpira interpelacijo. To razlagam zato, ker so se v javnosti pred časom pojavila ugibanja in špekulacije, da bomo proti interpelaciji, torej, da bomo podprli ministra. Razložil bom tudi, zakaj tako in jasno, postavil ministru nekaj vprašanj in bi prosil vsaj zdaj, ko je interpelacija, da na ta vprašanja dobim odgovore, ker ko sem postavljal določena poslanska vprašanja in vprašanja poslanca na Odboru za mednarodne odnose, sem navadno ostal brez ustreznih odgovorov. Kot prvo - zanima me vaša ocena, gospod minister, v kakšni in kolikšni meri opravljate svojo dolžnost kot zunanji minister, koliko pa ta posel namesto vas opravlja ministrski predsednik, prvi minister oziroma predsednik Vlade? Da vam nekoliko pomagam pri odgovoru - moje mnenje...</p>
            </sp>
            <sp xml:id="SDZ1-Redna-39-1996-05-16.sp27">
               <speaker>PREDSEDNIK JOŽEF ŠKOLČ:</speaker>
               <p>Gospod Sašo Lap, tudi vas sem dolžan opozoriti, da so interpelatorji imenovali 5 točk in o teh 5 točkah teče danes razprava.</p>
            </sp>
            <sp xml:id="SDZ1-Redna-39-1996-05-16.sp28">
               <speaker>SAŠO LAP:</speaker>
               <p>Moja ocena je in boste povedali, da 3/4 posla opravlja ministrski predsednik, 1/4 pa vi, ker nesporno je bilo tu in na Odboru za mednarodne odnose večkrat ugotovljeno, da obstojajo v tej Sloveniji 4 zunanje politike - ena, ki jo formalno vodi predsednik države po ustavi, drugi kot predsednik Vlade, tretji kot zunanji minister in četrti, ki bi moral biti prvi - Odbor za mednarodne odnose Državnega zbora. Zato to sprašujem.</p>
               <p>Naslednja stvar - zakaj niste ob nastopu, ko ste postali minister, zahtevali od ministrskega predsednika nov mandat, ampak ste nadaljevali z mandatom prejšnjega ministra za zunanje zadeve, ki je po našem prepričanju delo opravljal korektno, imel tudi določene uspehe in bil pač pri tem nasilno prekinjen. Zdaj pa tisto, kar je po naše bistveno. V svojih nastopih v Odboru za mednarodne odnose ste nekajkrat reagirali nezrelo. Vedno ste znali odgovoriti na vsa mogoča in nemogoča vprašanja in to v znanem diplomatskem jeziku, ko je pa šlo za najbolj preprosta vprašanja poslancev, pa ste se navadno izmikali jasnim odgovorom in zgodilo se je celo, da ste zapustili prostor. Kaj takega si minister za zunanje zadeve nikoli ne sme privoščiti - katerikoli minister. To lahko eventualno naredi poslanec, posebno upravičeno opozicijski poslanec, nikakor pa to ne minister in to katerikoli, sploh pa, kot sem rekel, ne minister za zunanje zadeve. Da sem čisto jasen. Nekajkrat sem vam postavil vprašanje v zvezi s slovensko mejo - na morju in kopnem. Postavljena so bila tudi poslanska vprašanja. Odgovori so bili nikakršni. Nikakršni, zato smo jih ponovno postavljali. Če pa ste nam navkljub temu, kar trdim, namenili določeno pozornost, je bil odgovor v diplomatskem jeziku, bolje rečeno, v nekem posebnem jeziku, ki ste se ga svoj čas vi in vaši kolegi učili v nekih posebnih šolah, ki so ga razumeli samo posebni ljudje iz posebnega družbenega razreda. Posebnost tega jezika pa je bila posvečenost v razumevanju le redkim izven te posebne skupine ljudi, torej, z eno besedo - nerazumljivo. Ko sem rekel, da sem vam postavljal določena poslanska vprašanja in ni bilo ustreznih odgovorov, moram enega izrecno izpostaviti, in o tem je bilo že govora, predhodnik je o tem govoril. Postavljeno je bilo 15. februarja, torej štiri mesece, da se pač pojasni, kakšna strokovna merila se uporabljajo pri izbiri diplomatskih predstavnikov naše države, ker smo lahko v medijih prebrali, v nekaj medijih je bilo to čisto jasno napisano, da so znano slovensko osebo morali pred dnevi z varnostnim spremstvom in tako naprej prepeljati iz tujine domov, ker se je dogajalo to in ono. To je bil povod za to, da se ugotovi, katera merila. Prosim lepo, ne mi odgovoriti, da je bilo to na Odboru za mednarodne odnose, celo s prepričljivo večino - konkretna oseba je tukaj zadaj, pa je ne bom imenoval - z enim glasom večine; eni smo bili pač takrat za to, da ta oseba ne prevzame tako pomembnega mesta v našem predstavništvu v tujini.</p>
               <p>In na koncu, vsaj za nas izredno pomembno, in včeraj in predvčerajšnjim je bilo, ker so stvari povezane, o tem že govora - gre za 5. člen ustave, drugi odstavek: "Slovenci brez slovenskega državljanstva lahko uživajo v Sloveniji posebne pravice in ugodnosti. Vrsto in obseg teh pravic in ugodnosti določa zakon." Tega zakona ni, ta zakon - formalno ga ni v parlamentu, bil je menda v osnutku prav v vašem ministrstvu narejen. Postavili smo poslansko vprašanje, na Odboru za mednarodne odnose ste bili to enako vprašani; odgovor je bil, da se je nekje v osnutku stvar ustavila - mislim pa, da je to tudi zaradi našega programa izredno pomembno vprašanje - tega zakona še vedno ni. To je povezano z volitvami, to je povezano, jasno, z državljanstvom, ki, kot pravim, ta zakon bi to rešil, ampak ga žal ni.</p>
               <p>Torej, na teh nekaj vprašanj bi prosil odgovore, v nadaljevanju pa verjetno še kakšno vprašanje. Hvala lepa.</p>
            </sp>
            <sp xml:id="SDZ1-Redna-39-1996-05-16.sp29">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Stališče poslanske skupine SLS bo predstavil gospod Zagožen.</p>
            </sp>
            <sp xml:id="SDZ1-Redna-39-1996-05-16.sp30">
               <speaker>DR. FRANC ZAGOŽEN:</speaker>
               <p>Spoštovani zbor! Poslanska skupina Slovenske ljudske stranke vztraja pri interpelaciji in bo tudi glasovala za nezaupnico zunanjemu ministru Zoranu Thalerju. Medtem ko je bila vložena interpelacija, se je zgodila v Državnem zboru razprava o zunanje-politični strategiji in o španskem predlogu in takrat je s svojim nastopom vodja slovenske diplomacije pokazal, kakšen je njegov način dela v diplomaciji. Pokazal je pravzaprav, kako diplomat ne bi smel delati. Mislim, da bi bil že samo tisti njegov nastop zadosten dokaz za Državni zbor, da nimamo primernega človeka na čelu slovenske diplomacije. Danes je bil njegov nastop veliko bolj umirjen, vendar za nas prav tako neprepričljiv in tudi poln sprenevedanja. Jaz bom samo kot primer navedel take, recimo izrazite neprepričljivosti. V svojem odgovoru nas je poizkušal prepričati, da se pri pogajanjih za vstop v pridruženo članstvo v Evropsko zvezo Ministrstvo za zunanje zadeve poslužuje tudi taktike zastoja, taktike zavlačevanja. Ne vem, ali kdo kaj takega lahko sprejme, ko hkrati vemo za stališče ministra, tudi ministrskega predsednika in to stališče je tudi danes potrdil gospod Thaler, da zamujamo vstop na vlak. Torej se izjemno mudi, hkrati pa govori o taktiki zastoja pri pogajanjih. Tako tudi ta odgovor v zvezi s taktiko praznovanja dneva državnosti seveda v nobenem primeru ni prepričljiv. Tako neprepričljiv diplomat pač dosega take rezultate, njemu ustrezne. V poslanski skupini Slovenske ljudske stranke ne mislimo, da je za sedanji položaj Republike Slovenije v zunanji politiki izključno odgovoren minister, proti kateremu je vložena interpelacija. Mi na napake Vlade v zunanji politiki opozarjamo že dolgo, zelo resno smo hoteli na to opozoriti tudi v jeseni leta 1994 s predlogom ustavne obsodbe predsednika Vlade, čeprav je bilo popolnoma jasno, da tak predlog ne more uspeti. Namen je bil sporočiti slovenski javnosti in Državnemu zboru, na kako napačni poti je slovenska diplomacija v zunanji politiki in tega sporočila žal takrat Državni zbor ni mogel ali ni hotel razumeti in napake so se potem kopičile naprej.</p>
               <p>Tudi o tej razpravi v aprilu, o zunanje-politični strategiji in ob izglasovanju španskega predloga, se pravzaprav dogaja tisto, kar je bilo mogoče pričakovati in kar je na nek svoj način zelo dobro izrazil tudi karikaturist, ki je narisal, kako preko našega zunanjega ministra koraka gospa Agnellijeva v Evropo. Ne dolgo tega je gospod Zoran Thaler izrazil veliko požrtvovalnost. Rekel je, da je za dosego ciljev, ki jih želi doseči za Republiko Slovenijo, pripravljen v prenesenem smislu tudi žrtvovati svojo prihodnjo politično kariero, skratka pripravljen je za politično smrt. Tega mu, te pravice mu seveda ne jemljemo, pač pa prosimo ta Državni zbor, da prepreči, da bi za seboj v tako politično smrt potegnil tudi Republiko Slovenijo. Mislim, da je zadnji čas, da tudi z izglasovanjem nezaupnice damo Evropi vedeti, da je Slovenija pripravljena tudi voditi drugačno zunanjo politiko in drugačno diplomacijo, ki bo iskrena, prepričljiva, učinkovita in imela v prvem planu seveda slovenske nacionalne interese, kar bodo prav gotovo spoštovali. Hvala lepa.</p>
            </sp>
            <sp xml:id="SDZ1-Redna-39-1996-05-16.sp31">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Stališče poslanske skupine SKD bo predstavil gospod Miro Mozetič.</p>
            </sp>
            <sp xml:id="SDZ1-Redna-39-1996-05-16.sp32">
               <speaker>MIROSLAV MOZETIČ:</speaker>
               <p>Spoštovane poslanke, spoštovani poslanci, želel sem pozdraviti tudi predsednika Vlade, vendar ga ni tukaj, kar je tudi specifikum v evropski parlamentarni praksi. Pozdravljam pa seveda gospoda zunanjega ministra.</p>
               <p>Poslanska skupina SKD, naj povem takoj na začetku, da ne bo sporno, bo glasovala za razrešitev ministra za zunanje zadeve Zorana Thalerja. Tega ne bi bilo treba posebej ponavljati, vendar mislim, da je to potrebno predvsem zaradi tega, ker se v zadnjem času pojavljajo različne špekulacije, ki poskušajo deliti našo skupino na to, da je del levi eden bolj desni, da je en levi del morda bolj liberalen, drugi morda bolj konservativen. Drži, da smo različnih stališč, vendar smo enakih stališč znotraj politike naše stranke krščanskih demokratov.</p>
               <p>Tudi mislim, da ni potrebno kaj dosti govoriti o razlogih, zakaj podpiramo interpelacijo oziroma zakaj ne podpiramo zunanjega ministra. Te zadeve smo v glavnem že večkrat ugotovili. Lahko samo to dodam, da se sicer v celoti ne pokrivajo z razlogi, ki so navedeni v interpelaciji. Če bi dosledno izhajali in uporabljali besedilo ustave oziroma tistega člena, ki govori o interpelaciji o delu ministra, bi zašli na nek način v težave. Še posebej, če kot pripomoček pri takem razmišljanju vzamemo tudi nekatere izjave LDS-a in tudi različnih glasnogovornikov LDS-a. Ti pravijo, res je, da Thaler ni veliko naredil kar zadeva odnose s Hrvaško in Italijo, a kaj on more, ko je pa vsakemu zunanjepolitičnemu laiku jasno, da se  s Hrvati in Italijani ne da nič dogovoriti. Zanimiva logika. Naredil ni nič ali skoraj nič, toda on za to ni odgovoren, ker se z Italijani in Hrvati ne da nič narediti. In ker ni nič naredil, je jasno, da ni naredil nikakršne napake, ker tisti, ki ne dela, tudi ne greši.</p>
               <p>Lahko bi naštevali zdaj nekatere zadeve, ki bi jih našteli v tem, kar je bilo narejeno ali celo ni bilo narejeno ali kar je bilo napačno narejeno, vendar to je bilo tudi že v glavnem vse povedano. Kar zadeva to, da tisti, ki ne dela, ne greši, trdimo mi povsem nasprotno. Tisti, ki ne dela, oziroma ki ne stori vsega, kar bi moral ali kar bi lahko storil, stori največjo napako. Da je v primeru zunanjega ministra tako, mislim, da je že precejšnjemu delu naših državljanov znano in sem prepričan, da je to znano in jasno tudi samemu ministru in tudi predsedniku Vlade. Določeni nastopi, določeni načini nastopov, tako doma kot v nekaterih drugih časopisih, kažejo na to, da se tega zavedajo. Morda je to njihova oziroma njuna taktika, taktika ministra in predsednika Vlade. Izgleda, da je to celo res, ker prej smo dobili odgovor, da to, da se nič ne zgodi, je pač taktika zastoja. Mislim, da je ta taktika zelo zanimiva, lahko da je včasih tudi učinkovita, vendar po našem mnenju je ta taktika zastoja postala v tej naši politični praksi pravilo. Potem pa ni več taktika, ampak to je enostaven zastoj.</p>
               <p>Zanimivo je poslušati tudi določene glasnogovornike in ljubitelje zunanjega ministra in kluba LDS. V svojih nastopih uporabljajo že v prejšnjem sistemu preizkušeno taktiko: čim bolj boš očrnil nasprotnika ali pa tistega, ki je drugačnega stališča od tebe, tem lepši boš ti izpadel. Zato me čudi, da je v zadnjih dnevih precej gneva zlitega na našo stranko, in da se poskuša našo stranko in posameznike iz naše stranke precej oblatiti. Vendar tudi taka taktika se je že v naši praksi, ne dolgi, pokazala za neuspešno; z blatenjem in mazanjem nekoga drugega, sam sebe ne boš opral in sam sebe ne boš naredil čistega. Toda kar zadeva zunanjo politiko, ki jo vodi, oziroma stališča do zunanje politike, stališča SKD-ja, je naše stališče konstantno, je več ali manj skozi enako, in mi na tem stališču tudi vztrajamo, in ga nismo, ga ne in ga tudi ne bomo uporabljali za razne notranjepolitične igrice, kar pa mislim, da ni slučaj za LDS; to je že storil in to pogosto tudi dela. Zanimiva je grožnja LDS-a, da bo prekinil koalicijsko pogodbo s SKD-jem, če bomo glasovali tako kot mislijo, da bi morali oziroma tako kot mislijo, da bi bilo narobe, če bi tako ne storili. Sprašujem se, če je, ampak na žalost predsednika Vlade tukaj ni, ker bi njega vprašal, ampak jaz sebe sprašujem, če je predsednik Vlade, ki je tudi predsednik največje koalicijske stranke, sploh kdaj pogledal to koalicijsko pogodbo? Jaz se bojim, da je ni pogledal.</p>
            </sp>
            <sp xml:id="SDZ1-Redna-39-1996-05-16.sp33">
               <speaker>PREDSEDNIK JOŽEF ŠKOLČ:</speaker>
               <p>Gospod Mozetič, tudi vas - dovolite...</p>
            </sp>
            <sp xml:id="SDZ1-Redna-39-1996-05-16.sp34">
               <speaker>MIROSLAV MOZETIČ:</speaker>
               <p>Jaz govorim vseskozi o interpelaciji, ker koalicijska pogodba govori tudi o zunanjepolitičnih zadevah in o tem, kaj naj bi koalicija v zvezi z zunanjo politiko storila.</p>
            </sp>
            <sp xml:id="SDZ1-Redna-39-1996-05-16.sp35">
               <speaker>PREDSEDNIK JOŽEF ŠKOLČ:</speaker>
               <p>Dovolite, da vas opozorim, da ne govorimo o razmerah med političnimi strankami, ampak o interpelaciji zoper zunanjega ministra.</p>
            </sp>
            <sp xml:id="SDZ1-Redna-39-1996-05-16.sp36">
               <speaker>MIROSLAV MOZETIČ:</speaker>
               <p>Govorimo o tem, kar je tudi zunanji minister govoril v svojem odgovoru. To je potrebno, poudarjam, potrebno zaradi tega, ker nismo mi tega govorili, ampak ker je govorila vladna stranka, koalicijska stranka LDS in poskušala skozi to vplivati na drugo koalicijsko stranko. To je uporabil tudi zunanji minister delno v svojem nagovoru. Ker lahko zatrdim, in to je vezano na delo zunanjega ministra, da se pač vladna stranka, zlasti potem, ko je prevzela absolutno oblast nad zunanjo politiko, niti malo ni držala koalicijske pogodbe, niti malo ni držala tega, kar naj bi bilo dogovorjeno kot skupna politika na zunanjepolitičnem področju. Sami so to zadevo v celoti vodili, sami so jo peljali in zato tudi sami pač morajo prevzeti vso odgovornost. In tukaj, jaz se tudi lahko vprašam oziroma jaz bi vprašal zunanjega ministra, ko tukaj pravi, in končno ali je res, da je vse te štiri zgoraj naštete katastrofe oziroma očitke, ki bi bili katastrofe, če bi držali, zagrešil zunanji minister Zoran Thaler. On to nas sprašuje, jaz vprašam njega. Jaz celo bi lahko rekel, da mislim, da ni, ampak kdo je tisti, ki je sigurno, kar zadeva to vprašanje; krivdo na SKD je nemogoče zvračati.</p>
               <p>Nasprotovali smo, iz jasnih razlogov, ki sem jih povedal, že samemu imenovanju Zorana Thalerja za zunanjega ministra, in tudi mislim, da v svojem dosedanjem delu, da ne izhajamo samo iz tistega, kar je bilo takrat, ampak tudi v svojem dosedanjem delu ni naredil nekaj takega oziroma nič takega, da bi nas prepričal v to, da je vredno, da se ga podpre, da je vreden zaupanja. Tudi naša podpora španskemu predlogu ni bila podpora Zoranu Thalerju, ampak je pomenila našo stalnico v politiki SKD-ja do Evrope. Kot sem že prej rekel, naša stalnica v zunanji politiki je zelo jasna. In pri tem vprašanju odnosa do Evrope je bilo povsem jasno, kakšno bo naše razmerje, in smo tudi jasno povedali, zakaj smo tako glasovali in zakaj smo podpirali. In lahko rečem, edino naša stranka je stoodstotno podpirala to zadevo, niti stranka LDS-a, ki je stranka zunanjega ministra, ni tega podpirala. In še to je treba povedati, da je bilo potrebno izsiliti od Vlade, ne vem, če je bilo to tudi od zunanjega ministra, ampak od Vlade izsiliti, da je prišla s temi predlogi in stališči najprej na odbor in potem na Državni zbor, da smo se sploh začeli pogovarjati o teh zadevah. Če pogledate datume - gospod Bavčar maha z rokami doli, ampak naj si ogleda datume, bo točno videl, kdaj je bil španski predlog, kdaj je Vlada odgovorila oziroma kdaj je po nalogu predsednika Vlade veleposlanik odgovoril in kdaj je potem ta zadeva prišla v parlament. Tako da v teh zadevah je posebej jasen odnos in je vprašljivo sploh, kakšno je bilo dovolj jasno in, ali je bilo sploh dovolj trdno stališče zunanjega ministra do teh vprašanj, ker se enostavno, vsaj tako kaže in tako je zadeva kazala, sploh bal priti v parlament s tem vprašanjem. In zato je povsem razumljivo, ne glede na nasmehe prijateljice Vike Potočnik, da bo stranka SKD-ja proti, glasovala za interpelacijo, glasovala za to, da se zunanji minister razreši, ne glede na izid glasovanja, ne glede na to, kaj se bo tukaj notri dogodilo. Interpelacijo v naši stranki sploh ne jemljemo kot neko, to interpelacijo, kot nek opozicijski projekt. Da to ni, tudi kaže pač navzočnost in določeni nastopi iz opozicijskih strank. Jaz mislim, da je to, naša sreča je, da je to dosledno, v bistvu koalicijski projekt, saj je njegovo delo, delo zunanjega ministra, je vseskozi bilo v bistvu protikoalicijsko, proti tistemu, kar naj bi bila koalicija. Če pač LDS smatra koalicijo na tak način, kot je tukaj pokazal, potem je jasno ta odnos povsem jasen, za kaj gre. In glavni problem je pač tukaj, ki se ga vidi, glavni problem je problem verodostojnosti zunanjega ministra in predsednika Vlade. To sploh ne bi bilo vprašanje, to sploh ni problem posameznega človeka, to je problem, ker ti ljudje zastopajo državo in potem je problem verodostojnosti naše države, in to je tisto osnovno in to je tisti glavni problem, zakaj se vse zadeve, ki se vrtijo okrog tega, zlasti okrog vključevanja in reševanja problemov z Italijo in vključevanja v Evropsko unijo, ki je absolutno povezano - tukaj si ne smemo delati nobenih iluzij zakaj stvari ne gredo. Verodostojnost!? Nihče nam na tem področju očitno več ne verjame in to smo že, ko smo debatirali o tistih predlogih, jasno povedali in to se kaže, ne samo tak sklep, ne samo prvo branje, tudi drugo branje bo očitno premalo in navsezadnje je bilo tudi že rečeno, prinesite spremenjeno ustavo in ne bo več nikakršnega problema za vstop v Evropsko unijo.</p>
               <p>Očitki za politikantsko obnašanje in izkoriščanje notranje-političnih igric za zunanje-politične učinke pa mislim, da si ta očitek lahko kot značko pripne na svoja junaška prsa kar LDS. Če jih spomin zapušča, potem naj samo preberejo svoje magnetograme oziroma magnetograme svojih nastopov v preteklosti in tudi v ne tako daljni preteklosti. Hvala lepa.</p>
            </sp>
            <sp xml:id="SDZ1-Redna-39-1996-05-16.sp37">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Stališče poslanske skupine bo predstavil tudi gospod Zmago Jelinčič.</p>
            </sp>
            <sp xml:id="SDZ1-Redna-39-1996-05-16.sp38">
               <speaker>ZMAGO JELINČIČ:</speaker>
               <p>Hvala za besedo, gospod predsednik. Drage kolegice in kolegi, lep pozdrav! Morda ta govor in vsi ti govori o interpelaciji za gospoda oziroma proti gospodu ministru Thalerju ne letijo samo na njega, ampak sodim, da zagotovo še dosti bolj kot na njega, letijo na njegovega šefa, gospoda Drnovška, kajti v naši stranki smo prepričani, da je gospod Thaler samo zunanji olupek tiste politike, ki jo v zunanjih zadevah vodi gospod Drnovšek in jo tudi usmerja. In vendar, ker je tukaj kot predstavnik te politike gospod Thaler, bom zadeve naslovil nanj, čeprav sodim, da bi bilo dobro, če bi bil prisoten tudi predsednik Vlade in bi te obtožbe, ki danes gredo s te govornice, poslušal tudi on sam. Mislim, da bo danes ta naša folklorna druščina, kakor jo je gospod minister v enem od svojih intervjujev v tujini označil, odločala o tem, ali lahko še zastopa mnenje te folklorne druščine v zunanje-političnih razgovorih in pa v vseh dejanjih, ki se tičejo vsega tega. Ne bom se spuščal v podrobnosti interpelacije, ampak bom na splošno povzel predvsem tisti del in govoril o tistem delu, ki ga interpelacija obravnava pod prvo alineo in sicer, ko govori o osebni nesposobnosti, ki je povzročila zastoj v slovenskih pogajanjih s sosednjimi državami. Ne bom govoril samo o Evropski uniji, govoril bom o sosednjih državah. Morda bi se najprej ozrl na sosednjo Hrvaško. Kar se tiče hrvaške in zunanje politike slovenske države, ki se tiče naše južne sosede Hrvaške, moram povedati, da je popolnoma brez koncepta, nedodelana, nepoznana in v marsičem v bistvu dosti bolj v korist hrvaške države kot v korist Slovenije. Rekel bi celo, da je morda samo v korist hrvaške države.</p>
               <p>Informacije, ki prihajajo do nas iz Zagreba o tem, da se slovenska zunanja politika, tukaj moram še enkrat povedati, da to leti tudi na gospoda Drnovška, ki je pravzaprav vodja te politike, da se ta naša zunanja politika dogovarja o kondominiju oziroma sovladju v slovenskem morju, kjer naj bi skupaj s Slovenci Hrvatje urejali vse zadeve, s tem seveda, da Slovenci na hrvaškem morju ne bi imeli nobenih kompetenc in nobene besede.</p>
               <p>Ko se govori o mejah, se ves čas govori, da je 98% slovenske meje s Hrvaško določene. Ni res. Slovenska Vlada noče priznati nespornega dejstva, da so bile meje med Slovenijo in Hrvaško zgolj administrativne in nikoli določene v nobenem tako bivšem medrepubliškem ali bivšem zveznem sporazumu, še manj pa na kakršnem koli mednarodnem sporazumu ali na kakšnem mednarodnem simpoziju sploh obravnavane. Notranje meje v bivši SFRJ niso bile štete kot meje in takratna SFRJ je v mednarodni politiki bila enovita država ne glede na notranjo razdeljenost.</p>
               <p>Slovenska nacionalna stranka je kar nekajkrat poslala gospodu Thalerju precej obsežne dopise o mejni problematiki s Hrvaško in vendar na to nismo dobili nobenih odgovorov. Tudi ko smo v dogovoru z ministrom Thalerjem pripravili z zgodovinskimi dejstvi podkrepljen elaborat o meji na Trdinovem vrhu, o tem ni bilo ne razprave ne govora in kar je še huje, ti podatki in ta dejstva nikoli niso bili uporabljeni v pogovorih s sosednjo Hrvaško.</p>
               <p>Jaz razumem, da nekoga boli to, da je Jugoslavija razpadla, vendar navkljub temu morajo tudi tisti ljudje to sprejeti kot nesporno dejstvo. In nesporno dejstvo je, da slovenska zunanja politika more in mora to upoštevati in ščititi interese slovenske države nasproti komurkoli. Ščitenje interesov slovenske države s strani zunanje politike je tako rekoč nedorečeno, nekako infantilno, bi rekli.</p>
               <p>Pogovori z gospo Agnellijevo, če preskočim s Hrvaške na Italijo, so pokazali vso nesposobnost in nekonsistentnost slovenske zunanje politike, ki se izraža v današnji nemoči gospoda Thalerja, da bi karkoli naredil. Vse prednosti Republike Slovenije, ki bi jih lahko izkoristil v svojih razgovorih, so padle nekam v vodo in so bile potisnjene v stran, kajti morda jih gospod Thaler niti ne pozna. Žalostno je potem, da je tak človek minister za zunanje zadeve. Kajti minister za zunanje zadeve, ki ima najprej rad svojo domovino in ko v drugi vrsti zastopa njene interese, bi moral poznati tudi zgodovino in zgodovinska dejstva, predvsem pa ne bi smel, kot se reče lepo po slovensko "šparati" jezika, ko te svoje slovenske interese zastopa v svetu. Poklekanje in počepanje pred komerkoli, in v tem primeru v glavnem pred Italijo in pred Hrvaško, ne bo pripeljalo slovenske države nikamor. In dokler slovenska zunanja politika ne bo spremenila teh odnosov, ne bomo dejansko nikamor prišli.</p>
               <p>V tem cenjenem Državnem zboru je večina podprla tako imenovani španski predlog. In kaj je španski predlog drugega kot dokaz in priznanje popolne nesposobnosti in ignorance slovenske zunanje politike. Nič drugega. To je enako kot kapitulacija in kolaboracija leta 1941, samo da je danes narejena na drugih izhodiščih. To je enako kot izguba Koroške leta 1918 oziroma 1920 ob plebiscitu. Danes v tem trenutku še nismo prišli tako daleč. Vendar pa lahko pričakujemo, da z vso agresivnostjo, ki jo italijanska zunanja politika ima, in ravno tukaj bi se moral gospod zunanji minister česa naučiti iz zgodovine, ta italijanska politika bo pripeljala do končnega cilja, če ne bomo Slovenci nekaterih zadev zaustavili in jih postavili na nove temelje. Zagotovo pa postaviti na nove temelje pomeni zamenjati zunanjo politiko, in v tem primeru gospoda ministra Thalerja. Španski predlog ni drugega, kot dovoljevanje in odpuščanje italijanskim, v prvi vrsti italijanskim agresorjem, in omogočanje, da kupijo tisto zemljo, seveda z možnostjo prednostnega nakupa, ki so jo pred časom že okupirali. Takrat so Slovenci okupatorja izgnali, danes puščajo ekonomskega okupatorja na odprta vrata v Slovenijo. In tukaj, namesto da bi zunanja politika poiskala zaveznike na drugem koncu, jih ne zna in noče. Tudi lisjak ima iz svojega brloga več izhodov; naša zunanja politika se tega ne poslužuje. Misli, da je edina možna varianta poklekanje pred zahodnimi in pred južnimi sosedi. To vendar ne gre! Pametna zunanja politika je morda še najbolj podobna krošnjarstvu, tako kot je dobra diplomacija najbolj podobna špionaži. In iz teh dveh izhodišč bi se morali kaj naučiti, in iz teh dveh izhodišč bi morali delati svoja stališča za nadaljnje poteze na področju zunanje politike. Nič od naših prednosti, ki jih Slovenija ima v evropskem prostoru in v svetovnem prostoru, nismo vnovčili. Prehod Natovih čet, tista izsiljena deklaracija pomeni pravzaprav kapitulacijo slovenske tako pravne kot tudi kakšne druge države. Tudi dokumenti o raznih sodelovanjih z raznimi segmenti ameriških vladnih služb, ki jih zunanja politika zadnje trenutke pošilja na mizo Odboru za mednarodne odnose, ne pomenijo nič drugega kot to, kar sem omenil prej. Ne zavedamo se geostrateškega položaja Slovenije, za katerega imajo Natovi strokovnjaki točno izdelane vse študije, z vsemi opredelitvami, z vsemi tehtanji in z vsemi ovrednotenji, kaj pomeni ta košček evropskega kontinenta za Nato, za svetovni mir, za svetovno razdelitev interesnih sfer in za Evropo.</p>
            </sp>
            <sp xml:id="SDZ1-Redna-39-1996-05-16.sp39">
               <speaker>PREDSEDNIK JOŽEF ŠKOLČ:</speaker>
               <p>Gospod Jelinčič, tudi vas sem dolžan opozoriti, da ste šli čez to, kar je predmet interpelacije in tudi čez to, kar ste napovedali, da boste govorili, se pravi, čez 1. točko te interpelacije in bi vas prosil, da se povrnete nazaj k njej.</p>
            </sp>
            <sp xml:id="SDZ1-Redna-39-1996-05-16.sp40">
               <speaker>ZMAGO JELINČIČ:</speaker>
               <p>Gospod predsednik, hvala za opozorilo in vendar se mi zdi, da sta Italija in Hrvaška sosednji državi in Italija je v NATU, če se ne motim. Mislim, da je.</p>
            </sp>
            <sp xml:id="SDZ1-Redna-39-1996-05-16.sp41">
               <speaker>PREDSEDNIK JOŽEF ŠKOLČ:</speaker>
               <p>Gospod Jelinčič, v bistvu me ne boste nekako prepričali, da je to isto, kot piše tam notri, ker vam drugače lahko sfotokopiramo še enkrat to interpelacijo in boste videli, da to ni to in bi vas prosil, da se držite predmeta interpelacije kot vsi predhodniki.</p>
            </sp>
            <sp xml:id="SDZ1-Redna-39-1996-05-16.sp42">
               <speaker>ZMAGO JELINČIČ:</speaker>
               <p>Gospod predsednik, razumem, da poskušate omejevati debato poslancev, vendar menim, da govorimo o zunanji politiki. Govorimo o ministru ...</p>
            </sp>
            <sp xml:id="SDZ1-Redna-39-1996-05-16.sp43">
               <speaker>PREDSEDNIK JOŽEF ŠKOLČ:</speaker>
               <p>Gospod Jelinčič, opozarjam vas, da govorimo o interpelaciji in ne o zunanji politiki. Interpelacija je določena s 5 točkami in utemeljitvijo in bi vas prosil, da se tega držite in osebno pri tem nimam nobenega interesa, kot da branim interes vseh - če lahko tako rečem - strank v postopku in najprej Državnega zbora. Izvolite govoriti o interpelaciji.</p>
            </sp>
            <sp xml:id="SDZ1-Redna-39-1996-05-16.sp44">
               <speaker>ZMAGO JELINČIČ:</speaker>
               <p>Gospod predsednik, v prvi alinei interpelacije piše, da je interpelacija o delu in odgovornosti ministra za zunanje zadeve, gospoda Zorana Thalerja, da gre zaradi osebne nesposobnosti in kadar govorim o osebni nesposobnosti, ne vem, o čem drugem naj govorim kot o tem, o čemer sem že govoril. Bom pa upošteval morda vaše nerazumevanje širine zadeve in se bom omejil na precej manjše okvire. Najprej bi se povrnil na problem Hrvaške. Kar se tiče Hrvaške, je bila ustanovljena nekakšna komisija za ugotavljanje oziroma določanje državne meje. Ta poročila te komisije, in to zagotovo sodi v področje mednarodne oziroma zunanje politike, so nam bila ves čas prikrivana in skrita in vendar se ravno na tej komisiji določajo vitalne zadeve, ki so zelo pomembne oziroma življenjskega pomena za Republiko Slovenijo in v to komisijo je kakor po naključju vedno postavljen vsaj eden izredno slab člen oziroma člen, ki dela proti interesom Republike Slovenije in za interese Republike Hrvaške. In vendar se navkljub vsem pritožbam in zahtevam, da se vsaj en člen in še nekateri drugi umaknejo iz te komisije, se še nič ni zgodilo. K temu je mogoče pomagalo naključje do neke mere in eden od teh členov je lansko leto umrl. To je bil gospod Bogo Grafenauer, vendar pa take sreče, da bi vsi ti slabi členi pomrli, izgleda, Slovenci nimamo. Mislim pa, da je naloga zunanjega ministra, da te slabe člene odstavi in jih zamenja s tistimi, ki so slovenski državi v pomoč in ki delajo v njenem interesu. Tukaj imam zabeležko, ko je ta komisija obravnavala delo od svojega začetka do danes in je tukaj ne bom bral, ker bo gospod predsednik rekel, da ne sodi v to razpravo, čeprav mislim, da vseeno sodi, vzel bom samo povzetke, da ta komisija ni naredila nič v korist Republike Slovenije, da je naredila mnogo v škodo Republike Slovenije, da je pa naredila veliko v korist Republike Hrvaške. Morda in upam, da bodo na tem področju, ne samo ta interpelacija, ampak tudi naslednje volitve povedale, kaj Slovenci mislijo in mislimo o tem, kaj pomeni prodajati slovensko zemljo tujcem na tej ali oni strani naše slovenske zemlje, to se pravi, ne samo na italijansko stran, ampak tudi na hrvaško stran. Polno je zadev, o katerih bi še lahko govoril v zvezi samo s tistim kratkim segmentom o osebni nesposobnosti.</p>
               <p>Zagotovo sodi tja noter tudi problematika civilnih invalidov vojne, ki so gospodu ministru pisali kar nekaj pisem in so od njega zahtevali, da naj že vendar upošteva v pogovorih z Italijo tudi tisto 8. točko 14. priloge mirovne pogodbe z dne 10.2.1947, kjer sta se obe pogodbenici, to se pravi Italija in takratna Jugoslavija dogovorili za plačilo odškodnine za žrtve na naši strani in da tudi tisti del, ki naj bi odpadel na Slovenijo, tudi o tem gospod minister ni z Italijani nič govoril. Tako kot ni govoril z gospo Agniellijevo nič o fašizmu, ki je v Sloveniji prinesel toliko in toliko žrtev, ampak je govoril o tem, kakšne kavbojke bosta kupovala. Morda je res tisto bolje, kot približen citat izjave gospoda ministra, da je verjetno najboljše veleposlaništvo veleposlaništvo NSK. Mislim, žal je to bila izjava gospoda ministra za zunanje zadeve in ne kakšnega člana Neue slovenische kunsta, mislim, da to nekako ne sodi, ampak navkljub vsemu je morda res, da bi bili tisti predstavniki boljši predstavniki kot večina naših diplomatskih predstavnikov po svetu.</p>
               <p>V zvezi s to nesposobnostjo bi pa vprašal tudi, zakaj naša diplomatska predstavništva ne pošiljajo promptnih poročil, kaj se dogaja v zvezi z Republiko Slovenijo po drugih deželah in državah. Kaj se pogovarjajo Hrvatje? Kam hodijo Hrvatje? In zakaj naše Ministrstvo za zunanje zadeve po tujih veleposlaništvih ne pošilja raznih sporočil za tuja veleposlaništva tako kot recimo to počnejo Hrvatje. Morda ja pa to v dogovoru s Hrvati? Vedno bolj me navdaja to žalostno prepričanje, da naše zunanje ministrstvo morda le ni slovensko zunanje ministrstvo, ampak je izpostava hrvaškega zunanjega ministrstva. Zaenkrat toliko. Hvala.</p>
            </sp>
            <sp xml:id="SDZ1-Redna-39-1996-05-16.sp45">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? Ne želi. Torej prehajamo k razpravam poslank in poslancev. Najprej se je k besedi javil gospod Ivo Verzolak.</p>
            </sp>
            <sp xml:id="SDZ1-Redna-39-1996-05-16.sp46">
               <speaker>IVAN VERZOLAK:</speaker>
               <p>Hvala za besedo. Spoštovani predsedujoči predsednik! Spoštovani zbor! Spoštovani minister! Pred dobrim letom pri vaši izvolitvi za zunanjega ministra sem vam dejal, da veliko pričakujemo od vas kot zunanjega ministra, da pa, če nas boste razočarali, ne  bo težko zbrati deset podpisov o vaši interpelaciji. Tega se verjetno dobro spominjate, čeprav se je  danes to zgodilo in to obravnavamo, čeprav tokrat nisem med podpisniki te interpelacije. Naša poslanska skupina je podprla ta španski kompromisni predlog za vstop v Evropsko zvezo povsem samostojno, brez vsakih pritiskov od kogarkoli, pač pa povsem samostojno v smislu naše usmeritve, ki je evropska. V Evropo pa lahko pridemo tudi brez zunanjega ministra, gospoda Zorana Thalerja. Med drugim, kar je bilo že tukaj povedano, vam zamerimo tudi izjavo, ki ste jo podali v Italiji, da je glavno to, da je bil sprejet španski kompromisni predlog in da je vse drugo le parlamentarna folklora. Tu je bil mišljen zakon o lastninskih in drugih stvarnih pravicah, kjer je bil na našo pobudo sprejet sklep o 10 kilometrskem varovalnem pasu ob meji. In če smo sedaj parlamentarci folklora, po vašem, potem upam, da boste s to parlamentarno folkloro kot zunanji minister odplesali svoj zadnji tango. Hvala lepa.</p>
            </sp>
            <sp xml:id="SDZ1-Redna-39-1996-05-16.sp47">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Žaro Pregelj.</p>
            </sp>
            <sp xml:id="SDZ1-Redna-39-1996-05-16.sp48">
               <speaker>ŽARKO PREGELJ:</speaker>
               <p>Spoštovani! Kadar imamo pred seboj razpravo o interpelaciji oziroma razpravo o delu in odgovornosti posameznega ministra, potem smo v bistvu v določenih težavah tako tisti, ki predlagamo interpelacijo, kot tudi tisti, ki nanjo odgovarja. Bistvo interpelacije ni vedno v rezanju glave določenega ministra <stage>(razumite to v prenesenem pomenu)</stage>, ampak predvsem razprava o njegovem delu in razprava o njegovi odgovornosti, tudi o njegovi osebni odgovornosti za dejanja, ki jih je pač opravil ali boljše ali slabše, odvisno pač, kako se pokažejo v politični sferi, katero v bistvu tudi obravnavamo. Zavedati se moramo, da je mesto zunanjega ministra eno najbolj pomembnih in eno najbolj občutljivih ministrskih mest. Nedvomno gre za izredno izpostavljeno državno funkcijo in sodi običajno v krog treh do največ pet funkcij, ki so v državi najpomembnejše, vsekakor je pa to vsaj tretja najbolj vidna funkcija. Zato je delo zunanjega ministra izredno pomembno, in ne samo delo, ki ima v končni posledici neke rezultate, in delo, ki ga merimo po teh rezultatih, gre tudi za pomembno funkcijo, ki jo merimo tudi z obnašanjem ministra, z njegovim nastopom, kajti vsaka beseda, ki jo ta funkcionar izreče, je beseda države, ne samo Vlade - to je beseda države, žal. In pri delu ministra Zorana Thalerja lahko ugotovimo določene anomalije oziroma določene posebnosti, ki ga žal odlikujejo v določeni meri tudi na ne ravno najboljši način. Gre za določene postopke, gre za določene izjave, gre za določen način dela, ki so določena posebnost in ki jih tudi ne moremo vedno odobravati. Res, da so bila ta dejanja ministra za zunanje zadeve predvsem obrnjena navznoter, večina v konfrontaciji s parlamentom in s poslanci. Danes je že sam omenil svoj nastop pri obravnavi vključevanja Slovenije v Evropsko unijo oziroma pri obravnavi sprejemanja španskega kompromisnega predloga, tako da je tudi to dejanje, ki je bilo v resnici dejanje na odru, ki ga je gledal tudi zunanji del političnega sveta, v bistvu eno od tistih neprimernih dejanj, ki niso primerna za diplomata tako visokega ranga. Toda to je diskusija očitno med različno razmišljujočimi, pa tudi med tistimi, ki različno vidijo oziroma vidimo, zato je ne mislim nadaljevati. Ker sem med podpisniki interpelacije, bi želel poleg vsega tega, kar je zapisano v sami interpelaciji in kar je bilo tudi že več ali manj zavračano s strani ministra, nekoliko osvetliti tudi z nekoliko bolj bistvene plati, na katero je delno tudi sam opozoril, seveda z dokajšnjo mero užaljenosti. Gre za dilemo, ali se lahko zamenja ministra, se pravi, da se ga prizna za odgovornega, če je pa nekaj mesecev ali pa nekaj tednov pred tem Državni zbor soglasno oziroma ne soglasno, ampak z večinskim odločanjem sprejel neko njegovo rešitev, ki je sicer zelo pomembna. Zavedati se moramo, da je potrebno ločiti naslednje. Eno je odgovornost ministra, drugo je nacionalni interes in nujno zlo, ki ga je Državni zbor moral sprejeti. Namreč španski kompromisni predlog je treba razumeti kot nujno zlo in ravno pod to presijo nujnega zla je bila, kot kaže, večina poslancev, da so ta predlog sprejeli. Nekateri pa se nismo strinjali in ga nismo podprli, toda zato ne moremo ugotoviti, da je pa minister sedaj čist, da je opravil vse tako kot je bilo potrebno, kajti potrebno se je vprašati, ali je bilo to nujno zlo res nujno potrebno. Ali ni bila mogoče še kakšna druga pot, in vprašati se moramo, kdo je tisti, ki je odgovoren, da je naša zunanja politika prišla v tako šah situacijo, ko je grozil mat in je bilo treba pač potegniti neko nujno potezo in žrtvovati kraljico ali pa trdnjavo. To je v bistvu tista pozicija, o kateri moramo razmišljati, o odgovornosti zunanjega ministra. Uvodoma lahko ugotovim, da prav gotovo v tem primeru, ker je pač gospod Zoran Thaler bil res sorazmerno kratek čas zunanji minister, gre za dobro leto dni njegovega dela, da je pač težko pripisati vse grehe samo njemu. To je njegova olajševalna okoliščina. Zavedati se moramo, da je pač nasledil določeno stanje, toda ravno njegove izjave, da je deloval v smislu vladne politike, kažejo na bistvo tega problema oziroma kažejo na pravi razlog, tudi za njegovo, v marsičem neuspešno delo. Jasno je, da je težko sredi nekega procesa podati dokončno oceno o uspešnosti določenega dela, lahko pa ugotovimo s tistim rezultatom, s katerim smo bili seznanjeni že pred časom in katerega še vedno beležimo, to je pa rezultat, da asociacijski sporazum še ni podpisan, predvsem ni še sprejet, ne s strani sosednje države Italije, niti s strani drugih držav Evropske unije. In zaenkrat je to dejstvo, mimo tega dejstva v tem trenutku ne moremo iti, kljub temu, da je Državni zbor že opravil neki določen korak, ki naj bi to situacijo razbistril. Vidimo po določenih reakcijah iz zunanje-političnih krogov, da nismo še tako blizu oziroma, da je pač potreben še določen postopek. Najhuje pa je, ker zahtevajo še vedno od nas določene realne zakonodajne korake, ki so pa v resnici veliko težji od tistih, ki jih opravimo kot političen subjekt v obliki določenih resolucij in v obliki določenih stališč in sklepov, katere je pač Državni zbor sprejel z dokajšnjo mero špekulativne previdnosti, kajti v kolikor bi sprejel resolucije, bi si pač očitno zaprl določen prostor in za predlog akta je tudi odgovoren minister za zunanje zadeve, saj je on tisti vrh strokovnih služb, ki dejansko pripravljajo tudi te odločitve, ki naj jih kasneje sprejme Državni zbor. Ugotovi lahko, kot sem že prej poudaril, da je del odgovornosti očitno že podedovan, toda ne glede na to, se še vedno sprašujem, kaj bi lahko minister Thaler na mestu, na katerem je, naredil, kaj bi lahko drugače naredil, da bi na primer Slovenija bila v nekoliko drugačni politični situaciji v smislu zunanje politike oziroma v smislu njenega zunanjega položaja. Zavedati se moramo, da so to problemi, katere je treba obravnavati z določeno zgodovinsko distanco, predvsem pa z določenim zgodovinskim spominom. In marsikdo nikoli v tem Državnem zboru, kakor tudi že v prejšnjem sklicu parlamentarnega mandata, ni hotel razumeti, da pač tega zgodovinskega spomina nimamo vsi enako razvitega. Nekateri ga imamo nekoliko bolj, ker smo pač preko svojih prednikov, nekateri tudi sami, ga tako ali drugače pridobili in izkusili na lastni koži. In ravno to dejstvo je eno od izredno pomembnih. Misleč, da je zgolj poznavanje zgodovine in določenih dejstev dovolj in da je dovolj, če se pogajamo zgolj o nekih pragmatičnih žrtvah, ki naj bi jih naša država žrtvovala za to, da dobi status evropske države oziroma članice Evropske unije, ni dovolj. Bistveno, kar zamerim temu ministru za zunanje zadeve, sem pa zameril tudi predhodnemu, pa tudi predpredhodnemu, kajti gre očitno za nek stalni proces, je naslednje: zamerim, da nobeden od teh ministrov, vključno s sedanjim, ni pokazal toliko širokega obzorja in tako pomembne tankočutnosti pri obravnavi teh, očitno življenjskih nacionalnih problemov naše države, da bi temu zboru, kakor tudi že predhodni skupščini, pripravili temeljni dokument, ki bi postal stalnica pri delovanju na zunanjepolitičnem področju. Ta dokument, ki bi dejansko na najvišji možni ravni na podlagi najbolj široke možne, tudi javne obravnave, določil naš zgodovinski interes pri vključevanju v Evropo, je bil očitno zamenjan z neko politično strategijo, ki je prišla prepozno in ki ni dala takih rezultatov, da bi nas odvrnila od teh stranpoti, na katere smo bili pač usmerjeni in katere sedaj, žal, ubiramo. Ta temeljna odločitev, ki je očitno pa pri sosedih popolnoma jasna, nas bo še očitno veliko časa tepla, ampak tepla zato, ker je nismo sprejeli.</p>
            </sp>
            <sp xml:id="SDZ1-Redna-39-1996-05-16.sp49">
               <speaker>PREDSEDNIK JOŽEF ŠKOLČ:</speaker>
               <p>Gospod Pregelj, umanjkanje tega dokumenta ni predmet interpelacije.</p>
            </sp>
            <sp xml:id="SDZ1-Redna-39-1996-05-16.sp50">
               <speaker>ŽARKO PREGELJ:</speaker>
               <p>Predsednik, jaz sem podpisnik, in sem uvodoma povedal, da bom del interpelacije razširil in to lahko naredim po poslovniku. Razširil pa sem jo izključno v povezavi že z vsem tistim, kar je bilo očitano, predvsem z natančnejšo obrazložitvijo mojega temeljnega odnosa do dela zunanjega ministra. Zavedati se namreč moramo, da je ključno vprašanje, kadar govorimo o delu zunanjega ministra, vprašanje, na katerega sem opozoril, in to vprašanje je predvsem, kaj smo naredili narobe in v kolikšni meri je za to odgovoren zunanji minister, da je naša država, namesto da bi reševala določene probleme s sosednjimi državami na bilateralni ravni, prišla v položaj, ko mora reševati te bilateralne probleme na multilateralni ravni in pri tem so njeni interesi na multilateralni ravni bistveno oškodovani. To je bistvo vsega vprašanja, prosim, gospe in gospodje in tukaj iščem odgovornost zunanjega ministra in vidim jo v določenih njegovih osebnih potezah, v nekih določenih, v interpelaciji tudi omenjenih neustreznih ravnanjih, predvsem pa v premajhnem posluhu za tisto, kot sem že prej omenil, zgodovinsko spoznanje, predvsem primorskih Slovencev, ki ga žal niste ali vedeli ali pa želeli upoštevati, in to imam vso pravico, da tako tudi povem in zato pač lahko ugotovim, da ravno situacija, v kateri se nahajamo, ko dejansko, namesto, da bi reševali bilateralne probleme s sosednjo Italijo s pomočjo medsebojnega sporazuma, kjer bi istočasno ob dajanju določenih koncesij sosednji državi dosegli tudi koncesije za našo, slovensko manjšino v sosednji državi, smo dosegli, da smo primorani kot država dajati koncesije sosednji državi zato, da bomo postali enakopraven partner med državami članicami Evropske unije in tukaj je tudi osebna Thalerjeva odgovornost, ker je očitno te zadeve narobe razumel, ker jih ni tako vodil, kot zakonodaja veleva. Njegova naloga je bila v bistvu zelo enostavna. Dediščino, ki jo je pač podedoval od prejšnjih zunanjih ministrov, bi moral nekako prerezati z enim samim dejanjem. Matičnemu odboru bi moral poslati predlog za pričetek bilateralnih pogajanj med Slovenijo in sosednjo Italijo in pripraviti platformo, katero je že pripravljal njegov predhodnik, jasno, tudi brez ustrezne formalne potrditve in matičnemu odboru bi moral predložiti ustrezno platformo za pogajanja za vključevanje v Evropo, ki jo je sicer kasneje predložil, ampak bistveno prepozno. To je bilo od njega za pričakovati glede na to, da je bil pred tem predsednik tega istega matičnega odbora in da je očitno dobro poznal zakon o zunanjih zadevah in verjamem, da ga še vedno.</p>
               <p>Žal, kot sem že prej omenil, minister Thaler ni edini krivec za to stanje, zadaj pač stoji celotna Vlada, tudi vladna resolucija oziroma deklaracija o spremembi ustavi je bila pač najprej sprejeta v Vladi, praktično v tajnosti, poslana prej tujim državam, kot pa, tako kot ustava veleva, Državnemu zboru in od tam naprej so se zadeve začele vrteti očitno z nepovratno hitrostjo, z nepovratno smerjo in rezultat je pač tak, kakršen je. Seveda, minister Thaler je na koncu svojega zagovora rekel, da upa, da bomo letošnji praznik samostojnosti praznovali tudi že s podpisom asociacijskega sporazuma. Mogoče, da lahko to celo res uspe, toda je še kar precej ovir in jaz v to žal dvomim. Pa tudi sama cena je še bistveno nepoznana in težko razumljena. Zato menim, da ravno iz teh izvirnih zadev, za katere je zunanji minister pristojen in ki jih v parlamentu nismo videli v obliki določenih predlogov oziroma določenih podlag za posamezna pogajanja, lahko ugotavljam, da ni primeren za to funkcijo. Namreč na tem mestu mora biti človek, ki je vedno pripravljen iskati podlago za svoje nastope v čim širšem nacionalnem konsenzu. Torej njegova naloga je, da v parlamentu išče čim širše sprejeto stališče. To pa brez upoštevanja določene procedure ne gre. Tudi ne gre na tak način, da se v bistvu z razno raznimi proceduralnimi triki pušča Državni zbor za na konec, za tisto obdobje, ko lahko da samo še "da" ali "ne" na ratifikacijo določenega zunanjega sporazuma. Ta odnos, sem že prej uvodoma povedal, je pač stalnica v tej Vladi. In to je edina olajševalna okoliščina tega zunanjega ministra, da ni nič boljši in nič slabši od njegovih predhodnikov. Žal je škoda, da ni boljši. To je bistvena škoda, kajti na tem mestu bi potrebovali boljšega človeka v smislu te odgovornosti, katero mu očitam. Menim, da je tudi delo zunanjega ministra tesno povezano tudi z delom prvega ministra te Vlade, premiera Drnovška. Konec koncev je nekdo že danes omenil, da je pač Zoran Thaler njegova zunanja izpostava ali zunanja oseba. Toda res je, sedaj ne moremo govoriti o Drnovšku, kajti njega smo že obravnavali v ustavni obtožbi. Jasno je, da se tam ni nič izcimilo. Dejstvo je, da lahko obžalujemo, da takrat nismo razrešili tega problema. Toda sedaj je odgovornost na operativcu, in to je gospod Zoran Thaler. In tako je treba na stvar tudi gledati. Ne pomaga biti zgolj dober vojak svojega generala. Zunanji minister, kot sem poudaril, mora biti tudi dober vojak celega naroda. In v tem primeru ugotavljam, da pač zunanji minister ne zastopa bistvenega dela parlamentarnih strank, ki smo v poziciji in ki smo bili v bistvu na tak ali drugačen način pri odločanju o teh zunanjih političnih odločitvah izigrani. Tudi odločanje s tako majhno relativno večino ni ravno državniško dejanje. Tudi če bo gospod minister Zoran Thaler ostal ne tem mestu, bo verjetno ostal s sorazmerno neprepričljivo večino. To je sicer moja hipoteza, toda dejstvo je, da so ljudje na tako odgovorni funkciji pač ključni faktorji za uspeh celotne državne politike in glede tega jim velja vsa ta pozornost.</p>
               <p>Glede posameznih odgovorov, ki jih je minister dodal poleg prvega odgovora, ki smo ga že pred meseci dobili na naše mize, je bilo nekaj takih odgovorov, ki so v bistvu že posledica tega, da je ta interpelacija pač predolgo čakala na obravnavo pred Državnim zborom. Verjetno bi morala biti opravljena prej ali pa hkrati z obravnavo španskega kompromisnega predloga, kajti bila je pač povezana s tistimi dejanji. Druge očitane zadeve so v resnici manj pomembne, služijo kot nekakšna ilustracija stila, na katerega pač lahko različno gledamo, tisti, ki ste v vladni večini, in tisti, ki smo v opoziciji. Toda še enkrat bi poudaril, zame je najbolj pomemben odnos do tega temeljnega političnega problema, ki smo ga v minulih mesecih reševali, ki ga še vedno rešujemo in tudi današnji govor ministra Thalerja kaže na določeno neupoštevanje tega dejstva. Gre za podcenjevanje problema, ki ga v svoje opravičilo želi pobarvati z novim dejstvom, češ, Državni zbor je moj predlog podprl. Jaz ugotavljam, da je Državni zbor podprl predvsem določeno šah stanje, če lahko tako rečem, mat upam, da še ni, in pri tem se odločal tudi za žrtev, vsaj neko predhodno, kajti lahko ji sledijo nove, da pa pri tem ni več prepričan, da je igralec tega šaha pravi.</p>
               <p>Osebno menim, da je še vedno upoštevanja vredna tista možnost, gospod minister Thaler, katero ste vehementno zavrnili - vaš odstop. Menim, da ste pred časom upravičeno o tem razmišljali in da zgolj vztrajanje na določenih uspehih, ki še niso potrjeni in jih prikazovati kot uspehe, kajti realnost jih še ni dokazala, ni dovolj. Menim, da je v tem trenutku prav, da presodite, da v resnici niste delovali kot minister, ki je politično odgovoren, da ste pač prevečkrat delovali predvsem kot minister, ki vrši dolžnost zunanjega ministra, da veste, da tudi če boste danes razrešeni, boste to še nekaj časa delali, kajti izvolitev novega ministra se bo očitno zapletala in tak položaj ni korekten, ni primeren. Res je, da ga tudi odstop ne rešuje. Edini odstop, ki bi karkoli razrešil oziroma nasploh bi dal osnovo za začetek razreševanja teh stalnih nesporazumov, ki jih obravnavamo v Državnem zboru, bi bil očitno odstop premiera, gospoda Drnovška. Tega, jasno, od vas ne moremo zahtevati, bi pa lahko dal vzgled in začel sam pri sebi kritično ugotavljati, da pravzaprav v tem trenutku kot država nismo v položaju, da bi lahko te izredno pomembne odločitve sprejemali na tak način, in da tudi vi niste oseba, ki bi lahko igrala v tej situaciji določeno kohezivno vlogo. In ravno to je tista dilema, na katero stalno naletimo in sem jo v prejšnjem mandatu označil, ko smo imeli eno od konstruktivnih nezaupnic, sem to dilemo označil kot slovensko, nikoli končano zgodbo - to je v bistvu zdaj že legenda - o iskanju pravega kralja Matjaža. In glede na to, da tistega kralja Matjaža, ki bi tako vladal, v navednicah povedano, Slovencem in Slovenkam, da bi upošteval vse njihove želje in vedno našel kompromisni in pravi odgovor, ki bi bil sprejemljiv za večino ali pa za skorajda vse državljane, da pač takega kralja Matjaža nimamo, saj nobeden od sedanjih ministrov, ki so na tem področju odgovorni, še brade nima. Zato menim, da bi bilo prav, gospod minister Thaler, da pogledate nekoliko samega sebe in si rečete, poskusil bom še kdaj drugič, tokrat bom pa odnehal. Hvala lepa.</p>
            </sp>
            <sp xml:id="SDZ1-Redna-39-1996-05-16.sp51">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. S tem zaključujem ta del seje. Odrejam enourni odmor. Sejo nadaljujemo ob 14.00 uri.</p>
            </sp>
            <stage type="time">(Seja je bila prekinjena ob 13.07 uri in se je nadaljevala ob 14.10 uri.)</stage>
            <sp xml:id="SDZ1-Redna-39-1996-05-16.sp52">
               <speaker>PREDSEDNIK JOŽEF ŠKOLČ:</speaker>
               <p>Spoštovani poslanci, gospe in gospodje. Prosil bi vas, da počasi zasedete svoja mesta v dvorani. Prosil bi vas ponovno, da zasedete svoja mesta. Ugotavljal bom prisotnost! Ugotavljamo prisotnost! <stage>(44 poslank in poslancev.)</stage> Vodje in sekretarje poslanskih skupin naprošam, da pomagajo zagotoviti sklepčnost v dvorani za nadaljevanje seje. Ponovno ugotavljam prisotnost! <stage>(51 poslank in poslancev.)</stage> Zbor je sklepčen in lahko nadaljuje sejo. K besedi se javil gospod Borut Pahor.</p>
            </sp>
            <sp xml:id="SDZ1-Redna-39-1996-05-16.sp53">
               <speaker>BORUT PAHOR:</speaker>
               <p>Hvala lepa, gospod predsednik. Gospod minister, gospe in gospodje! Interpelacija zoper zunanjega ministra je za razliko od interpelacije zoper druge ministre v Vladi, je ne samo notranje-politično vprašanje, temveč tudi vselej pomembna zunanje-politična odločitev. Zaradi te posebne teže se praviloma parlamenti odločajo zanjo le takrat, ko želijo na ta način izreči nezaupnico politiki Vlade na področju zunanje politike. Zamenjava zunanjega ministra je potemtakem tudi sporočilo mednarodni skupnosti, da neka globalna, strateška odločitev Vlade, nima potrebnega zaupanja v parlamentu in javnosti. Zaradi te posebne teže interpelacija zoper zunanjega ministra v stabilnih demokracijah praviloma ni in po mojem mnenju tudi ne sme biti stvar strankarskih razmerij oziroma političnih razlik med njimi doma. Samo v primeru vpletenosti zunanjega ministra v korupcijo mednarodna skupnost interpelacijo zoper zunanjega ministra ne povezuje s strateškimi odločitvami države na področju zunanje in varnostne politike. Glede na to, da to ni naš primer, se potemtakem zastavlja vprašanje, s katero zunanjepolitično odločitvijo želi polemizirati naš parlament. Interpelacije je glede tega precej nejasna in pušča dvome, katere strateške odločitve ocenjuje kot napačne oziroma katere bi bile po mnenju njenih podpisnikov pravilne oziroma ustrezne nacionalni interesom. Če povzamemo bistvo interpelacije, ta pravi, da zunanji minister ni bil sposoben urediti odnosov z Italijo in Evropsko unijo in da je zaradi tega Slovenija priča zastoju pri vstopanju v zahodnoevropske integracije, kar je naš strateški cilj. Takrat, ko je bila interpelacija vložena, torej pred dolgimi meseci, in ko je slovenska vlada še zavračala španski predlog oziroma je predlagala spremembo njegovega najbolj spornega dela, ki je od nas zahteval in zahteva diskriminatorne koncesije v zakonu o lastnini in pravicah tujcev, sem interpelacijo zavračal, čeprav sem bil, kot cenjeni kolegi gotovo vedo, tudi takrat dežurni kritik napak slovenske vlade na področju zunanje politike. Zakaj sem bil takrat izrecno proti interpelaciji. Predvsem zato, ker bi njegovo, torej ministrovo razrešitev doma v tujini lahko razumeli tudi tako, da se ne strinjamo z njegovo bolj ali manj nepopustljivo politiko, pred izsiljevanjem sosednje Italije. Se pravi, da bi izrekel Državni zbor nezaupnico ministru in Vladi za to, ker se ni pogodila z Italijo in na ta način odprla vrata v Evropsko unijo. In zakaj sem danes nekoliko bolj zadržan do te prizanesljive ocene. Predvsem zato, ker se je v vmesnem času zunanji minister oziroma njegova vlada odločila sprejeti španski predlog, ne da bi ta španski predlog upošteval spremembe, ki jih je sama slovenska Vlada predlagala. Spomnimo se na pismo s 1. decembra lanskega leta španskemu veleposlaniku Lorci, ki ni bilo upoštevano in ki pred nas postavlja diskriminatorne pogoje za podpis evropskega sporazuma. Odločitev za španski predlog tudi danes ocenjujem kot strateško odločitev in kot napačno odločitev. Prepričan sem, da je zaradi nje Slovenija danes v manj ugodnem pogajalskem položaju. To je potrdil razvoj dogodkov po sprejemu, ko je Italija v preteklih dneh jasno demonstrirala vlogo vratarja pri našem vstopanju v Evropsko unijo na način, ki postavlja Slovenijo v neenakopraven položaj. Italija in ne kdo drug je namreč tista država, ki meritorno ocenjuje evropskost Slovenije in meritorne ocene sprejema v italijanskem in ne recimo v evropskem parlamentu. Proti temu, da bi se znašli v tem položaju, sem se od vsega začetka dosledno boril. Zdaj smo se znašli v položaju, ko nam v bistvu Italija dirigira zakonodajni postopek. Mislim, da je to za našo državo nenazadnje tudi žaljivo. Politična odgovornost zunanjega ministra za sprejem španskega predloga je seveda nesporna, saj se je zanjo eksplicitno postavil, toda prav nič manj ni za to odločitev odgovorna Vlada v celoti. Hočem reči, da zunanji minister ne more biti edini, ki bi na svoja pleča prevzel celotno breme take odločitve. Izkoriščam to priložnost za oceno, da je bila napaka Vlade glede nadaljnjih zunanjepolitičnih korakov v odnosih z Italijo storjena že tedaj, ko je sedanji zunanji minister prevzel vodenje slovenske diplomacije ne da bi mu Vlada oziroma njen predsednik Drnovšek, določila drugačen mandat, kot sta ga dala prejšnjemu ministru Peterletu, ki se je iztekel v Ogleju. Predsednik Vlade po napačni odločitvi v Ogleju, ki ji je tudi sam posredno botroval, toda hkrati tudi sam osebno zavrnil, ni čutil dolžnosti, da bi spremenil pogajalski položaj do Italije. Še vedno je bil prepričan, da je moč najti sprejemljiv kompromis nekje na sredi med italijanskimi pritiski in neupravičenimi zahtevami na eni strani in našo željo, da pride končno do sklenitve evropskega sporazuma z Evropsko unijo na drugi strani. Ta presoja je bila in je še vedno v osnovi napačna, njena žrtev pa je bil po zunanjem ministru Peterletu zdaj še zunanji minister Thaler. Odgovornost za to presojo mora prevzeti nase celotna Vlada in ne samo zunanji minister. Mimogrede, tukaj sem dolžan ali želim dati svojo oceno, da je minister Thaler zgledno sodeloval z Odborom za mednarodne odnose, čeprav si seveda od Vlade želimo še več informacij in več pravočasnih informacij. Kolegom je dobro znano, da svojega mnenja o zunanji politiki nisem spremenil zato, ker je pred časom moja stranka zapustila vladno koalicijo. Ves čas zapleta z Italijo sem zastopal stališče, da ji nismo nič dolžni in ji zato tudi ne smemo nič dati, če ne želimo tvegati nevarnosti za pogodbeno stabilnost Slovenije, in nevarnosti, da zapademo v diskriminatoren pogajalski položaj. Glede tega sva se z zunanjim ministrom ves čas strinjala - se nisva strinjala in zato sem bil, kot veste, deležen njegovih očitkov, da sem varuh opek, čeprav se je prav na zadnji seji Državnega zbora v zunanji politiki zgodilo, da je odločitev o tem, da se italijanskim optantom nepremičnin ne vrača v naravi, dobila večino in je tako za Vlado danes obvezujoča. Želim samo ilustrirati, da moja ocena o zunanji politiki in delu ministrov niso povezane z mojim političnim statusom v opoziciji ali koaliciji. V času, ko je bila interpelacija vložena in se minister še ni zavzel za španski predlog oziroma za sprejem tiste sporne tretje alinee drugega elementa, sem bil torej proti njegovi razrešitvi, ker bi to pomenilo, da sem proti njegovi nepopustljivi politiki do Italije. Če bi danes zavračal interpelacijo po tem, ko je španski predlog sprejet, in z njim vred tudi diskriminatorne pogoje, ki so plod italijanskega izsiljevanja, bi pomenilo, da sem spremenil mnenje o španskem predlogu in da njegovo odločitev v prid podpiram. Temu pa seveda ni tako. Toda zavedam se seveda paradoksa, ki ni samo paradoks ministra, ni samo paradoks njegove Vlade, ampak je, cenjene kolegice in kolegi, predvsem naš paradoks, paradoks tega parlamenta, ki se mora izreči o tej interpelaciji. Če jo izglasuje, bi to utegnilo za mednarodno skupnost pomeniti, da nasprotuje ministru, ki je izrecno proevropsko usmerjen in bi se dalo našo odločitev povezati z našim kolebanjem glede tega vprašanja. To je torej danes pravi  politični izziv in o njem moramo vestno premišljati.</p>
               <p>Kje vidim morebitno rešitev za pozitiven iztek te diskusije in s tem tudi zaključujem. Rešitev vidim, spoštovani gospod minister, v tvoji najavi, da bo vsaj v tej točki zapleta z Italijo na dirigentske pozive iz italijanskega parlamenta, češ, da naj Slovenija stori to ali ono, odločno slovenska Vlada odgovorila s stališčem, da je zakonodajni postopek slovenska interna zadeva in da bomo kot suverena država o njej odločali brez vsakih napotkov od zunaj. Zato si želim, spoštovani gospod minister, slišati tvojo nedvoumno zagotovilo, da slovenska Vlada v noti italijanski ali evropski diplomaciji glede zakona o lastnini in drugih stvarnih pravicah ne bo v naprej zagotovila nobenega obveznega ravnanja za ta parlament glede tega zakona. Zunanji minister, ali smem to zagotovilo pričakovati še pred glasovanjem? Hvala lepa.</p>
            </sp>
            <sp xml:id="SDZ1-Redna-39-1996-05-16.sp54">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javila gospa Mateja Kožuh-Novak.</p>
            </sp>
            <sp xml:id="SDZ1-Redna-39-1996-05-16.sp55">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Rada bi javno obrazložila, zakaj bom glasovala za interpelacijo, čeprav se moram takoj ograditi od tega, kako je bila ta interpelacija postavljena. Socialdemokratska stranka je v svojem slogu skušala denuncirati še tiste redke diplomate, ki jih imamo in jih spraviti stran od slovenske zunanje politike, ki je že tako v hudi stiski. S tem omenim primer Grčije, kjer gre, kot sem jaz poučena, za golo banalnost in vendar se skuša, kot sem že rekla, denuncirati enega od zelo redkih izkušenih diplomatov, ki jih imamo. Zakaj bom glasovala za interpelacijo? V poslanski skupini smo se velikokrat in dosti pogovarjali o tem. Kot veste, smo večkrat povedali, da bomo glasovali za interpelacijo predvsem zaradi tega, ker se ne strinjamo z zunanjo politiko sedanje Vlade, ki jo vodi gospod Drnovšek. Zame to ni interpelacija zoper gospoda Thalerja. Jaz moram reči, da mu moram izraziti spoštovanje ob njegovem pogumu, da je prevzel zunanje ministrstvo v situaciji, v kakršni je takrat bilo, in v kakršni situaciji je takrat Slovenija bila. Izražam mu spoštovanje do njegovega poguma, ne pa do njegove kritičnosti, ker je bil po moji oceni absolutno premalo izkušen diplomat, in je v bistvu s tem, da je prevzel krmilo takrat in skušal pač po svojih močeh delati, izpostavil tudi svojo politično kariero; predvsem on. Ne izpostavljamo je mi sedaj v parlamentu, ko skušamo glasovati za interpelacijo. Moram reči, da je imel zelo malo možnosti in da mu je te možnosti še poslabšal ta, na katerega se pravzaprav moj današnji govor nanaša, njegov predsednik, gospod Drnovšek, ki je seveda zavestno izbral neizkušenega diplomata, in kot imam jaz informacije, ne le to, da mu ni pomagal, ampak da je obratno delal, da je počel zunanjo politiko mimo njega in mu je situacijo še otežkočal.</p>
               <p>Skozi ta tunel, skozi predverje Evropske skupnosti bomo prišli, nedvomno prišli po svoje okrnjeni. Razviti svet je zelo krut, mi smo se odločili, da se mu bomo skušali pridružiti. Jaz bi ob koncu rekla samo še to, da menim, da delamo s tem Zoranu Thalerju uslugo, kajti če bo takrat odstopal oziroma moral pokazati račune, ko bomo prišli skozi ta tunel okrnjeni, bo njegova diplomatska kariera mnogo bolj oškodovana kot danes. Še enkrat poudarjam, kar se mene tiče, in menim, da tudi naše poslanske skupine, je ta interpelacija interpelacija proti zunanji politiki, ne proti zunanjemu ministru, katere glavni akter je gospod Drnovšek.</p>
            </sp>
            <sp xml:id="SDZ1-Redna-39-1996-05-16.sp56">
               <speaker>PREDSEDNIK JOŽEF ŠKOLČ:</speaker>
               <p>Gospa Kožuhova, ste v zmoti - interpelacija je usmerjena zoper zunanjega ministra in je tudi tako napisana, in o tem teče diskusija. In bi prosil, da tudi nadaljnje razprave to dejstvo upoštevajo. S tem je lista prijavljenih izčrpana in sprašujem, ali želi še kdo besedo? Gospod Battelli.</p>
            </sp>
            <sp xml:id="SDZ1-Redna-39-1996-05-16.sp57">
               <speaker>ROBERTO BATTELLI:</speaker>
               <p>Hvala lepa. Spoštovane kolegice in kolegi! Jaz sem se prijavil pravzaprav zato, da bi repliciral gospodu Pahorju, glede na to, da sem zaradi nekih telefonskih pogovorov malce zamudil, pa vendar sem ujel nekaj njegovih izjav, s katerimi se pač ne strinjam in mu moram odgovoriti.</p>
               <p>Namreč, vse kaže na to, da gre tu za pomanjkanje zavesti o osnovni zadevi, in to je, da so pogoji, ki jih postavlja Evropska unija, posledica naše želje, da hočemo vanjo. Skratka, tukaj ne gre za pogajanja in razgovore in spopad ali kakor koli med dvema subjektoma, ki bi bila v sporu ali pa ki bi morala rešiti določena vprašanja zaradi tega, ker je nujno razrešiti in v obojestranskem interesu razrešiti nekaj, kar zadeva meddržavne odnose. Gre za posebno situacijo, ko, ponavljam, nekdo hoče pristopiti k eni grupaciji in ta ima svoja pravila in zato tudi postavlja določene pogoje. Skratka, tukaj ne gre za razgovore med dvema subjektoma, ki bi bila v sporu in bi na ta način reševali nek spor. To je prvo. In v kolikor mu manjka zavest o tem, potem seveda tri četrt teh razprav o našem prilagajanju Evropski uniji in tako naprej, postanejo take kot so pač, neproduktivne. To je prvo.</p>
               <p>In kot drugo. Menim, da bi bila pozicija, ki jo je izrazil gospod Pahor, in to tako zelo ostro glede na sosednjo državo in tako naprej, bila dosti bolj jasna in dosledna v naslednjem primeru. Se pravi, v kolikor bi potem tudi on in njegova stranka, ko je bil čas, ta čas se je začel mnogo časa nazaj, se pravi, da bi naredili to, kar smo sami rekli, da bi naj želeli narediti ne glede na postavljene zahteve Italije. Tako, da te postavljene zahteve na lepem postajajo zavesa, za katero v bistvu skrivamo ali lastno nepripravljenost ali nesposobnost se prilagoditi pravilom Evropske unije ali pa za katero skrivamo druge, neke notranjepolitične interese ali pa celo špekulacije. Dokaz za to obstaja, na primer, to se mi zdi najbolj eklatantni moment vse te zgodbe, se pravi, dokaz je v tem, ko je Vlada, ki je bila produkt, jasno da neke parlamentarne večine, dala svoj čas pobudo za spremembo 68. člena ustave. Ta pobuda pa zaradi tega, ker parlament ni hotel, to je dejstvo, zaradi tega, ker parlament hotel, nikoli ni prišla v proceduro. In takrat, ko sem tudi sam ponudil, da bi pa kot poslanci prevzeli to odgovornost in sami z dvajsetimi podpisi sprožili ta postopek, takrat pa nihče ni hotel tega sprožiti in podpisati, tudi gospod Pahor ne. Hvala lepa.</p>
            </sp>
            <sp xml:id="SDZ1-Redna-39-1996-05-16.sp58">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je javil gospod Pahor.</p>
            </sp>
            <sp xml:id="SDZ1-Redna-39-1996-05-16.sp59">
               <speaker>BORUT PAHOR:</speaker>
               <p>Gospod predsednik, moja replika bo zelo kratka in če bi se kakšen stavek zdel izven vsebine interpelacije, me prosim prekinite. Vendarle sem dolžan reči nekaj kratkih stavkov na intervencijo kolega Battellija. Kolega Battelli, je že tako, da je slovenski parlament sprejel neka evropska stališča in je spet na drugi strani že tako, da o njih ne razsojajo v evropskem parlamentu, kar bi mi lahko razumeli kot normalno, temveč v italijanskem parlamentu. Italijanski parlament je čutil dolžnost, da vzame v precep naša evropska stališča in jih oceni. Tisto, na kar bi te rad opozoril, je, da jih ocenjuje predvsem v luči tistih zahtev, ki so znotraj evropskega celofana skrite kot italijanske zahteve. Gre za vprašanje in to je vprašanje, ki ga zastavlja ministrica Agnellijeva kolegu Thalerju, ali se bo Vlada vsaj v drugem koraku tako ali drugače obvezala, da bo uveljavila znotraj 99. člena predlaganega zakona o lastnini in drugih stvarnih pravicah določilo, ki je diskriminatorno določilo in govori o tem, da bodo pravice do nepremičnin dobili vsi tisti državljani Evropske unije, ki so kdajkoli 3 leta živeli na ozemlju Slovenije. Gre seveda za optante. Italija je torej na tak način, da je simbolno prenesla diskusije v italijanski parlament, želela demonstrirati, da igra vlogo vratarja in da mora biti  slovenska javnost in slovenska politika z vso svojo pozornostjo uprta v italijanski in ne v evropski parlament in da je torej ona tista sodnica, ki odloča o tem, ali je Slovenija evropska ali ne.</p>
               <p>Glede tvoje druge pripombe pa bi ti želel reči, da je velika večina v Državnem zboru, in moje osebno stališče prav tako dobro poznaš, zelo naklonjena temu, da Slovenija gre po vseh tistih stopnicah v harmonizaciji našega pravnega reda z evropskim, kot se to terja od drugih držav, ki so sklenile in bodo sklenile evropski sporazum. Jaz nisem nenaklonjen temu, da enkrat pride tudi do spremembe slovenske ustave. Če želi Slovenija postati članica Evropske unije, bo to morala prej ali slej storiti. Ampak, da zaključim. Zahteva, da se državljanom Evropske unije, ki so kdajkoli tri leta živeli na ozemlju Slovenije, omogoči pravico do nakupa nepremičnin, nima nič z načeli evropskega pravnega reda, ne z njihovo prakso in ne z izkušnjo drugih držav, ki so sklenile evropski sporazum. To določilo je v španski predlog prišepnila italijanska diplomacija, in to zato, ker je želela na ta način spraviti skozi nekatere svoje posebne in po mojem mnenju neupravičene zahteve.</p>
               <p>Naj končam še enkrat z zagotovilom, da ne samo kot Slovenec, ampak tudi kot Primorec, ki meji na sosednjo Republiko Italijo, želim imeti s to sosedo najboljše možne odnose. Želim nadaljevati tisto tradicijo, ki je tradicija odprtih vrat in želim in tudi spoštujem naše italijanske kolege na drugi strani meje, edino, kar od njih pričakujem, je, da bi tudi oni spoštovali mene v enaki meri, tudi kot nekoč evropskega partnerja.</p>
            </sp>
            <sp xml:id="SDZ1-Redna-39-1996-05-16.sp60">
               <speaker>PREDSEDNIK JOŽEF ŠKOLČ:</speaker>
               <p>Hvala. Dajem besedo gospodu Battelliju nazaj s tem, da opozarjam, da po moji presoji, kljub vsemu, zahteve italijanske diplomacije niso tiste, ki so lahko predmet interpelacije zoper ravnanje našega zunanjega ministra.</p>
            </sp>
            <sp xml:id="SDZ1-Redna-39-1996-05-16.sp61">
               <speaker>ROBERTO BATTELLI:</speaker>
               <p>Hvala lepa, gospod predsednik. Jaz se s to vašo ugotovitvijo popolnoma strinjam. Strinjam se pa tudi s tem, da te zahteve v bistvu niso v ničemer povezane s tem, ali mi gremo pospešeno po poti usklajevanja zakonodaje z Evropsko unijo ali ne. Ravno to sem hotel povedati, da mi, ne samo, da če hočemo v Evropsko unijo, bomo morali dovoliti tem, ki so tri leta bivali na ozemlju Slovenije, možnost nakupa nepremičnin, ampak bomo morali dovoliti vsem. Ko je pa bila dana pobuda, da se začne postopek, da se to doseže, so pa te iste parlamentarne stranke, ki sedaj pravzaprav tudi onemogočajo Vladi in zunanjemu ministrstvu, da to končno naredi, ko je bil čas, pa tudi same niso nič naredile za to, da se to zgodi. Tako da imamo tu paradoksalno situacijo in to pa je v zvezi z interpelacijo, da mora, in zunanji minister in recimo tisti del Vlade, ki ga podpira, pač se zagovarjati za to, da ni bilo v stanju narediti tistega, kar mu je bilo sicer onemogočeno s strani teh istih, ki ga sedaj kritizirajo. To je totalni paradoks.</p>
            </sp>
            <sp xml:id="SDZ1-Redna-39-1996-05-16.sp62">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se javlja gospa Danica Simšič.</p>
            </sp>
            <sp xml:id="SDZ1-Redna-39-1996-05-16.sp63">
               <speaker>DANICA SIMŠIČ:</speaker>
               <p>Hvala za besedo. Gospod predsednik, spoštovane poslanke in poslanci, spoštovani gospod zunanji minister! Najprej bi rada izrazila začudenje, da ne samo danes v tej dvorani ni predsednika Vlade, ampak je pravzaprav prvič in nenavadno, da minister, proti kateremu je zapisan ali narejen poskus zapisa interpelacije, ostaja v tej dvorani sam in da ob njem ni niti enega kolega ministra iz Vlade. Situacija je nenavadna. Ampak vendarle, to me kot opozicijsko poslanko niti toliko ne prizadane.</p>
               <p>Na drugi strani sem nekoliko presenečena, da tisti, ki so poskušali napisati to interpelacijo o delu in odgovornosti ministra za zunanje zadeve, zdaj poskušajo in dejansko širijo to interpelacijo. Zakaj sem začudena? Zato, ker je med podpisniki tudi mojster procedure in zanesljivo natančno pozna vsa določila poslovnika, kjer ni zapisane nobene možnosti širitve vsebine interpelacije, če pa bi morda na to logiko pristali, bi pa to širitev lahko razumela edino v prizadevanju, da omogočimo zunanjemu ministru, da se o tej interpelaciji ne izreka do konca tega mandata, kajti vsaka širitev terja čas za to, da minister lahko pisno odgovori in to je potem spet uvrščeno na naslednjo sejo in tako dalje. Če je tu ta državotvornost, na katero se podpisniki tako radi sklicujejo, potem jo pozdravljam.</p>
               <p>Sedaj bi pa rada rekla še nekaj o sami vsebini interpelacije, mojem osebnem odnosu do nje in pa nenazadnje tudi stališču skupine, katere članica sem.</p>
               <p>Ko smo se pogovarjali v skupini, kako se odločati in opredeljevati do te interpelacije, smo, takoj ko smo jo prebrali, jasno rekli, da je ne moremo in da jo absolutno ne bomo podprli. Potem se je od tistega 1.2.1996 dogajalo marsikaj. Tudi v naši poslanski skupini so bili vzgibi, da bi pa zunanji minister morda zaslužil pouk v tem smislu, da interpelacijo dejansko podpremo. Za kaj gre? Kot veste, smo bili v poslanski skupini ves čas proti španskemu predlogu, bili ves čas proti takim določilom zakona o lastninskih pravicah tujcev, kot je sedaj zapisano, ampak vendarle, ko je ta parlamentarna večina določene rešitve izglasovala, smo svoje strankarske interese in stališča, ki smo jih skušali zagovarjati tu v tem prostoru in jih uporabljamo za notranjo rabo, pozabili in spoštujemo večinsko sprejeto opredelitev tega zbora. To ne pomeni, da v nadaljevanju ne bomo še česa predlagali.</p>
               <p>Če postavimo stvar v mednarodni kontekst, kot so jo nekateri že postavljali, pomeni zavrnitev oziroma podpora interpelaciji in razrešitev zunanjega ministra razrešitev sedanje slovenske zunanje politike, pomeni z vidika kredibilnosti Slovenije v mednarodnih krogih to, da slovenska država ni kredibilna.</p>
               <p>In kot rečeno, Demokrati Slovenije na to ne moremo pristajati, kajti zamenjava sedanjega nosilca zunanje politike, ki je zamenjal prejšnjega nosilca zunanje politike, pomeni vrnitev najverjetneje na prejšnjo linijo zunanje politiko, ki je morda ali pa po mojem prepričanju še bolj vpeta v strogo strankarske okvire, in ne bo ali ne bi bila v dobro slovenski državi. Tako, da če povem odkrito, smo in v skupini in sama osebno razdvojeni, ampak če moram tehtati med tem, kar sem omenjala, potem seveda, v osebnem imenu tokrat govorim, te interpelacije ne morem podpreti. Hvala.</p>
            </sp>
            <sp xml:id="SDZ1-Redna-39-1996-05-16.sp64">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Kopše - ga ni, torej dajem besedo gospodu Jelinčiču, ki je naslednji prijavljen.</p>
            </sp>
            <sp xml:id="SDZ1-Redna-39-1996-05-16.sp65">
               <speaker>ZMAGO JELINČIČ:</speaker>
               <p>Hvala lepa. Najprej bi morda tukaj repliciral kolegici Simšičevi. Jaz se ne strinjam s tem, da bi bil španski predlog v kakršnikoli obliki kakršnakoli strankarska zadeva. Gre za državno zadevo največjega pomena in tukaj je spodletelo naši Vladi v prvi vrsti, in seveda tudi parlamentu v drugi vrsti. Kar se tiče kredibilnosti, je treba vedeti, da slovenska Vlada v svetu nima kredibilnosti. Zato ne bi jaz govoril, da slovenska država nima kredibilnosti, država je nekaj drugega, Vlada, sedanja, je pa res nima. Zato tudi zahteva Evropa, da se vse te zadeve in vsi ti španski predlogi potrdijo v parlamentu, in v končni fazi, da se izglasuje zakon ravno zaradi tega, ker obljube Vlade niso dovolj zaradi pomanjkanja kredibilnosti te Vlade, in ravno tako seveda tudi zunanjega ministrstva in ministra. Oglasil sem se pa na to zadevo še enkrat zaradi tega, ker so mi nekateri kolegi rekli, da bi morda vsaj kakšen konkreten primer lahko bolj decidirano navedel iz tiste zbirke napak gospoda zunanjega ministra. Zagotovo - navedel bom recimo tri - eden je ta, da smo na zasedanju Odbora za mednarodne odnose že pred nekaj meseci, približno štirimi meseci, izglasovali, da Vlada mora, mislim da v mesecu dni, pripraviti izhodišča za morebitno mednarodno arbitražo, kar se tiče meje med Slovenijo in Hrvaško. Vendar Ministrstvo za zunanje zadeve ignorira sklep Odbora za mednarodne odnose in nič podobnega nismo dobili na mizo. In žal izgleda, da še kar nekaj časa ne bomo dobili, če sploh bomo kdaj.</p>
               <p>Drugi primer je recimo zahteva, ki jo je naša stranka vložila, in sicer, da se prekvalificirajo mednarodni mejni prehodi v Istri v meddržavne prehode. Odgovor, ki ga je Vlada poslala, je tako brez soli, da imam močan občutek, da Ministrstvo za zunanje zadeve ne loči mednarodnih od meddržavnih oziroma maloobmejnih prehodov, kajti pravi, da prekvalifikacija iz mednarodnih v meddržavne prehode zahteva soglasje obeh držav; to namreč ne drži. Če bi prekvalificirali iz mednarodnih v maloobmejne prehode, tukaj je potrebno soglasje obeh držav. V primeru prekvalifikacije iz mednarodnih v meddržavne gre lahko tudi za enostranski akt, ki ga pač spoštuje naša stran; kar se pa Hrvatov tiče, konec koncev ni to naša zadeva.</p>
               <p>In še nekaj bi navedel, kar je tudi pravzaprav eklatanten primer grozljivega delovanja in nekako skritega delovanja naše zunanje politike. Gre za zapisnik sestanka Komisije za državne meje z dne 14.7.1995, ki ga je vodil dr. Josip Grobelnik. Namreč, v tem dokumentu, ki ga je sestavila naša stran, je napisano, da se meja reši tako, da so vasi levo od Dragonje hrvaške. To se pravi, tiste vasi, Mlini, Bužini in še kaj drugega, so hrvaške - tukajle, to je napisala naša komisija in to je blagoslovilo Ministrstvo za zunanje zadeve! Vse to za hrbtom Državnega zbora! Mislim, da na tako delo zunanjega ministrstva nikakor ne moremo pristajati.</p>
            </sp>
            <sp xml:id="SDZ1-Redna-39-1996-05-16.sp66">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. S tem je druga skupina prijav izčrpana. Želi še kdo besedo? Gospod Poljšak.</p>
            </sp>
            <sp xml:id="SDZ1-Redna-39-1996-05-16.sp67">
               <speaker>MARIJAN POLJŠAK:</speaker>
               <p>Zdi se mi pošteno, da povem, kako in zakaj bom glasoval. Glasoval bom za interpelacijo. Ni rečeno, da bodo vsi, ki so tukaj govorili, glasovali za interpelacijo ali pa proti njej, natanko tako glasovali. Tako, da je vprašanje, kako bo zadeva v resnici izgledala, in bomo že zadeve analizirali. No, mogoče se bo tokrat uresničilo, da se bo zgodilo tisto, kar ljudje govorijo, da ne bo to samo navidezna politika. In sicer za interpelacijo ne bom glasoval zaradi navedb, ki so v interpelaciji v prvem odstavku, kjer piše zaradi osebne nesposobnosti. To je relativna stvar - osebna nesposobnost, jaz dvomim, da se gospod Thaler ni po svojih močeh pač boril v smislu ustrezne politike in političnih navodil, ki jih je dobival za politiko - tega ne verjamem - ki je povzročila zastoj v slovenskih pogajanjih. Zastoj je bil tudi relativno normalen, ker tukaj, v Sloveniji je javno mnenje negativno in to se kaže potem v odgovoru in obrazložitvi gospoda Thalerja v njegovem govoru na 9. strani, kjer piše, kako se politično mnenje spreminja. On pravi, tako je povedal, tudi tukaj je bral. Slovenska javnost si tega prav gotovo ne želi. Tudi zadnji politbarometer, se pravi, slovensko javno mnenje se spreminja. To je ta politika počasnega spreminjanja slovenskega javnega mnenja, da se spremeni in počasi sprejme tudi spremembo 68. člena ustave, kot tukaj piše: Podobno vzpodbudno raste iz meseca v mesec v zadnjem času tudi procent tistih, ki pritrdilno odgovarjajo na vprašanja, ali naj Slovenija spremeni 68. člen ustave. Zdaj je že 64. Te analize še nisem videl, ki jo ima gospod Thaler. To ni važno. Važno je, da si on misli, da je že 68% prebivalstva za to, da se 68. člen ustave spremeni oziroma 64%. Bistvo je to, da vsa ta politika v preteklosti dela v to smer, da bi Slovence prepričala, ali da bi se Slovenci naveličali potrpežljivosti, ker se računa, ali verjetno vladajoča politika računa, da imajo Slovenci v glavah fiksno idejo, da morajo priti v Evropo. So pa proti spremembi 68. člena. Zdaj pa jih je treba počasi mehčati. Prepričan sem in to zato, ker se Slovence na tak diplomatski način mehča, da bi spremenili svoje mišljenje in da bi lepo počasi politik za politikom, stranka za stranko popustila zaradi take politike. Zaradi takega dela, v katerem sodeluje tudi gospod Thaler, bom glasoval za interpelacijo. Mene ne moti, če bomo za interpelacijo glasovali različni iz različnih razlogov. Opozicija, ki smo, in če smo v večini, bomo sedaj pokazali našo zrelost, ali smo sposobni pokazati Slovencem, da se bo politika spremenila. Doslej so nas lahko držali v šahu zaradi različnosti. Ljudi spreš med seboj in vladaš. Zdaj bomo pokazali, ker teoretično bo gospod Thaler padel. Ali bo gospod Thaler res padel, je odvisno od nas in mi bomo pokazali pred slovensko javnostjo, ali smo zreli za to, da bomo v bližnji bodočnosti postavili na noge novo politiko.</p>
            </sp>
            <sp xml:id="SDZ1-Redna-39-1996-05-16.sp68">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo besedo? Gospod Janez Podobnik.</p>
            </sp>
            <sp xml:id="SDZ1-Redna-39-1996-05-16.sp69">
               <speaker>JANEZ PODOBNIK:</speaker>
               <p>Gospod predsednik, kolegice in kolegi! Rad bi na kratko repliciral nastopu gospoda Poljšaka, predvsem njegovim prvotnim besedam in zaključku. Ker se veliko govori oziroma, da se ne bi še naprej govorilo, da nekateri poslanci govorijo, da bodo glasovali tako, kot bodo, potem bo pa rezultat drugačen na glasovanju, predlagam, da je glasovanje o interpelaciji javno. Hvala.</p>
            </sp>
            <sp xml:id="SDZ1-Redna-39-1996-05-16.sp70">
               <speaker>PREDSEDNIK JOŽEF ŠKOLČ:</speaker>
               <p>Glasovanje o interpelaciji je praviloma javno, je pa možno, da je glasovanje tajno, če to zahteva skupina 10 poslancev oziroma predlagatelji in ker ni konec razprave in ker ni takega predloga, bomo o tem glasovali na koncu. Gospod Kopše se je javil k besedi.</p>
            </sp>
            <sp xml:id="SDZ1-Redna-39-1996-05-16.sp71">
               <speaker>JOŽEF KOPŠE:</speaker>
               <p>Gospod minister. Ta interpelacija, katere sopodpisnik sem, ima namen v tem parlamentu prepričati kolegice poslanke in kolege poslanke, da v izogib nadaljnji škodi v zunanji politiki Republike Slovenije poizkuša doseči z zamenjavo, ali bo odpoklical ministra za zunanje zadeve, spremeniti politiko, zunanjo politiko Republike Slovenije. V interpelaciji so glavne točke zapisane, več ali manj je bilo povedano. V zunanji politiki Slovenije niso bili samo ti odnosi z Evropo, odnosi z Evropo pomenijo tudi odnose z zahodnoevropsko unijo. Odnosi z Evropo, s svetom, pomenijo tudi vojaške in ostale zveze, odnosi z Evropo pomenijo tudi odnose z NATOM.</p>
               <p>Gospod minister, moj edini očitek, ki velja ministrstvu, razen že povedanih, ki jih ne bom ponavljal, ki so predvolilni boji, je ta. V mesecu septembru leta 1995 je naša misija v Belgiji z vednostjo in pomočjo NATA sestavila ponudbo za Republiko Slovenijo za svoje potrebe, za potrebe, ki jih ima NATO danes v Bosni in Hercegovini in v teh vojaško ogroženih območjih. Ta ponudba je sestavljala uporabo določenih infrastrukturnih objektov; ta ponudba je sestavljala...</p>
            </sp>
            <sp xml:id="SDZ1-Redna-39-1996-05-16.sp72">
               <speaker>PREDSEDNIK JOŽEF ŠKOLČ:</speaker>
               <p>Gospod Kopše, na tej točki, mogoče vas res takrat ni bilo, sem prekinil poslanca Jelinčiča, ker to ni predmet interpelacije in tudi vas pozivam, da se vrnete k tem petim točkam, za katere ne dvomim, da jih poznate, saj ste med podpisniki interpelacije.</p>
            </sp>
            <sp xml:id="SDZ1-Redna-39-1996-05-16.sp73">
               <speaker>JOŽEF KOPŠE:</speaker>
               <p>Hvala lepa. Bom upošteval to, kar ste rekli. Ponudba je bila dogovorjena z NATOM, poslana zunanjemu ministrstvu, obrambno ministrstvo...</p>
            </sp>
            <sp xml:id="SDZ1-Redna-39-1996-05-16.sp74">
               <speaker>PREDSEDNIK JOŽEF ŠKOLČ:</speaker>
               <p>Gospod Kopše, jaz...</p>
            </sp>
            <sp xml:id="SDZ1-Redna-39-1996-05-16.sp75">
               <speaker>JOŽEF KOPŠE:</speaker>
               <p>.. ni bilo odgovora do danes. <stage>(Izključen mikrofon.)</stage></p>
            </sp>
            <sp xml:id="SDZ1-Redna-39-1996-05-16.sp76">
               <speaker>PREDSEDNIK JOŽEF ŠKOLČ:</speaker>
               <p>Gospod Kopše, prosim vas, da upoštevate tisto, kar je red na seji. Želi še kdo razpravljati? <stage>(Ne želi.)</stage> Torej sprašujem ministra, če želi odgovoriti na zastavljena vprašanja ali ponovno nastopiti? <stage>(Ne želi.)</stage> Ker ne želi nihče več razpravljati, zaključujem razpravo. Gospod Anderlič ima proceduralen predlog.</p>
            </sp>
            <sp xml:id="SDZ1-Redna-39-1996-05-16.sp77">
               <speaker>TONE ANDERLIČ:</speaker>
               <p>V imenu poslanske skupine Liberalne demokracije prosim za 5 minut pavze, da bomo vložili predlog za tajno odločanje o interpelaciji in o delu in odgovornosti ministra za zunanje zadeve. Hvala.</p>
            </sp>
            <sp xml:id="SDZ1-Redna-39-1996-05-16.sp78">
               <speaker>PREDSEDNIK JOŽEF ŠKOLČ:</speaker>
               <p>Predlagam, da ne zapuščate dvorane. Sejo bomo nadaljevali čez 5 minut.</p>
            </sp>
            <stage type="time">(Seja je bila prekinjena ob 14.56 uri in se je nadaljevala ob 15.02 uri.)</stage>
            <sp xml:id="SDZ1-Redna-39-1996-05-16.sp79">
               <speaker>PREDSEDNIK JOŽEF ŠKOLČ:</speaker>
               <p>Ugotavljam prisotnost! <stage>(37 poslank in poslancev.)</stage> Ponovno ugotavljam prisotnost! <stage>(49 poslank in poslancev.)</stage> Zbor je sklepčen in lahko nadaljuje z delom.</p>
               <p>Skupina poslancev, s prvopodpisanim gospod Tonetom Anderličem, predlaga v skladu s 87. členom poslovnika, da zbor o vloženi nezaupnici ministru za zunanje zadeve odloči s tajnim glasovanjem. Želi kdo v zvezi s tem besedo? Ugotovimo sklepčnost za glasovanje o tem predlogu! <stage>(48 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(40 poslancev.)</stage></p>
               <p>Ugotavljam, da ta predlog ni sprejet.</p>
               <p>Torej prehajamo na glasovanje. In na glasovanje dajem... Prosil bi vas za mir v dvorani. Gospod Podobnik ima proceduralni predlog. Izvolite. Gospod Podobnik, imate besedo.</p>
            </sp>
            <sp xml:id="SDZ1-Redna-39-1996-05-16.sp80">
               <speaker>JANEZ PODOBNIK:</speaker>
               <p>Gospod predsednik, poslanke in poslanci! V imenu poslanske skupine bi prosil za pet minut odmora, da bomo poslanci v skladu s poslovnikom vložili zahtevo za posamično izjasnjevanje. Hvala.</p>
            </sp>
            <sp xml:id="SDZ1-Redna-39-1996-05-16.sp81">
               <speaker>PREDSEDNIK JOŽEF ŠKOLČ:</speaker>
               <p>Kako boste pa to dosegli? ...<stage>(Pripombe iz klopi.)</stage>... Dam vam pet minut. Torej sejo nadaljujemo 12 minut čez tretjo uro. Prosil bi vas, da ne zapuščate dvorane.</p>
            </sp>
            <stage type="time">(Seja je bila prekinjena ob 15.06 uri in se je nadaljevala ob 15.14 uri.)</stage>
            <sp xml:id="SDZ1-Redna-39-1996-05-16.sp82">
               <speaker>PREDSEDNIK JOŽEF ŠKOLČ:</speaker>
               <p>Prosil bi vas, da zasedete svoja mesta. Ugotavljam prisotnost za nadaljevanje seje! <stage>(60 poslank in poslancev.)</stage></p>
               <p>Na glasovanje dajem predlog skupine poslancev s prvopodpisanim gospodom Žarkom Pregljem, da se na podlagi tretjega odstavka 89. člena Poslovnika Državnega zbora glasuje o interpelaciji s poimenskim izrekanjem. Ugotovimo sklepčnost! <stage>(74 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da predlog ni sprejet.</p>
               <p>Torej, v drugem odstavku 118. člena Ustave Republike Slovenije je nezaupnica ministru izrečena, če zanjo glasuje večina vseh poslancev, to je 46 ali več poslancev. Če je nezaupnica izglasovana, se šteje, da je minister razrešen.</p>
               <p>Na glasovanje dajem predlog naslednjega sklepa: "Državni zbor Republike Slovenije na podlagi vložene interpelacije izreka nezaupnico ministru za zunanje zadeve, gospodu Zoranu Thalerju". Ugotovimo sklepčnost! <stage>(76 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(26 poslancev.)</stage></p>
               <p>Ugotavljam, da je ministru za zunanje zadeve, gospodu Zoranu Thalerju izrečena nezaupnica in s tem je na podlagi drugega odstavka 118. člena Ustave Republike Slovenije Državni zbor Republike Slovenije razrešil gospoda Zorana Thalerja funkcije ministra za zunanje zadeve. Gospod Zoran Thaler mora na podlagi 115. člena Ustave Republike Slovenije opravljati tekoče posle do izvolitve novega ministra za zunanje zadeve. Gospodu ministru Zoranu Thalerju se za delo, ki ga je opravljal kot minister za zunanje zadeve Republike Slovenije zahvaljujem in mu želim vse dobro izven te dvorane. S tem je ta točka dnevnega reda zaključena. <stage>(Aplavz.)</stage>          </p>
               <p>Prehajamo na naslednje točke dnevnega reda. Prehajamo na <title>1.A TOČKO DNEVNEGA REDA - OBVESTILO OKRAJNEGA SODIŠČA V LJUBLJANI V ZVEZI S KAZENSKIM POSTOPKOM ZOPER POSLANCA DRŽAVNEGA ZBORA</title>.</p>
               <p>Obvestilo je v obravnavo zboru predložilo Okrajno sodišče v Ljubljani v zvezi s kazenskim postopkom zoper poslanca Državnega zbora, mag. Janeza Kocijančiča. Obvestilo je obravnavala Mandatno-imunitetna komisija, ki je zboru pisno poročala. Želi poročevalka besedo? Besedo dajem gospe Skukovi.</p>
            </sp>
            <sp xml:id="SDZ1-Redna-39-1996-05-16.sp83">
               <speaker>NADA SKUK:</speaker>
               <p>Hvala za besedo. Mandatno-imunitetna komisija je nemudoma obravnavala obvestilo pristojnega organa za to zadevo, in sicer gre za obtožni predlog subsidiarnih tožilcev Janeza Avblja in Marjana Štefančiča zoper poslanca Državnega zbora, gospoda mag. Janeza Kocijančiča zaradi kaznivega dejanja preprečitve vrnitve na delo po 292. členu kazenskega zakona, v zvezi s členom 3/2 kazenskega zakonika. Seje komisije se je udeležil tudi poslanec mag. Janez Kocijančič in izjavil, da se v predmetnem kazenskem postopku ne sklicuje na imuniteto, kot je to izjavil že v prejšnjem mandatu, ko mu Državni zbor tudi ni priznal imunitete in je kazenski postopek lahko neovirano tekel. Člane komisije je dodatno seznanil s potekom postopka pred sodiščem in opozoril na dejstvo, da ga je postopek do sedaj izredno obremenjeval pri njegovem poslanskem delu, saj je bil samo zaradi udeležbe na glavnih obravnavah in drugih postopkov pred sodiščem odsoten približno 20 dni. Predsednica je prisotne seznanila - se pravi, jaz - s predmetno zadevo in opozorila sem na kriterije, ki si jih je komisija oblikovala v času svojega delovanja in jih upošteva pri odločanju v konkretnem primeru. V razpravi so sodelovali vsi prisotni člani komisije. Večina članov je bila enotnega mnenja, da pomeni kazenski postopek v predmetni zadevi za obravnavanega poslanca veliko oviro pri njegovem delu v Državnem zboru, zato so predlagali, da se mu prizna imuniteto. Ob tako izraženih mnenjih pa sem jaz kot predsednica opozorila na dejstvo, da sicer postopek pred sodiščem pomeni veliko oviro za delo poslanca, vendar pa je pri tem potrebno upoštevati, da kazenskega postopka v kratkem času zaradi zastaranja ne bo več mogoče voditi. Poleg tega očitano kaznivo dejanje ni v povezavi s poslanskim delom, obravnavani poslanec pa se na imuniteto tudi ne sklicuje. Glede na kriterije, ki jih komisija upošteva pri svojem odločanju do sedaj, sem menila, da se v tem primeru ne prizna imuniteta. Na podlagi omenjene razprave je bilo nato z glasovanjem odločeno s 3 glasovi za in 2 proti, da Državnemu zboru Republike Slovenije predlagamo, da sprejme sklep, da se na podlagi tretjega odstavka 83. člena ter tretjega odstavka 22. člena zakona o poslancih v zvezi z obvestilom Okrajnega sodišča v Ljubljani, opravilna številka 1k-28/96, z dne 18.4.1996, prizna imuniteto poslancu Državnega zbora Republike Slovenije gospodu mag. Janezu Kocijančiču in ne dovoli nadaljevanje kazenskega postopka.</p>
            </sp>
            <sp xml:id="SDZ1-Redna-39-1996-05-16.sp84">
               <speaker>PREDSEDNIK JOŽEF ŠKOLČ:</speaker>
               <p>Hvala. Na podlagi drugega odstavka 38. člena poslovnika Državni zbor ob vzpostavitvi ali odvzemu poslanske imunitete odloča brez razprave in brez obrazložitve poslanskih glasov.</p>
               <p>Na glasovanje dajem naslednji sklep: Državni zbor Republike Slovenije na podlagi tretjega odstavka 83. člena Ustave Republike Slovenije ter tretjega odstavka 22. člena zakona o poslancih v zvezi z obvestilom Okrajnega sodišča v Ljubljani, opravilna številka Ik-28/96, z dne 18.4.1996 v zvezi z obtožnim predlogom subsidiarnih tožilcev Janeza Avblja in Marjana Štefančiča zoper poslanca Državnega zbora gospoda mag. Janeza Kocijančiča zaradi kaznivega dejanja preprečitve vrnitve na delo po 292. členu KZ v zvezi s členom 3/II KZ prizna imuniteto poslancu Državnega zbora Republike Slovenije gospodu mag. Janezu Kocijančiču in ne dovoli nadaljevanja kazenskega postopka. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da sklep ni sprejet.</p>
               <p>S tem je ta točka dnevnega reda zaključena.</p>
               <p>Prehajamo na <title>1.B TOČKO DNEVNEGA REDA - OBRAVNAVA SPREMEMBE POROČILA O GOSPODARSKIH ZDRUŽBAH, PODJETJIH ALI ZAVODIH, ZA KATERE V SKLADU S PRVIM ODSTAVKOM 20. ČLENA ZAKONA O NEZDRUŽLJIVOSTI OPRAVLJANJA JAVNE FUNKCIJE S PRIDOBITNO DEJAVNOSTJO VELJA PREPOVED POSLOVANJA Z DRŽAVO, JAVNIMI PODJETJI IN JAVNIMI ZAVODI</title>.</p>
               <p>Spremembo poročila je zboru predložila komisija po zakonu o nezdružljivosti opravljanja javne funkcije s pridobitno dejavnostjo. Želi poročevalec komisije besedo? <stage>(Ne želi.)</stage> Želi besedo predstavnik sekretariata? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Želi kdo razpravljati o tem? <stage>(Ne želi.)</stage></p>
               <p>Ker ne želi nihče razpravljati, predlagam Državnemu zboru, da v skladu s tretjim odstavkom 20. člena zakona o nezdružljivosti opravljanja javne funkcije s pridobitno dejavnostjo sprejme naslednji sklep: "Državni zbor Republike Slovenije se je seznanil s spremembo poročila o gospodarskih družbah, podjetjih ali zavodih, za katere v skladu s prvim odstavkom 20. člena zakona o nezdružljivosti opravljanja javne funkcije s pridobitno dejavnostjo velja prepoved poslovanja z državo, z javnimi podjetji in javnimi zavodi. Sprememba poročila se objavi v Uradnem listu Republike Slovenije". Želi kdo razpravljati o tem predlogu sklepa? <stage>(Ne želi.)</stage></p>
               <p>Torej ugotavljam prisotnost za glasovanje o tem predlogu sklepa. Ugotovimo sklepčnost! <stage>(42 prisotnih.)</stage> Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog sklepa sprejet.</p>
               <p>S tem je tudi zaključena točka dnevnega reda.</p>
               <p>Prehajamo na <title>2. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO SLOVAŠKE REPUBLIKE NA PODROČJU KARANTENE IN VARSTVA RASTLIN</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? <stage>(Ne želi.)</stage> Predlog zakona je obravnaval Odbor za mednarodne odnose kot matično delovno telo. Želi kdo besedo? <stage>(Ne želi.)</stage> Želi besedo predsednik sekretariata? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem, če jo želijo seveda. <stage>(Ne.)</stage></p>
               <p>Ker ne želi nihče razpravljati in ker k predlogu zakona do začetka obravnave ni bil predložen noben pismeni amandma, predlagam zboru, da skladno z drugim odstavkom 213. člena poslovnika Državnega zbora sklene, da bo glasoval le o predlogu zakona v celoti. S tem v zvezi vas želim opozoriti, da navedeni predlog sklepa ni sprejet, če mu nasprotuje najmanj tretjina navzočnih poslancev. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sklepa sprejet.</p>
               <p>Tako dajem na glasovanje predlog zakona v celoti. Ugotovimo sklepčnost! <stage>(41 prisotnih.)</stage> Ponovno ugotavljam prisotnost in pozivam vodje in sekretarje poslanskih skupin, da zagotovijo sklepčnost, kateri smo bili priča še slabe pol ure nazaj, da lahko nadaljujemo normalno z delom. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog zakona sprejet.</p>
               <p>S tem je točka dnevnega reda zaključena.</p>
               <p>Prehajamo na <title>3. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO SLOVAŠKE REPUBLIKE O SODELOVANJU NA PODROČJU VETERINARSKE MEDICINE</title>.</p>
               <p>Predlog zakona je v obravnavo zboru predložila Vlada Republike Slovenije. Želi kdo besedo? <stage>(Ne.)</stage> Predlog je obravnaval Odbor za mednarodne odnose kot matično delovno telo. Predstavnik? <stage>(Ne želi besede.)</stage> Želi besedo predstavnik sekretariata? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem. Ker ne želi nihče razpravljati in ker k predlogu zakona do začetka obravnave ni bil predložen pisni amandma, predlagam zboru, da skladu z drugim odstavkom 213. člena poslovnika sklene, da bo glasoval le o predlogu zakona v celoti. S tem v zvezi vas opozarjam, da navedeni predlog sklepa ne bo sprejet, če mu bo nasprotovala najmanj tretjina navzočih poslancev. Ugotovimo sklepčnost! <stage>(44 prisotnih.)</stage> Ponovno ugotavljam prisotnost! <stage>(45 prisotnih.)</stage> Ponovno ugotavljam prisotnost in ponovno pozivam funkcionarje poslanskih skupin, da zagotovijo sklepčnost v dvorani. <stage>(46 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je sklep sprejet.</p>
               <p>Tako dajem na glasovanje predlog zakona v celoti. Ugotovimo sklepčnost! <stage>(41 prisotnih.)</stage> Ponovno ugotavljam prisotnost in ponovno pozivam vodje poslanskih skupin, katerih poslanske skupine so se razredčile, da zagotovijo sklepčnost! <stage>(47 prisotnih.)</stage></p>
               <p>Kdo je za za zakon v celoti? <stage>(39 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je zakon sprejet.</p>
               <p>Točka dnevnega reda je zaključena.</p>
               <p>Smo pri <title>4. TOČKI DNEVNEGA REDA - OBRAVNAVI PREDLOGA ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE HRVAŠKE O VETERINARSKEM SODELOVANJU</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? <stage>(Ne želi.)</stage> Predlog zakona je obravnaval Odbor za mednarodne odnose, kot matično delovno telo. Želi poročevalec besedo? <stage>(Ne želi.)</stage> Želi besedo predstavnik sekretariata? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Želi kdo razpravljati o tem predlogu zakona? <stage>(Ne želi.)</stage> V skladu z ustaljeno proceduro predlagam sklep, da glasujemo o zakonu v celoti. Ugotovimo sklepčnost! <stage>(45 prisotnih.)</stage> Ponovno ugotavljam prisotnost! <stage>(45 prisotnih.)</stage> Ponovno ugotavljam prisotnost! <stage>(44 prisotnih.)</stage> Prosil bi vodje in sekretarje poslanskih skupin, tokrat zares, da zagotovijo sklepčnost v dvorani. Ugotavljamo prisotnost, gospe in gospodje! <stage>(45 prisotnih.)</stage> Jaz vas opozarjam, da seveda nameravam, da sejo peljemo do 19. ure glede na to, da mi marsikdo očita, da delo zbora ni organizirano, tako da bi lahko glasovali o vseh stvareh, ki jih imamo na zalogi. Seveda pa ni v moji moči, da vas prisilim, da tukaj sedite. Seja je bila razpisana regularno, dnevni red je bil sprejet z večino, odgovornosti vodij in sekretarjev poslanskih skupin pa je, da pomagajo pri zagotavljanju sklepčnosti v dvorani. Ponovno ugotavljam prisotnost! <stage>(50 prisotnih.)</stage></p>
               <p>Kdo je za ta proceduralni predlog? <stage>(28 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Dajem na glasovanje zakon v celoti. Ugotavljam prisotnost! <stage>(34 prisotnih.)</stage> Prosil bi za ustrezno koncentracijo v dvorani. Ugotavljamo prisotnost za glasovanje o zakonu v celoti. <stage>(45 prisotnih.)</stage> Ponovno ugotavljamo sklepčnost! <stage>(46 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je zakon sprejet.</p>
               <p>Ta točka dnevnega reda je zaključena.</p>
               <p>Prehajamo k <title>5. TOČKI DNEVNEGA REDA - OBRAVNAVANJE PREDLOGA ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE MADŽARSKE O SODELOVANJU NA PODROČJU VETERINARSKE MEDICINE</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? <stage>(Ne želi.)</stage> Predlog zakona je obravnaval Odbor za mednarodne odnose. Želi besedo poročevalec odbora? <stage>(Ne želi.)</stage> Želi besedo predstavnik Sekretariata za zakonodajo? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Želi kdo razpravljati o tem zakonu? <stage>(Ne želi.)</stage></p>
               <p>Dajem torej najprej na glasovanje proceduralni predlog, da glasujemo o zakonu v celoti. Ugotovimo sklepčnost! <stage>(42 prisotnih.)</stage> Ponovno ugotavljam prisotnost! <stage>(48 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Dajem na glasovanje predlog zakona v celoti. Ugotavljam prisotnost! <stage>(44 prisotnih.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog zakona sprejeta.</p>
               <p>Točka dnevnega reda je zaključena.</p>
               <p>Prehajamo na <title>6. TOČKO DNEVNEGA REDA - OBRAVNAVA PREDLOGA AKTA O NASLEDSTVU SPORAZUMOV NEKDANJE JUGOSLAVIJE S ŠVICARSKO KONFEDERACIJO, KI NAJ OSTANE V VELJAVI MED REPUBLIKO SLOVENIJO IN ŠVICARSKO KONFEDERACIJO</title>.</p>
               <p>Predlog akta je v obravnavo zboru predložila Vlada Republike Slovenije. Ali želi predstavnik Vlade besedo? <stage>(Ne.)</stage> Predlog akta je v obravnaval Odbor za mednarodne odnose. Ali želi besedo poročevalec? <stage>(Ne.)</stage> Ali želi besedo predstavnik sekretariata? <stage>(Ne.)</stage> Ali želijo besedo predstavniki poslanskih skupin? <stage>(Ne.)</stage> Ali želi kdo razpravljati o tem aktu? <stage>(Ne.)</stage> Na glasovanje dajem najprej proceduralni predlog, da glasujemo o aktu v celoti. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Na glasovanje dajem predlog akta v celoti. Ugotovimo sklepčnost! <stage>(44 prisotnih.)</stage> Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog akta sprejet.</p>
               <p>S tem je točka dnevnega reda zaključena.</p>
               <p>Prehajamo na <title>7. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI KONVENCIJE O BIOLOŠKI RAZNOVRSTNOSTI</title>.</p>
               <p>Predlog zakona je v obravnavo zboru predložila Vlada Republike Slovenije. Ali želi predstavnik Vlade besedo? <stage>(Ne.)</stage> Predlog zakona je obravnaval Odbor za mednarodne odnose kot matično delovno telo. Ali želi poročevalec besedo? <stage>(Ne.)</stage> Ali želi besedo predstavnik sekretariata? <stage>(Ne.)</stage> Ali želijo besedo predstavniki poslanskih skupin? <stage>(Ne.)</stage> Ali želi kdo razpravljati o tem predlogu zakona? Gospod Pregelj.</p>
            </sp>
            <sp xml:id="SDZ1-Redna-39-1996-05-16.sp85">
               <speaker>ŽARKO PREGELJ:</speaker>
               <p>Spoštovani! Pred nami je ratifikacija izredno pomembne konvencije o biološki raznovrstnosti. Navidez izgleda ta ratifikacija kot vse ostale splošna, večkrat so tudi čisto rutinske, toda v tem primeru gre za pomemben mednarodni sporazum, h kateremu bo končno pristopila tudi naša država in ki pred njo postavlja vrsto obvez. Zato menim, da je prav, da ga končno potrdimo z ratifikacijo in da to konvencijo tudi vzamemo zares, kajti konvencija o biološki raznovrstnosti je v bistvu ena od temeljnih konvencij, ki bo verjetno doživela v bodoče še marsikatero spremembo, saj se ravno razvoj znanosti vključuje v to področje na izredno dinamičen način in postavlja pred državljane tega planeta vrsto dilem. Marsikatera dogajanja, tako pri tistih bioloških vrstah, ki jih človek uporablja v prehrani in nanje želi tako ali drugače vplivati, predvsem v smislu povečanja njihove produktivnost, kakor tudi pri drugih, ki pomenijo določeno značilnost ali samobitnost za posamezne prostore oziroma življenjska okolja, ti problemi so pač postavljeni pod vprašaj. Vemo, da se z nenačrtnim vzrejanjem, kakor tudi uvažanjem različnih vrst, lahko marsikaj spremeni, lahko se tudi bistveno spremeni življenjsko okolje nam znanih bioloških vrst. Zato upam, da je Vlada, ko je predložila Državnemu zboru v ratifikacijo to konvencijo, z njo mislila resno in da jo bo veliko bolj upoštevala in se držala njenih določil, kot se drži nekaterih konvencij, ki smo jih sicer zelo hitro podpisali, pa še sedaj niso v realizaciji, na primer, alpska konvencija in podobno. Zato, če dovolite, še enkrat za konec poudarim pomen te konvencije in upam v resnost Vlade, ki jo je predlagala. Hvala lepa.</p>
            </sp>
            <sp xml:id="SDZ1-Redna-39-1996-05-16.sp86">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? <stage>(Ne želi.)</stage> Tudi tukaj ni bil predložen noben pisni amandma in zato predlagam zboru, da opravi naprej glasovanje o proceduralnem sklepu, da glasujemo o predlogu zakona v celoti. Ugotovimo sklepčnost! <stage>(38 prisotnih.)</stage> Ponovno ugotavljamo prisotnost in seveda velja stara prošnja šefom poslanskih skupin, da zagotovijo sklepčnost v dvorani. Poslanke in poslance pa naprošam, da si do pete ure ne organizirajo sestankov izven dvorane, ker je pričakovati, da je njihovo glavno opravilo in glavna naloga v tej dvorani. <stage>(45 prisotnih.)</stage> Ponovno ugotavljam prisotnost! Drugače bom sam prisiljen poimensko pozivati poslanke in poslance, ker to ne vodi nikamor. Gospod Pregelj, popolnoma jasno je, da to lahko predlagam, ampak menim, da so poslanke in poslanci odgovorni in da opravljajo tisto, za kar so bili izvoljeni. <stage>(46 prisotnih.)</stage></p>
               <p>Kdo je za ta proceduralni predlog? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>Tako dajem na glasovanje predlog zakona v celoti. Ugotovimo sklepčnost! <stage>(42 prisotnih.)</stage> Ponovno ugotavljamo prisotnost! <stage>(48 prisotnih.)</stage></p>
               <p>Kdo je za sprejem tega zakona? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Na glasovanje dajem tudi dodatni sklep, ki ga predlaga Odbor za mednarodne odnose, ki se glasi: "Vlada Republike Slovenije naj v najkrajšem možnem roku sprejme oziroma pripravi za obravnavo v Državnem zboru vse potrebne dokumente, s katerimi bo zagotovljeno varstvo in ohranjanje nadpovprečne pestrosti in številčnosti živalskih vrst kot temeljnega elementa biološke raznovrstnosti v Republiki Sloveniji." Želi v zvezi s tem sklepom kdo razpravljati? Ne želi. Torej prisotnost za glasovanje o tem sklepu. <stage>(44 prisotnih.)</stage> Ponovno ugotavljamo sklepčnost za glasovanje o dodatnem sklepu! <stage>(44 prisotnih.)</stage> Še enkrat ugotavljam prisotnost za glasovanje o tem sklepu! <stage>(49 poslancev.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>Poslance prosim, da ne zapuščajo dvorane. S tem je ta točka zaključena.</p>
               <p>Prehajamo na <title>8. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO ROMUNIJE O SODELOVANJU V IZOBRAŽEVANJU, KULTURI, ZNANOSTI IN ŠPORTU</title>.</p>
               <p>Predlog je v obravnavo zboru predložila Vlada Republike Slovenije in sprašujem predstavnika Vlade, če želi besedo? <stage>(Ne želi. )</stage> Predlog zakona je obravnaval Odbor za mednarodne odnose. Delovno telo, poročevalec ne želi besede. Želi besedo predstavnik sekretariata? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Želi kdo razpravljati o zakonu? <stage>(Ne želi.)</stage> Dajem na glasovanje najprej proceduralni predlog, da glasujemo o tem zakonu v celoti. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sklepa sprejet.</p>
               <p>Tako dajem na glasovanje predlog zakona v celoti. Ugotovimo sklepčnost! <stage>(44 prisotnih.)</stage> Ponovno ugotavljamo prisotnost! <stage>(48 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog zakona sprejet in točka dnevnega reda zaključena.</p>
               <p>Prehajamo k <title>9. TOČKI DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA O ZDRAVSTVENEM IN TEHNOLOŠKEM SODELOVANJU MED VLADO REPUBLIKE SLOVENIJE IN VLADO ČEŠKE REPUBLIKE</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? <stage>(Ne želi.)</stage> Predlog zakona je obravnaval Odbor za mednarodne odnose. Poročevalec ne želi besede. Želi besedo predstavnik sekretariata? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Besedo dajem poslankam in poslancem, če jo želijo seveda. <stage>(Ne želijo.)</stage></p>
               <p>Najprej glasujemo o proceduralnem predlogu, da sprejmemo zakon v celoti. Ugotavljamo prisotnost! <stage>(41 prisotnih.)</stage> Ponovno ugotavljamo prisotnost! <stage>(43 prisotnih.)</stage> Še tretjič ugotavljamo prisotnost. Poslanke in poslance naprošam, da zasedajo svoja mesta. <stage>(42 prisotnih.)</stage> Seveda, ponovno ugotavljam prisotnost in ponovno prosim vodje in sekretarje poslanskih skupin, da privedejo svoje varovance v dvorano. Vsaka točka je namreč s stališča procedure enako pomembna. Ugotovimo sklepčnost! Drugače se bojim, da bomo morali nadaljevati sejo jutri. <stage>(50 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>In tako dajem na glasovanje predlog zakona v celoti. ...<stage>(Pripomba iz klopi.)</stage>... Ni možna sredi glasovanja o zakonu. Ugotovimo sklepčnost! <stage>(48 prisotnih.)</stage></p>
               <p>Kdo je za zakon v celoti? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je zakon sprejet.</p>
               <p>Točka dnevnega reda je zaključena.</p>
               <p>Prehajamo na <title>10. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI KONVENCIJE ZA VARSTVO PROIZVAJALCEV FONOGRAMOV PRED NEDOVOLJENIM PRESNEMAVANJEM NOVIH FONOGRAMOV</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? <stage>(Ne želi.)</stage> Predlog zakona je obravnaval Odbor za mednarodne odnose kot matično delovno telo. Želi poročevalec besedo? <stage>(Ne želi.)</stage> Želi besedo predstavnik sekretariata? <stage>(Ne želi.)</stage> Želijo besedo predstavniki poslanskih skupin? Gospod Jančar v imenu poslanske skupine LDS.</p>
            </sp>
            <sp xml:id="SDZ1-Redna-39-1996-05-16.sp87">
               <speaker>JANEZ JANČAR:</speaker>
               <p>Gospod predsednik, lahko mi vzamete besedo. Nisem v imenu poslanske skupine, imam pa proceduralno vprašanje.</p>
            </sp>
            <sp xml:id="SDZ1-Redna-39-1996-05-16.sp88">
               <speaker>PREDSEDNIK JOŽEF ŠKOLČ:</speaker>
               <p>Če nimate, tokrat je vprašanje za poslanske skupine. Imate proceduralni predlog v zvezi s postopkom.</p>
            </sp>
            <sp xml:id="SDZ1-Redna-39-1996-05-16.sp89">
               <speaker>JANEZ JANČAR:</speaker>
               <p>Proceduralni predlog imam glede na to, da ste dali v vaši razpravi, v medklicu, da jutri ne bomo delali, sprašujem, kdo in zakaj ste odločili, da Državni zbor jutri ne dela. Hvala lepa.</p>
            </sp>
            <sp xml:id="SDZ1-Redna-39-1996-05-16.sp90">
               <speaker>PREDSEDNIK JOŽEF ŠKOLČ:</speaker>
               <p>Jaz sem v medklicu rekel nekaj drugega, da morebiti bomo jutri delali, če ne bomo uspeli danes stvari postoriti, drugače pa seveda velja, da ta razpored sej Državnega zbora pripravlja predsednik.</p>
               <p>Želi kdo v imenu poslanskih skupin? <stage>(Ne želi.)</stage> Želi kdo razpravljati o tem predlogu zakona? <stage>(Ne želi.)</stage> Torej dajem ponovno na glasovanje proceduralni predlog, da glasujemo o zakonu v celoti. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog sprejet.</p>
               <p>Tako dajem na glasovanje predlog zakona v celoti. Ugotovimo sklepčnost! <stage>(44 prisotnih.)</stage> Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog zakona sprejet.</p>
               <p>Točka dnevnega reda je zaključena.</p>
               <p>Prehajamo k <title>11. TOČKI DNEVNEGA REDA - OBRAVNAVA PREDLOGA ZAKONA O RATIFIKACIJI MEDNARODNE KONVENCIJE ZA VARSTVO PROIZVAJALCEV FONOGRAMOV IN RADIODIFUZNIH ORGANIZACIJ</title>.</p>
               <p>Predlog zakona je v obravnavo zboru predložila Vlada Republike Slovenije. Sprašujem predstavnika Vlade, če želi besedo? <stage>(Ne.)</stage> Predlog zakona je obravnaval Odbor za mednarodne odnose kot matično delovno telo. Ali želi poročevalec besedo? <stage>(Ne.)</stage> Ali želi besedo predstavnik sekretariata? <stage>(Ne.)</stage> Ali želijo besedo predstavniki poslanskih skupin? <stage>(Ne.)</stage> Besedo dajem poslankam in poslancem. Ker ne želi nihče razpravljati, dajem na glasovanje proceduralni predlog, da v skladu z drugim odstavkom 213. člena poslovnika glasujemo o predlogu zakona v celoti. Ugotovimo sklepčnost! <stage>(42 prisotnih.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je sklep sprejet.</p>
               <p>Na glasovanje dajem predlog zakona v celoti. Ugotovimo sklepčnost! <stage>(44 prisotnih.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog zakona sprejet.</p>
               <p>Točka dnevnega reda je zaključena.</p>
               <p>Prehajamo na <title>12. TOČKO DNEVNEGA REDA - OBRAVNAVA PREDLOGA ZAKONA O SPREMEMBI IN DOPOLNITVI ZAKONA O IZVAJANJU RESOLUCIJ VARNOSTNEGA SVETA OZN, KI DOLOČAJO UKREPE ZOPER REPUBLIKO SRBIJO, REPUBLIKO ČRNO GORO IN OBMOČJE BOSNE IN HERCEGOVINE POD NADZORSTVOM SIL BOSANSKIH SRBOV</title>.</p>
               <p>Predlog zakona je v obravnavo zboru predložila Vlada Republike Slovenije. Obravnava bo tekla po predlaganem hitrem postopku in smo pri prvi obravnavi. Ali želi besedo predstavnik Vlade? Besedo dajem državni sekretarki gospe Vojki Ravbar.</p>
            </sp>
            <sp xml:id="SDZ1-Redna-39-1996-05-16.sp91">
               <speaker>MAG. VOJKA RAVBAR:</speaker>
               <p>Spoštovani predsednik, spoštovane poslanke in poslanci! Državni zbor je decembra leta 1995 sprejel spremembe in dopolnitve zakona o izvajanju resolucij Varnostnega sveta Organizacije združenih narodov, ki določajo ukrepe zoper Republiko Srbijo, Republiko Črno Goro in območja Bosne in Hercegovine pod nadzorom sil bosanskih Srbov. S temi spremembami je bila začasno ukinjena prepoved izvoza in uvoza blaga v in iz Zvezne Republike Jugoslavije ter določena območja Bosne in Hercegovine. Istočasno pa so bile prepovedane vse vrste finančnih transakcij s podjetji, bankami in finančnimi organizacijami, ki so pod nadzorom organov in pravnih oseb s sedežem v Zvezni Republiki Jugoslaviji in z določenih območij Bosne in Hercegovine in so v listi, ki jo določi Banka Slovenije. Banka Slovenije je to listo določila, in sicer tako, da je prevzela ameriško listo OPAC, dopolnjeno s subjekti, ki jih je določil neodvisni arbiter, pravni strokovnjak. Karkoli in kakorkoli oblikujemo to listo, morajo biti na njej večinoma vse banke iz Zvezne Republike Jugoslavije, ker so te odkupovale terjatve po kreditih bivše SFRJ. Ne glede na to, da je po zgoraj navedenem zakonu začasno dovoljen izvoz in uvoz blaga in storitev, razen finančnih storitev, pa je praktičen plačilni promet za ta, sicer dovoljen zunanje-trgovinski promet, blokiran. Večina podjetij v Zvezni Republiki Jugoslaviji namreč mora izvrševati plačilni promet s tujino preko svojih pooblaščenih bank, ki pa so in morajo ostati na listi. Na ta način so praktično mogoči le kompenzacijski posli in plačila v tuji gotovini. S predlagano dopolnitvijo zakona bi se do neke mere omogočil plačilni promet za dovoljen izvoz in uvoz blaga in storitev, subjekti iz Zvezne Republike Jugoslavije, in sicer na ta način, da bi Banka Slovenije na podlagi posamičnih dovoljenj omogočila odpiranje nerezidentskih tolarskih in deviznih računov pri slovenskih pooblaščenih bankah, preko katerih bi se lahko opravljal plačilni promet za dovoljen zunanje-trgovinski promet s subjekti Zvezne republike Jugoslavije, ki so na listi Banke Slovenije. Zaradi nujnosti uveljavitve zakonskih sprememb, s čimer bi se gospodarskim subjektom omogočilo tudi izvajanje plačil za sicer sproščen izvoz in uvoz blaga in storitev, ki bodo nadzorovana, predlagamo sprejem zakona po hitrem postopku.</p>
               <p>Predlog zakona je obravnaval Odbor za gospodarstvo Državnega zbora in ga tudi podprl. Vlada Republike Slovenije predlaga, da Državni zbor predloženi zakon danes obravnava ter ga sprejme. Hvala lepa.</p>
            </sp>
            <sp xml:id="SDZ1-Redna-39-1996-05-16.sp92">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Predlog zakona je obravnaval Odbor za gospodarstvo kot matično delovno telo. Besedo dajem poročevalcu, gospodu Feriju Horvatu.</p>
            </sp>
            <sp xml:id="SDZ1-Redna-39-1996-05-16.sp93">
               <speaker>FRANC (FERI) HORVAT:</speaker>
               <p>Hvala za besedo, gospod predsednik. Spoštovane kolegice in kolegi! Odbor za gospodarstvo kot matično delovno telo je obravnaval predlog zakona, ga podpira in tudi podpira hitri postopek, predlaga pa amandma k 1. členu. Namen amandmaja je, da še bolj jasno ali jasneje opredeli ta 1. člen. Potem pa predlagamo še dodatni sklep, ki ga imate v poročilu in ga ne bi bral. Vsebina sklepa je ta, da zbor priporoča Banki Slovenije, da predpiše oziroma da natančnejša navodila, kako se bo v tej dokaj delikatni situaciji dejansko opravljalo plačilni promet oziroma tiste finančne transakcije, ki so vezane na trgovinsko poslovanje in ki jih ta zakon dovoljuje. Rekel bi še to zraven, da se je že na odboru postavilo vprašanje in se lahko tudi v razpravi postavi, da če ni bilo možno tega že takrat vedeti, ko smo zakon sprejemali, ki smo slišali, da je bil sprejet v decembru in dejansko ni mogel zaživeti. Taka diskusija se lahko odpre, vendar nam kaj dosti ne koristi, tako da bi predlagal, da zakon sprejmemo in da se dejansko omogoči potem, da zakon zaživi in da se vsaj tiste trgovinske transakcije, ki so v interesu slovenskega gospodarstva, da se jih lahko opravlja. Dodatno bi še rekel to, da v tem času, glede na to, da so, ko smo zakon sprejemali, tudi bili izraženi pomisleki, ali je primerno, da smo tako hitro tak zakon sprejeli, da so v tem času države, predvsem zahodno-evropske, zelo intenzivirale, na podoben način intenzivirale gospodarsko sodelovanje s temi državami, ki jih zadeva ta zakon. Hvala lepa.</p>
            </sp>
            <sp xml:id="SDZ1-Redna-39-1996-05-16.sp94">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo predstavnik sekretariata? <stage>(Ne želi.)</stage> Želijo besedo predstavniki poslanskih skupin? Gospod Jelinčič.</p>
            </sp>
            <sp xml:id="SDZ1-Redna-39-1996-05-16.sp95">
               <speaker>ZMAGO JELINČIČ:</speaker>
               <p>Hvala za besedo. Mislim, da je smiselno sprejeti ta zakon, kajti gospodarski tokovi, v katerih Slovenija zaostaja, so že bistveno močnejši z deželami ostale zahodne Evrope in mislim, da pravzaprav je zadnji trenutek, da sprejmemo ta zakon. Mogoče celo malo že zamujamo. Podpiram tudi amandma, ki ga je dal odbor, kakor tudi dodatni sklep, ki še bolj eksaktno pojasnjuje situacijo. Hvala.</p>
            </sp>
            <sp xml:id="SDZ1-Redna-39-1996-05-16.sp96">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo v imenu poslanskih skupin? <stage>(Ne želi.)</stage> Želi kdo razpravljati o tem zakonu? Gospod Žaro Pregelj.</p>
            </sp>
            <sp xml:id="SDZ1-Redna-39-1996-05-16.sp97">
               <speaker>ŽARKO PREGELJ:</speaker>
               <p>Spoštovani! Imam v bistvu nekaj vprašanj. Gre za zakon, ki je sicer z marsikaterega vidika popolnoma razumljiv in potreben, mi pa poraja nekaj pomislekov. Glede na gospodarsko stanje, ki ga dnevno razbiramo iz poročil javnih medijev v ZRJ in tudi v tistem delu Bosne in Hercegovine, ki je pod srbsko oblastjo, ugotavljam, da gre za izredno slabo gospodarsko stanje. Tudi tako kot je v mnenju matičnega odbora zapisano, da je interes slovenskega gospodarstva, in to celo širši interes, saj se zakon sprejema po hitrem postopku, ker je to v interesu države, da sodeluje s temi področji pri gospodarski izmenjavi, se mi postavlja vprašanje, na kakšen način bo ta izmenjava potekala. Bojim se namreč starih slabosti, ki so bile že večkrat omenjene in sprašujem, ali bodo plačila potekala tako, da ne bi slučajno nastajal na naši strani prevelik suficit in bi na ta način prišlo do kreditiranja gospodarstva s teh področij. Poleg tega mi ni čisto jasno, kako bo Banka Slovenije nadzorovala vse te tokove. V samem prvem členu je izrecno zapisano, da naj bi prek računov oziroma pri pobotu terjatev prišli v poštev zgolj tisti poboti, ki izvirajo iz izvoza in uvoza, ne pa finančne storitve. Tudi samo matično telo opozarja na določene možne zlorabe in zahteva od Vlade oziroma od Banke Slovenije, da pripravi natančna navodila za delo s temi računi in predvsem pri opravljanju pobotov. Sprašujem, ker ni v zakonu to določeno, kdaj bo banka to storila, ali bo tudi Vlada pripravila še kakšno uredbo na to temo. Enostavno menim, da je pač potrebna določena pazljivost. Slabe izkušnje iz prejšnjih časov so pač še žive in menim, da v tem trenutku slovensko gospodarstvo ne potrebuje trga, ki mu ne bi redno plačeval. Tudi razne izmenjave, kot smo zadnje čase veliko brali o ponovnem zagonu proizvodnje avtomobilov v znani tovarni Crveni zastava, ki naj bi jih slovensko tržišče čakalo zaradi izredno nizke cene, menim, da je to sicer dokaj nerealno vprašanje, se pa bojim, da se bo to zgodilo v določeni meri in da utegnejo priti na naš trg ponovno izredno nekvalitetna vozila, v katerih, če bi po statistikah gledali, je verjetno izgubilo življenje kar precej Slovencev, ali pa se hudo poškodovalo. In sprašujem, ali bo Vlada dovolj pazljiva pri izdajanju homologacijskih listin za ta vozila. Vsekakor bo ta akt odprl ta prostor in menim, da mora predvsem Vlada, kakor tudi Banka Slovenije biti pravočasno na preži in pripraviti ustrezno zaščito za tiste pravne osebe in za tisti del našega gospodarstva, ki se bodo v te posle podali. Hvala lepa.</p>
            </sp>
            <sp xml:id="SDZ1-Redna-39-1996-05-16.sp98">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Besedo dajem gospe Ravbar.</p>
            </sp>
            <sp xml:id="SDZ1-Redna-39-1996-05-16.sp99">
               <speaker>MAG. VOJKA RAVBAR:</speaker>
               <p>Hvala lepa. Mogoče samo nekaj pojasnil. Veste, da smo zakon pred nekaj meseci predlagali v parlament ravno zaradi tega, da bi čim hitreje v bistvu omogočili podjetjem, da začnejo delati. Podjetja se na koncu koncev sama odločajo za posamezne korake, vendar smo skupaj z Banko Slovenije ocenili, da jim možnost, vsaj v teh primerih, ko so stvari čiste, damo, da poslujejo, in to preko teh računov v Sloveniji. Zato smo tudi v stalni povezavi z Banko Slovenije, ki želi, da bi jim resnično ta zakona dal eno možnost, da rešujejo pač stvari od primera do primera; tudi na podlagi kriterijev in v celoti smo podprli tudi razpravo, ki je tekla na Odboru za gospodarstvo. Kako se dogovoriti, kako operacionalizirati stvari in kako jih čimbolj približati podjetjem, da jim bo jasno, pod kateri pogoji lahko pridobijo dovoljenje Banke Slovenije. V zvezi s 1. členom, ko dajemo izjemo tudi za pobote, tudi takrat vpeljujemo ustrezno vlogo Banke Slovenije ravno zaradi tega, da ne bi koristili tiste stare terjatve ali pa tiste stare, bom rekla pluse ali pa minuse, za katere se ne da ugotoviti, da so prišli iz izvoza blaga in storitev, skratka, da so prišli po neki normalni poti. Ravno to je bil namen zadnjega odstavka 1. člena, kjer je gospod Pregelj postavil vprašanje. Banka Slovenija skozi ustrezne finančne mehanizme lahko te stvari preveri in tudi da posamična dovoljenja na podlagi tega. Tako da nekatere pobote, ki bi bili smiselni in tudi ne bi bili sporni, bo Banka Slovenije lahko dovoljevala, seveda bo pa oblikovala tudi kriterije v skladu s finančnimi in drugimi predpisi, ki jih Banka Slovenije pri tem upošteva.</p>
               <p>Glede problemov deficita. Mi vemo, da naša podjetja gredo zelo, precej bi rekla, kar z veliko previdnostjo pri poslovanju, tudi z Zvezno republiko Jugoslavije ravno zaradi tega, ker se zavedajo, da so tudi odgovorna za plačila, ker tu se z gospodom Pregljem v celoti strinjam, potrebujemo tiste trge, kjer bomo plačilo dobili in kjer bomo lahko zagotavljali normalne gospodarske interese. Mislim, da smo z vsemi temi varovalkami, ki smo jih vgradili, vgradili kar precej ravno v želji, da življenje steče, da pa steče z določeno varovalko in naša želja je, da bi pač sledili tem gospodarskim trendom, ki se pojavljajo, ne le pri nas, ampak tudi drugje po svetu v zvezi s sodelovanjem z gospodarstvom Zvezne republike Jugoslavije, zavedajoč se vseh problemov, finančnih in pa težke gospodarske situacije. Hvala lepa.</p>
            </sp>
            <sp xml:id="SDZ1-Redna-39-1996-05-16.sp100">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? <stage>(Ne želi.)</stage> Torej zaključujem splošno razpravo.</p>
               <p>Prehajamo k drugi obravnavi. K 1. členu je bil vložen amandma, ki ga je pripravil matični odbor. Želi kdo razpravljati o tem amandmaju in o 1. členu? <stage>(Ne želi.)</stage> Torej ugotavljam prisotnost za glasovanje o amandmaju k 1. členu. Ugotovimo sklepčnost! <stage>(37 prisotnih.)</stage> Ugotovimo sklepčnost! <stage>(39 prisotnih.)</stage> Ponovno ugotavljam prisotnost in ponovno pozivam vodje poslanskih skupin, da opravijo delo, za katero so imenovani. Opravičil je manj kot 10, tako da me čudi, kako da ni mogoče bolj tekoče opravljati tega dela. Ugotovimo sklepčnost! <stage>(40 prisotnih.)</stage> Čez 5 minut bom ponovno ugotavljal prisotnost. Prosil bi, da dvorano zapustijo samo sekretarji in vodje poslanskih skupin, drugi pa ne.</p>
               <p>Ni proceduralnega, če zbor ni sklepčen, gospod Geržina.</p>
            </sp>
            <stage type="time">(Seja je bila prekinjena ob 16.19 uri in se je nadaljevala ob 16.30 uri.)</stage>
            <sp xml:id="SDZ1-Redna-39-1996-05-16.sp101">
               <speaker>PREDSEDNIK JOŽEF ŠKOLČ:</speaker>
               <p>Prosil bi vas, da zasedete svoja mesta. Glasovali bomo o amandmaju k 1. členu predloga zakona o spremembi in dopolnitvi zakona o izvajanju resolucij Varnostnega sveta OZN, ki določajo ukrepe zoper Republiko Srbijo, Črno goro in območja Bosne in Hercegovine pod nadzorom sil bosanskih Srbov. Ugotovimo sklepčnost! <stage>(45 prisotnih.)</stage> Ponovno ugotavljam prisotnost! Vse bo lažje, če bo vsak na svojem sedežu. <stage>(46 prisotnih.)</stage></p>
               <p>Kdo je za sprejem tega amandmaja? <stage>(34 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem tudi tako spremenjen 1. člen. Ugotovimo sklepčnost! Prosil bi vas, da vsak zasede svoja mesta, nepovabljeni pa zapustijo dvorano. <stage>(44 prisotnih.)</stage> Ponovno ugotavljam prisotnost! Gospod Lavtar, prosim, če omogočite, da poslanec zasede svoje mesto, tako da lahko prijavi svojo prisotnost! Ugotavljamo prisotnost! <stage>(48 prisotnih.)</stage></p>
               <p>Kdo je za sprejem 1. člena? <stage>(42 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je člen sprejet.</p>
               <p>Na glasovanje dajem še 2. člen. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je 2. člen sprejet.</p>
               <p>S tem je druga obravnava zaključena.</p>
               <p>Imamo še naslov zakona. Želi kdo razpravljati o naslovu zakona? <stage>(Ne želi.)</stage> Na glasovanje dajem naslov zakona. Ugotovimo sklepčnost! <stage>(46 prisotnih.)</stage></p>
               <p>Kdo je za sprejem naslova? <stage>(34 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je naslov sprejet.</p>
               <p>Prehajamo k tretji obravnavi. Želi morebiti kdo od kvalificiranih predlagateljev predlagati amandma k 1. členu? <stage>(Ne želi.)</stage> Torej dajem na glasovanje zakon v celoti. Ugotovimo sklepčnost! <stage>(49 prisotnih.)</stage></p>
               <p>Kdo je za sprejem zakona? <stage>(38 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je zakon sprejet.</p>
               <p>In na glasovanje oziroma v obravnavo in na glasovanje dajem dodatni sklep, ki se glasi: "Državni zbor Republike Slovenije priporoča Banki Sloveniji, da pripravi natančna navodila za izvajanje plačilnega prometa in zlasti pobota terjatev med podjetji s sedežem v ZRJ in pravnimi osebami s sedežem v Sloveniji, in sicer tistih terjatev, ki izvirajo iz izvoza in uvoza oziroma prodaje blaga in storitev, razen finančnih storitev". Želi kdo razpravljati o tem dodatnem sklepu? <stage>(Ne želi.)</stage> Ugotovimo sklepčnost za glasovanje o tem sklepu! <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je dodatni sklep sprejet.</p>
               <p>Točka dnevnega reda je zaključena.</p>
               <p>Naslednja <title>TOČKA</title>, ki je pripravljena, je <title>12.E</title>, in sicer je to <title>PREDLOG SPREMEMBE POSLOVNIKA DRŽAVNEGA ZBORA</title>.</p>
               <p>Predlog bomo obravnavali po skrajšanem postopku. Predlog sprememb poslovnika je predložila Komisija Državnega zbora za poslovnik. Začenjam prvo obravnavo in sprašujem poročevalca komisije, če želi besedo. Besedo dajem predsedniku gospodu Cirilu Ribičiču.</p>
            </sp>
            <sp xml:id="SDZ1-Redna-39-1996-05-16.sp102">
               <speaker>DR. CIRIL RIBIČIČ:</speaker>
               <p>Hvala lepa. Seveda bom kratek. Seveda je ob taki udeležbi nekoliko nerodno začeti govoriti o spremembah poslovnika, ki ima za cilj zagotoviti boljšo udeležbo na sejah Državnega zbora. Ampak z enega vidika je pa to morda vendarle koristno, ker tisti, ki stalno hodimo na seje Državnega zbora, moramo urediti, opozarjam vas, dvotretjinsko večino prisotnih, urediti ta vprašanja tako, da bo udeležba na zasedanju Državnega zbora boljša. Poleg tega cilja je cilj teh sprememb samo še v tem, da se opravi neka redakcija in da se zagotovi tudi enostavnejše ugotavljanje upravičene in neupravičene odsotnosti naših poslancev. Rad bi posebej poudaril, da je osnovno pobudo za te spremembe dala Komisija za volite in imenovanja, ki jo vodi gospod Anderlič. Kot ste lahko opazili, je komisija tudi že obravnavala kot zainteresirano delovno telo in dala svoje pozitivno mnenje k predlaganim spremembam. Imeli smo veliko razprav v okviru delovne skupine, ki jo je vodil kolega Miran Potrč in tekom tega postopka v poslanskih skupinah. Mnenja poslanskih skupin so zapisana v tem našem predlogu, ki je objavljen v Poročevalcu. Aktivno je pri tem delu sodeloval tudi Sekretariat za zakonodajo in pravne zadeve, tudi pri tisti točki, ko smo se odločali o tem, ali naj o teh spremembah odločamo tako kot je predlagano, se pravi po skrajšanem postopku. To je tisto, kar se mi zdi najbolj pomembno povedati.</p>
               <p>Od vsebinskih rešitev bi pa posebej rad poudaril to novost, da se poizkuša zato, da bi se zagotovila boljša udeležba poslancev, dati nekoliko večja pooblastila vodjem poslanskih skupin. Osnovno idejo ali temeljno pobudo za to je prišla iz poslanske skupine Slovenskih krščanskih demokratov in je dobila podporo. Se pravi vsaka skupina bi zagotavljala boljšo dvotretjinsko udeležbo svojih članov, lahko pa bi zaradi tega tudi vodja poslanske skupine v svoji ingerenci odločal upravičeno službeno odsotnost. To so torej te temeljne rešitve, ki jih predlaga komisija in za katere menimo, da če bi bile sprejete, bi lahko prispevale k boljšemu delu Državnega zbora. Hvala lepa.</p>
            </sp>
            <sp xml:id="SDZ1-Redna-39-1996-05-16.sp103">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi besedo predstavnik sekretariata? <stage>(Ne želi.)</stage> Želi besedo predstavnik Vlade, čeravno je to materija, ki se tiče dela Državnega zbora? <stage>(Ne želi.)</stage> Želijo besedo predstavniki poslanskih skupin? <stage>(Ne želijo.)</stage> Želi kdo razpravljati o teh spremembah? Gospod Žarko Pregelj.</p>
            </sp>
            <sp xml:id="SDZ1-Redna-39-1996-05-16.sp104">
               <speaker>ŽARKO PREGELJ:</speaker>
               <p>Spoštovani! Predlagane spremembe poslovnika se v bistvu samo eden od vrste poizkusov, kako še bolj zaplesti delo tega Državnega zbora. Mogoče je ta trditev na videz predrzna, toda dejstvo je, da je že sama konstrukcija poslovnika taka, da je v marsičem ravno zaradi nepotrebne pedantnosti delo zbora izredno otežkočeno. Govoriti o tem, da bomo zgolj z nekoliko bolj natančno opredelitvijo normativov glede udeleževanja sej samih poslancev oziroma z zaostritvijo in z natančnim razdeljenjem opravičevanj posameznih poslancev kaj bistveno rešili, je v resnici težko verjeti, kajti vse, kar bi se lahko že naredilo, je že sedaj v poslovniku. Zavedati se moramo, da se v resnici, če gremo na sistem opravičevanja, kdorkoli, kadarkoli, lahko opraviči in si najde opravičilo in da je v bistvu tak pristop v resnici nekorekten tudi do dela poslancev, da se je treba zavedati, da poslanci zaradi svoje izrednosti, ker gre le za izredno službo v tej državi, nimamo normiranega obsega dela. Nikjer ne piše, koliko ur naj bi poslanci sedeli v tem prostoru, koliko ur na sejah delovnih teles, koliko ur naj bi se pripravljali. Nikjer ni to zapisano. Nikjer ni zapisana težavnostna stopnja tega dela, nikjer niso zapisane obremenitve tako ekološke kot bilo katere druge, kajti vemo, da je ta dvorana neprimerna ipd. Zato je tak način urejanja udeleževanja sej v resnici neprimeren in sam ga ne podpiram. Bistvo slabega dela v tem zboru je napačno sprejemanje temeljnih aktov. Tak način dela, kot ga imamo mi, ko praktično vse delo podvajamo, večkrat celo trikrat isto stvar počnemo, ko praktično tisto, kar začnemo v prvi obravnavi, ponovimo v drugi obravnavi, ponovimo v tretji obravnavi, ko v bistvu postopek sprejemanja zakonov zapletemo še prav posebno z roki za vlaganje amandmajev in druge specialnosti našega postopka. Lahko ugotovimo, da je v tem glavni vzrok za slabo udeležbo, saj so seje Državnega zbora predolge, predvsem pa preveč dolgotrajne. Bistvo dela pri večini sodobnih parlamentov je delo pri izgradnji zakonodaje v matičnih delovnih telesih in prava sprememba, ki bi lahko izboljšala delo v tem parlamentu, bi bila lahko drugačna, drugačen poslovnik, drugačni postopki pri sprejemanju zakonov predvsem v drugi fazi.</p>
               <p>Mi velikokrat odločamo pa preizkušamo prisotnost in se ustavljamo. Včasih smo imeli to veliko bolj preprosto urejeno. Tukaj mislim na prejšnji sklic in na star poslovnik, ki je bil pa tudi sam že dokaj neroden zaradi drugih problemov, ki jih je še vlekel s seboj, tako da se neudeleževanje sej - to smo že večkrat ugotavljali - kaže kot posledica v bistvu preobilice dela. Posledica te nezmožnosti, da bi to delo načrtovali, posledica kontinuiranega zasedanja tega zbora prvotno, ko smo poslovnik pred 3 leti intenzivno sestavljali, smo predvidevali en teden zasedanj za Državni zbor in vsaj dva tedna zasedanj za delovna telesa. Sedaj imamo tri tedne zasedanj Državnega zbora in sem pa tja kakšen teden za delovna telesa in takrat vsi naenkrat, jasno, ne moremo vsega opraviti, kajti zmanjka nam prostorov, zmanjka nam tudi razpoložljivih poslancev in to občutimo predvsem tisti odbori, ki smo nekoliko bolj številčni.</p>
            </sp>
            <sp xml:id="SDZ1-Redna-39-1996-05-16.sp105">
               <speaker>PREDSEDNIK JOŽEF ŠKOLČ:</speaker>
               <p>Gospod Pregelj, prosil bi vas tako, kot pri drugih točkah, da se osredotočite na tisto, kar je predlog razprave in odločanja in s tem pripomorete k racionalizaciji dela zbora v tej točki.</p>
            </sp>
            <sp xml:id="SDZ1-Redna-39-1996-05-16.sp106">
               <speaker>ŽARKO PREGELJ:</speaker>
               <p>Hvala, predsednik, saj poskušam, vendar verjetno ste že iz moje razprave razbrali, da v bistvu ne podpiram teh rešitev, ker menim, da je vzrok drugje in jaz sem opozoril na ta temeljni vzrok. Zato še enkrat poudarjam. S sprejetjem teh sprememb poslovnika, ki bodo sicer na videz nekoliko bolj natančno regulirale samo prisotnost na sejah, ne bomo kaj bistveno izboljšali našega dela. Tudi prepozne so te spremembe, da bi lahko sploh zaživele in osebno menim, da bi bilo verjetno pametneje odpraviti tudi tiste, ki so sedaj, tisto formalno opravičevanje in mogoče raje poenostaviti samo delo k prispevanju osnovnih aktov. Hvala lepa.</p>
            </sp>
            <sp xml:id="SDZ1-Redna-39-1996-05-16.sp107">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Gospod Pukl.</p>
            </sp>
            <sp xml:id="SDZ1-Redna-39-1996-05-16.sp108">
               <speaker>VITODRAG PUKL:</speaker>
               <p>Hvala za besedo, gospod predsednik. Enega izmed vzrokov, ki nekako res podaljšujejo naše delo in ga napravijo neučinkovito, pa ste slišali. Ne bom ponavljal. Sodeloval sem pri komisiji za spremembo poslovnika. Ne gre za to, da bi se zagotovila večja prisotnost na način, kot je bilo prej govorjeno. Gre za to, da se razširijo možnosti pooblastil poslancem oziroma vodjem poslanskih skupin. Vodje poslanskih skupin bi lahko opravičevali odsotnost svojih članov s tem, da zagotavljajo sklepčnost. Mislim, da bi se s tem izognili tistemu poniževalnemu načinu, da bi vsak moral prinesti zdravniško spričevalo ali pa opravičilo od žene ali pa ne vem od koga, da ni na seji. To bi naj poslanske skupine od sedaj same odločale, s tem, da je pač poslanska skupina odgovorna, da je za tisto sklepanje, ki je potrebno, ali polovična večina ali pa dvotretjinska večina ustrezno zadostno število njihovih članov. V tem je smisel tega predloga in mi je zelo žal, da predgovornik tega ni razumel in je zelo na dolgo in široko govoril o stvareh, ki nimajo nobene zveze s tem, ki pa dejansko res podaljšujejo eno z drugim delo Državnega zbora in ga pač tudi izredno podražijo. Zato menim, da bi tisti, ki poznate ta predlog, predpostavljam, da ga vsi, glasovali, da se ta predlog sprejme, in sicer po hitrem postopku oziroma po skrajšanem postopku, kot je predlagano. Gre za to, da se da pooblastilo poslanskim skupinam in da so poslanske skupine dolžne zagotavljati sklepčnost in pa tudi opravičevati odsotnost. Hvala lepa.</p>
            </sp>
            <sp xml:id="SDZ1-Redna-39-1996-05-16.sp109">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Kopšetu.</p>
            </sp>
            <sp xml:id="SDZ1-Redna-39-1996-05-16.sp110">
               <speaker>JOŽEF KOPŠE:</speaker>
               <p>Gospe in gospodje! Jaz ne vidim tako enostavno teh stvari, ki jih je pripravila poslovniška komisija. Popolnoma so mi razumljivi razlogi, vendar v teh zadnjih dneh smo dosti govorili, nekateri poslanci vse o vlogi poslanca, o njegovem stiku z volivci, o njegovem neposrednem odnosu do volivcem in do eventuelne egalitete med poslanci in z poslanci v Državnem zboru. Jaz se sprašujem, ali ne uvajamo s tem, mogoče malo pretirano rečeno, en vojaški red znotraj poslanskih skupin? Ali bomo imeli več vredne in manj vredne poslance s tem avtomatsko? Ali bodo imeli poslanci, ki imajo možnost tudi izrabljati pooblastila, ki bi jih mi dosegli? To so vodje poslanskih skupin. Ali bomo imeli tipični primer, ki izhaja iz mojega tridesetletnega dela v tovarni, kjer si je šef dovolil marsikaj, njegov podrejeni pa ničesar? Ali to ne ruši osnovne prvine, sprašujem vas, razmišljam o tem, enakosti poslancev v tem Državnem zboru, ne glede na spol, ne glede na funkcijo, ne glede na izobrazbo, ne glede na karkoli. Enakost poslancev je zagarantirana z volitvami in izvoljeni poslanci so si enaki med seboj, gospe in gospodje, kako pa stranke ali pa poslanske skupine, kar je bolj pravilni izraz, zagotavljajo prisotnost! In tiste poslanske skupine, ki je eventualno ne, in to je, to ni kaj? Jaz sem človek, ki je redno prisoten, nikoli kaznovan in lahko o tem popolnoma brez skrbi in neobremenjeno govorim. Mislim, da je to vprašljivo in da je treba premisliti pri glasovanju o tem. Nekaj razlik že obstaja, veste. Mi smo izglasovali v začetku mandata, recimo, naslednje razlike. Poslanci, ki so izven mesta Ljubljane in oddaljeni od Ljubljane toliko in toliko kilometrov, imajo pravico da službenega stanovanje in pravico s tem na neko nadomestil življenjskih stroškov. To nadomestilo je seveda po nekih pravilih, ki so v državi urejeno z zakoni, v mojem primeru točno toliko, da mi osnovne stroške stanovanja, te garsonjere, ki jo imam v Ljubljani, pokrijejo. Poslanci, ki so - trdim pod narekovaji - v priviligiranem položaju v tem parlamentu in tudi v prejšnjem in bodoči v parlamentu še verjetno, ker verjetno ne bomo tega spremenili, imajo že določen privilegij. Tisti, ki so doma iz Ljubljane in zaradi volilnega sistema - ne bi se rad prenašal na drugo področje - in zaradi volilnega sistema je seveda iz Ljubljane ali pa iz okoli Ljubljane, procentualno, glede na volivce, največ poslancev.</p>
            </sp>
            <sp xml:id="SDZ1-Redna-39-1996-05-16.sp111">
               <speaker>PREDSEDNIK JOŽEF ŠKOLČ:</speaker>
               <p>Gospod Kopše, tudi vas...</p>
            </sp>
            <sp xml:id="SDZ1-Redna-39-1996-05-16.sp112">
               <speaker>JOŽEF KOPŠE:</speaker>
               <p>Govorim o privilegijih, govorim o točki, gospod predsednik.</p>
            </sp>
            <sp xml:id="SDZ1-Redna-39-1996-05-16.sp113">
               <speaker>PREDSEDNIK JOŽEF ŠKOLČ:</speaker>
               <p>Gospod Kopše, verjemite mi, da ne govorite o tistem, kar je predlog sprememb, zato vas pozivam, da se vrnete k temu.</p>
            </sp>
            <sp xml:id="SDZ1-Redna-39-1996-05-16.sp114">
               <speaker>JOŽEF KOPŠE:</speaker>
               <p>Točno o tem govorim, o enakosti poslancev in vprašanje tega predloga rušenja enakosti po ustavi, egalitete med poslanci, o ničemer drugem. Mi imamo poslance v Državnem zboru, gospe in gospodje, ki imajo svoje funkcije še dovoljene, s tem smo se dogovorili, na fakultetah, zdravstvenih domovih itn. Se pravi, že imamo razliko med poslanci. Sedaj bomo uveljavljali še eno novo razliko, jaz temu pravim vojaško razliko. Šef ti lahko dovoli, šef te lahko kaznuje. To je vprašanje, ki je vprašljivo, po mojem in je treba o njem premisliti. Jaz verjamem, da je ta skupina, ki je to pripravljala, premišljevala o tem in me zanima, ker je bila zgolj formalno, naj mi ne zameri doktor Ribičič, ki je to predstavil, zgolj formalno predstavljen sklep in pa predlog, ni pa bila niti malo omenjena razprava in en tak problem, ki ga jaz tukaj iznašam in ga pozivam, če mi lahko odgovori in če je bilo o tem kaj razpravljano in na kakšen način so prišli do tega zaključka. Hvala lepa.</p>
            </sp>
            <sp xml:id="SDZ1-Redna-39-1996-05-16.sp115">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K repliki se je javil gospod Ribičič, potem bo na vrsti gospod Potrč in potem bo na vrsti gospod Polajnar.</p>
            </sp>
            <sp xml:id="SDZ1-Redna-39-1996-05-16.sp116">
               <speaker>DR. CIRIL RIBIČIČ:</speaker>
               <p>Spoštovane kolegice, kolegi! Videli ste, da je kolega Pukl podprl to rešitev, ki je predvidena in ki daje resnično širša pooblastila vodjem poslanskih skupin, da lahko opravičujejo službeno odsotnost nekaterih svojih članov. Rad bi povedal svoje mnenje, da ta rešitev ne pomeni samo večjega pooblastila za poslanske skupine, ampak pomeni tudi boljšo udeležbo na tem Državnem zboru. Če bi vse poslanske skupine delale v skladu s tem, kar je tukaj predlagano, bi pač vedno imeli najmanj 60 poslancev v tem Državnem zboru in s tem seveda pogoje za normalno delo, razen izjemoma, če bi šlo za kakšne posebne ustavne ali druge spremembe, kjer je tudi to premajhna udeležba. Se pravi, cilj, da se zagotovi boljša udeležba, bi na ta način posredno dosegli in na ta način bi tudi poenostavili opravičevanje znotraj poslanskih skupin. Res je, da so lahko posledice takšne nove ureditve različne, ne bi rekel za posamezne poslance, ampak za posamezne poslanske skupine, ker so lahko večje poslanske skupine bolj zainteresirane, manjše pa manj zainteresirane za takšen način dela. Vendar pa te poslovniške spremembe ne vsiljujejo vsem poslanskim skupinam tega načina dela. Če se tega načina ne bi poslužile, bi za njih pač veljali tisti predpisi, ki veljajo za vse poslance, enako, kot bi to veljalo za veliko poslansko skupino oziroma za tisto, ki si izbire ta način, kadar ne bi zagotovila dvotretjinske večine. Se pravi, ne poslabšuje se položaj tistih poslancev in tistih poslanskih skupin, ki ne bi želele delati v skladu s to določbo, ampak po rednih predpisih, ki predvidevajo opravičevanje. To je odgovor in do te rešitve smo tudi prišli na podlagi možnega ugovora, da uvajamo ureditev, ki bi bila lahko različna za različne poslance, tako da se zahvaljujem za to vprašanje in sem dal to pojasnilo. Hvala lepa.</p>
            </sp>
            <sp xml:id="SDZ1-Redna-39-1996-05-16.sp117">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Potrču.</p>
            </sp>
            <sp xml:id="SDZ1-Redna-39-1996-05-16.sp118">
               <speaker>MIRAN POTRČ:</speaker>
               <p>Hvala lepa. Predlog, ki je dan, podpiram in o nekaterih vprašanjih bi zelo telegrafsko nekaj rekel, ker tako ali tako, kadar se govori o poslovniku, takrat ni interesa, poslovnik je interesanten, kadar ga kdo hoče uporabiti, zlorabiti, kršiti in podobno. Ampak rekel bi naslednje stvari. Mi smo pred približno letom in pol imeli spremembe in dopolnitve in analizo uresničevanja poslovnika. Takrat ni bilo pripravljenosti za razpravo v tem Državnem zboru nobene. Sprejeli smo, kar smo sprejeli. Res je, takrat je gospod Pregelj postavljal ista vprašanja kot danes, ampak niso bila sprejeta. Zato samo en stavek o tem. Govoriti o tem, kaj vse bi bilo dobro za ta Državni zbor, je upravičeno v marsičem, samo enostavno se ne dokopljemo, da bi se o tem resno pogovarjali in fragmentarno to ni mogoče potem rešiti. Zdaj pa glede treh stvari. Izhodišče bo naslednje. Nas je KVIAZ opozoril, da enostavno ni pripravljen več na podlagi sedanjega poslovnika uresničevati poglavja o odgovornosti poslancev, ker se ga realno uresničevati ne da. Bilo je na tem, da je rekel, ali v določene spremembe dopolnitve gremo, ali pa enostavno mi to, bi rekel Sizifovo delo, po domače, ne želimo več opravljati.</p>
               <p>Drugo dejstvo, ki je najbrž nesporno, je to, da je obseg dela in čas, ki ga mi tu presedimo, absolutno nenormalen. O tem diskutirati je najbrž škoda. Vsi smo v to prepričani. Da pa je hkrati ob tem res, da ko se med seboj gledamo, vemo, da je 40, 50 poslancev, ki so 90% tu, da jih je še 10, 15, ki se izmenično tu in tam pojavljajo, pa da jih je najbrž tudi 10, 15, ki so zelo redko tukaj. Pa nočem nobenega konkretno omenjati, evidenco se pa da narediti. Potem je najbrž res tudi to, da se nas opravičuje za seje izjemno malo; ne, ko se razpravlja, ker ko se razpravlja, smo že vsi sprejeli, da je pač nekdo zainteresiran poslušati, drugi pa ne in razpravljamo tudi, če nas je pet notri. Ko je pa glasovanje pa na žalost po ustavi moramo biti tu, ker je poslanec dolžan glasovati in druge možnosti ni. Sistem glasovanja zaradi sistema pa tudi zaradi našega dela, vsi vlagamo veliko amandmajev in podobno, je mukotrpno. In tisto, kar, jaz bom zdaj zelo poenostavil, en normalen parlament glasuje v enem letu, glasujemo mi dostikrat v enem dnevu. Mislim po številu primerov. Zato smo pač toliko tu. Samo to ni zdaj vprašanje, ali moraš o amandmaju glasovati, ampak tudi to, da predhodno dobimo zelo zanič zakone, največ amandmajev vlaga koalicija, ne pa opozicija, poenostavljam. Ampak marsikaj tega se dogaja, potem se jih pa nabere pri enem zakonu 100. Imamo pa tisoč stvari po hitrih postopkih in podobno. Skratka v tej situaciji smo bili in želja je bila, ali nekatere stvari rahlo poboljšati, brez da si kdo domišlja, da je kaj, kolikor je predlagano, revolucionarno. Nič. In nekaj izboljšav je v poenostavitvi opravičevanja.</p>
               <p>Drugo. Poslanske skupine z idejo SKD-ja so menile, da prav zato, ker sedimo po tri tedne v enem mesecu tu, poslanec nima samo formalne funkcije, ampak ima tudi politično, mora biti kdaj tudi na terenu in zmenili smo se, da lahko tudi vodja poslanske skupine politično delo poslancu odobri, ne tistih formalno, bolezni in podobno, ampak seveda ne tako, da bi na ta način zbor bil nesklepčen, ker potem pač mi ne bomo odločali. In to lahko odobri, če se hkrati z ostalimi kolegi zmenijo, da nimajo obveznosti in da jih bo dve tretjini tu. In to je poenostavilo nekaj teh idej, ki niso nič revolucionarnega. Mi jih lahko sprejmemo, ali pa ne. Če jih pa ne bomo sprejeli, bomo pač prepustili nadaljnje razmišljanje naslednjemu Državnemu zboru, pripomogli k temu, da bi boljše delali, pa z nesprejetjem tudi ne bomo. Stvari ne bodo bistveno boljša, malo boljše pa bi po mojem prepričanju na ta način kljub vsemu bile. Hvala.</p>
            </sp>
            <sp xml:id="SDZ1-Redna-39-1996-05-16.sp119">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. V tem trenutku imamo še tri prijavljene, nimamo pa nobenega amandmaja. Zato sprašujem, če lahko to točko končamo. Lahko. Torej dajem najprej besedo gospodu Polajnarju.</p>
            </sp>
            <sp xml:id="SDZ1-Redna-39-1996-05-16.sp120">
               <speaker>IGNAC POLAJNAR:</speaker>
               <p>Hvala lepa, gospod predsednik. Ne da bi zavlačeval, je treba reči tole, da je naša pobuda oziroma naš predlog nastal zaradi tega, ker se zavedamo, da ta Državni zbor v tem mandatu, in bo verjetno tudi v naslednjem delal na nek način v nenormalnih razmerah, v nenormalnih razmerah glede na večino dela, ki ga mora opraviti. Zato smo bili prepričani, da je treba dati večji poudarek odgovornosti poslanskih skupin. Ne gre samo za to, da ima poslanska skupina ali njen vodja več pravic, ko gre za to opravičevanje, ampak gre predvsem za to, da ima poslanska skupina več odgovornosti in ta odgovornost se lahko uveljavi tudi na ta način, da vodja poslanske skupine zagotovi, prvič, prisotnost svoje poslanske skupine na dveh tretjinah, drugič pa, da on ocenjuje ali pa poslanske skupine ocenjujejo, kateri poslanci lahko manjkajo, ker imajo druge pomembne dolžnosti in ne pristajam na tezo, da poslanec, ki ni v tej dvorani, ne opravlja svojega dela. To je v stilu nekdanjih časov - biti moraš tu in sedeti tu, potem delaš svoje delo, sicer ga pa ne delaš. Poslanska skupina in stranka natančno ve, kaj delajo njeni poslanci. Če tega ne ve, potem je slabo organizirana. Dobro organizirana stranka in poslanska skupina morata vsak trenutek vedeti, kaj delajo njeni poslanci. Pri nas to vemo in zato smo vložili tak predlog, ker je to tudi politično delo, o čemer je bilo tu že govorjeno, ki ni samo delo v tem Državnem zboru, ampak še marsikje drugje. Mi podpiramo te spremembe, vemo pa - še enkrat pravim - da so to spremembe glede na trenutno količino dela v Državnem zboru in na trenutne razmere v Državnem zboru, ki pa utegnejo še nekaj časa trajati. Moram povedati, da so te spremembe rezultat tudi tega, ker vsi vemo - sistem glasovanja v tem Državnem zboru je nemogoč. Če bomo imeli še dolgo tak sistem, ne vem, ampak tak sistem, kakršen je zdaj, je nemogoč tudi zato, ker imamo toliko glasovanj.</p>
            </sp>
            <sp xml:id="SDZ1-Redna-39-1996-05-16.sp121">
               <speaker>PREDSEDNIK JOŽEF ŠKOLČ:</speaker>
               <p>Gospod Polajnar, dobro bi bilo, če se osredotočite na predlog predlagane spremembe.</p>
            </sp>
            <sp xml:id="SDZ1-Redna-39-1996-05-16.sp122">
               <speaker>IGNAC POLAJNAR:</speaker>
               <p>Hvala. Zakaj pa mi poudarjamo poslansko skupino? Zato, ker smo jo formalizirali v tem Državnem zboru, ker smo ji že tako dali neka pooblastila, ker smo tudi vodjem poslanskih skupin že dali neka pooblastila in je prav, če že so neka pooblastila, da so taka, da tudi preko poslanske skupine lahko Državni zbor normalno funkcionira in naše prepričanje je, da te spremembe vendarle k temu tudi lahko nekoliko pripomorejo. Hvala.</p>
            </sp>
            <sp xml:id="SDZ1-Redna-39-1996-05-16.sp123">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica ima proceduralni predlog.</p>
            </sp>
            <sp xml:id="SDZ1-Redna-39-1996-05-16.sp124">
               <speaker>IVO HVALICA:</speaker>
               <p>Hvala. Spoštovani! To ni tako nevažna, nedolžna ali ne vem kakšna zadeva. Žal je avditorij skoraj prazen. Zelo dobro vidim. Ta trenutek nismo sklepčni. To vam zagotavljam - 9, 11, 3, 6, 7 in 3. Seštejte in boste videli, da to ne znese 46. Kakorkoli že, predlagam, da razpravljamo o tej točki dnevnega reda - gre za globoke vsebinske stvari - v nadaljevanju seje v torek in da te razprave ne zaključimo. Gre za dosti pomembne stvari, kjer je treba marsikaj doreči. Mogoče bi se nekdo tudi rad izza teh stvari, ki se mislijo tu sprejeti, skril, ker evidentno je, da nekaterih ljudi nikdar ni in da tudi nikdar ne bodo sankcionirani. Smer je dovolj jasna, ki jo kažem. Hvala. Predlagam, da to razpravo nadaljujemo v torek ob 10.00 uri.</p>
            </sp>
            <sp xml:id="SDZ1-Redna-39-1996-05-16.sp125">
               <speaker>PREDSEDNIK JOŽEF ŠKOLČ:</speaker>
               <p>Gospod Hvalica, ni 5 minut, ko sem vprašal o tem, če kdo nasprotuje, da to razpravo končamo. Temu ni nihče nasprotoval in zato menim, da o isti stvari ne kaže dvakrat razpravljati. Predlog je popolnoma jasen. Lahko povem, da je to opravičevanje že v tem trenutku potrebno in ta predlog pomeni samo, da razlastite predsednika Državnega zbora enega pomembnega opravila, da podpisuje najrazličnejša opravičila vnaprej in nazaj ne glede na to, ali so v skladu s poslovnikom ali ne. Sam kot človek s precej izkušnjami s temi opravičili menim, da če tak predlog pripomore k racionalizaciji dela Državnega zbora, da funkcija predsednika Državnega zbora v tem pogledu ne bo kršena, če mu ne bo potrebno teh stvari podpisovati. Moja izkušnja s tem, kar se pogovarjam z drugimi predsedniki - poslanskih zbornic ali senatov, pa je v glavnem sledeča, da praviloma, ko zaseda ali poslanska zbornica ali senat, poslanci oziroma senatorji nimajo pravice zapustiti poslopja, v katerem se to odvija, ne glede na to, kakšna druga opravila pač imajo. In bi prosil, da se poskuša ta predlog "prečekirati", drugače bo ostalo seveda pri rešitvi, ki jo v tem trenutku pač imamo in besedo dajem najprej gospod Mogetu. ...<stage>(Pripombe iz klopi.)</stage>... Na koga? Seveda, za gospodom Mogetom. Kot tretji. Trije ste bili in če boste potrpežljivi, boste vsi trije dobili besedo.</p>
            </sp>
            <sp xml:id="SDZ1-Redna-39-1996-05-16.sp126">
               <speaker>RUDI MOGE:</speaker>
               <p>Predsedujoči, hvala za besedo. Ne bom vas dolgo moril. Korenine teh sprememb so v tisti skupini ljudi iz KVIAZ-a, ki pripravlja izostanke poslancev za sejo KVIAZ-a. Pravilnik oziroma naš poslovnik, je sedaj takšen in nedorečen, zato si je ta skupina sama postavila določene kriterije, po katerih opravičuje izostanek poslancev. In te kriterije je v največji meri Komisija za poslovnik sprejela, kar pomeni sedaj, da bodo ti kriteriji olajšali opravičevanje poslancev. Poslanci so dosedaj ravnali, recimo tako, da so poslali nekoga na sejo komisije, torej on je bil tam namesto njega in s tem je mislil, da ima potem opravičeno. Ampak poslovnik je v tem primeru tako kompliciran, da če še nimaš drugih dovoljenj, pa opravičil, je imel potem neopravičeno, čeprav je bil namesto njega nekdo drug tam. Zaradi tega bi vas lepo prosil, da bi te spremembe tega pravilnika podprli, ker bi potem vi in mi na KVIAZ-u imeli neprimerno lažje delo pri opravičevanju. Mi smo pa tudi, ko smo se tega lotili, naredili analizo odsotnosti. Ta analiza je pokazala to, da če nisi prisoten na seji kakšne komisije ali pa odbora, si neprimerno prej sankcioniran in se neprimerno prej znajdeš na rešetu, kakor pa če nisi prisoten na seji Državnega zbora. In smo potem naredili analizo za eno zasedanje Državnega zbora, kolikokrat so se poslanci prijavili h kvorumu. Moram reči, da je pa bila porazdelitev čisto zvončasta, to se pravi, da normalna binovska porazdelitev nas poslancev je bila: na eni strani so bili tisti, ki so se do 1000 kvorumov udeležili, recimo 980 kvorumov, na drugi strani so bili pa tisti poslanci, ki so se od 1000 kvorumov udeležili samo 40-krat. Torej samo 40-krat so se tukaj prijavili. In to smo upoštevali samo takrat, kadar je bil poslanec tukaj prijavljen in smo vse ostale iz izračuna kvorumov zbrisali takrat, kadar se je opravičil, da ni bil na seji. Naša slika je torej nekje porazdeljena tako, da nekje, torej več kot 50% poslancev je v redu, deluje tukaj, tako kot mora. Je pa en zvonček, torej en krak te porazdelitve takšen, da ne vem, kaj ti ljudje zares počno nasproti svojim volivcem in drugim. Ne bi bil rad bolj papeški od papeža. Ampak ta reč se je pokazala in s temi rečmi imamo tukaj opravka. Ta komisija je pa potem predlagala tudi Komisiji za poslovnik, da bi bilo, ne ali si se opravičil ali ne, ampak da bi moral imeti od kvorumov v določnem dnevu določeno število kvorumov tukaj prijavljenih. To se pravi, če smo recimo na dan stokrat glasovali, da bi bil vsaj 30-krat tukaj prisoten, da bi se ti takrat to avtomatsko štelo kot opravičeno. Če se je pa kdo samo od 100-ih, recimo 2-krat ali 3-krat prijavil za kvorum, se mu bo pač štelo, da tukaj gor ni bil. Bil je naročen tudi računalniški progam, ki se sedaj izdeluje, ki bo te kvorume za posameznega poslanca zbiral, ampak mislim, da ta stvar ne bo gotova, dokler ne bo pač nov zbor izvoljen. Tako, da nas ta reč ne bo zadevala. Se pravi, če bi tista reč bila tudi v poslovniku, prisotnost tukaj in ugotavljanje kvoruma, bi potem tukaj nekateri, vsaj ti, ki smo tukaj, izgleda, da smo nekateri stalno, bi neprimerno manj trpeli, nekateri, ki so pa na top lestvicah popularnosti kot največji in najboljši politiki, se pa tukaj ne prikazujejo. Tako, da so tudi ljudje, ki glasujejo za njih ...<stage>(Aplavz.)</stage>... človek bi rekel, nekoliko slepi. Delajo pač to, kar je v javnosti, nastopajo z dvema ali tremi floskulama, ampak tega trdega, garaškega dela tukaj v Državnem zboru pa ne opravljajo. Zato bi vas jaz še enkrat, poslanke in poslanci, prosil, vsaj kar se komisije tiče, da bi te spremembe tukaj podprli, sebi in tudi nam olajšali potem delo.</p>
            </sp>
            <sp xml:id="SDZ1-Redna-39-1996-05-16.sp127">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Kopše.</p>
            </sp>
            <sp xml:id="SDZ1-Redna-39-1996-05-16.sp128">
               <speaker>JOŽEF KOPŠE:</speaker>
               <p>No, gospod Moge je to odlično razložil, kaj je privedlo to skupino, da je dala predlog pristojni komisiji. Ta potreba je več kot očitna. Boljše razloženo ni moglo biti, kot je bilo, natančno, vendar jaz sem prej nekaj drugega opozarjal in tudi moji predgovorniki. Opozoril bi tudi na to, da smo mi v tem mandatu bili obremenjeni zaradi tega, ker smo morali menjati vso bivšo jugoslovansko zakonodajo, da je ta mandat ekstremni primer, ta mandat tega Državnega zbora, je ekstremni primer na število zakonov, ki smo jih bili po ustavi dolžni sprejeti do določenih rokov in menjavati in smo jih praktično po tekočem traku sprejemali, zaradi tega je tudi vprašanje kvalitete, kot je nekdo že rekel, teh zakonov. Je pa vprašanje, če bi pri manjšem pritisku tega dela bilo drugače in se sprašujem, poslovnik se bo lahko spreminjal tudi v naslednjem mandatu, Državni zbor ga bo tudi prilagodil po svoje, če bo to smatral za potrebno. Vendar, če mi to zdaj sprejmemo, po eni strani sem za to glede na razlago gospoda Mogeta, da se to sprejme, vendar s tem se moramo zavedati, da tu zadolžimo zanamce, ki se bodo tu notri vsedli, pod manjšo obremenitvijo, to je več kot očitno, pod manjšo obremenitvijo v prihodnjem mandatu, kot smo mi bili v tem mandatu, ki smo morali popravljati vso to zakonodajo, ki je manjkala, enostavno, ker država se je ustanovila, ti procesi so bili v tem dve in pol letnem mandatu narejeni pač do tiste mere in nujno potrebni za osamosvojitev, za priznanje Slovenije, vse drugo pa nas je počakalo na ta mandat. Naslednji mandat bo bolj human, bom temu rekel, za ljudi, ki bodo tu notri sedeli in bo mnogo lažje govoriti. Če pa mi to danes sprejmemo, pa s tem na nek način prisiljujemo te naše zanamce, da se bodo ravnali po teh kriterijih, kar pa po mojem ne bo več tako nujno, vsaj v taki meri ne, kot je bilo za nas. Hvala lepa.</p>
            </sp>
            <sp xml:id="SDZ1-Redna-39-1996-05-16.sp129">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Preglju, če jo še želi.</p>
            </sp>
            <sp xml:id="SDZ1-Redna-39-1996-05-16.sp130">
               <speaker>ŽARKO PREGELJ:</speaker>
               <p>Spoštovani! Prej, ko sem uvodoma razlagal svoj pogled na te spremembe poslovnika, sem bil s strani gospoda Pukla bistveno narobe razumljen. Poglejte, ko smo na Komisiji za poslovnik začeli s pripravljanjem teh sprememb, mislim, da že leto dni nazaj, smo se nekje, bom rekel enotno opredelili, da so določeni kriteriji slabo opredeljeni in jih tudi približno korektno prikazali v sedanjem prenovljenem 44. členu. Bistvena ugotovitev je bila, da nastopa vrsta nejasnosti s sklepčnostjo predvsem zato, ker se marsikateri poslanec predhodno ne opraviči, se pravi, ne najavi svoje odsotnosti. To velja tako za delo zbora, še bolj pa za delo posameznih delovnih teles. Večkrat predsedniki delovnih teles, kadar ugotovimo, da manjka, da že v naprej se opraviči in da bo manjkala približno tretjina članov, pomeni, da je sklepčnost pod vprašajem, kajti obstaja vsaj še tretjina, ki se nikoli ne opraviči, pa nikoli ne pride. No, zaradi tega smo sprejeli takrat na Komisiji za poslovnik kot nujno potrebno dodatno razjasnitev, kako naj poteka opravičevanje in do tukaj je vse lepo in prav. Tudi to, kar je poudaril gospod Pukl, da je prav, da imajo to pristojnost opravičevati poslance vodje poslanskih skupin, tudi to smo opredelili takrat soglasno in ni bilo nobenih dilem. Problemi se začnejo kasneje, ko so nekateri - jaz ne vem natančno kdo, ker potem sem nekajkrat bil odsoten na sejah te komisije zaradi sočasnosti drugih zasedanj - sem ugotovil, da so se pojavile v končni verziji rešitve, ki v resnici zapletajo te enostavne opredelitve, ki smo jih takrat dorekli. Gre za tisto tretjinsko, pa dvotretjinsko prisotnost, pa ugotavljanje, ali je tretjina skupine tukaj ali ni. Če je tretjina, več kot tretjina, potem velja opravičilo predsednika, če ni, potem gre spet po 44. členu. V glavnem izredno se zaplete procedura, nekajkrat je celo dikcijsko zelo težko, tako dvoumno razumljiva in podobno in temu sem prej oporekal. Mogoče sem bil premalo jasen, ker nisem pričakoval še obravnave te točke dnevnega reda, tako da v bistvu gre za to, da z iskanjem boljših rešitev, tudi če so v osnovi dobre, jih ne smemo pokvariti s takimi zapletenimi postopki. Res je, da je bila dilema, kako narediti odgovorne vodje poslanskih skupin, da ne bodo cele skupine opravičili brez razloga. Tudi to je dilema, toda kadar odpremo to dilemo, potem moramo normirati delo Državnega zbora. Tega pa v teh rešitvah ni. Treba se je odločiti, Državni zbor lahko seje toliko in toliko ur na mesec. Tukaj pa govorimo o dnevih neupravičene odsotnosti in ravno pri delovnih telesih se ti lahko zgodi, da si na primer lahko na treh delovnih telesih prisoten, pa enem, ki je že v večernih urah, odsoten, pa boš zato neupravičen, če si se recimo pozabil opravičiti ali pa, da ne veš, kaj bi v opravičil povedal, pa si recimo lahko mogoče bil tudi kje opravičeno s kakšnim drugim delom zadržan. Zato menim, da je potrebno le malo bolj razmisliti o teh rešitvah in naša poslanska skupina napoveduje nekaj amandmajev, ki bodo predvsem črtali tisto dodatno zapletanje iz določenih členov od 44.a do 45. člena in bi se v bistvu zavzemali za ohranitev osnovnih rešitev, take, kot so bile v prvi fazi tudi dorečeno. Jasno se zavedamo, da je potrebno za take amandmaje imeti dvotretjinsko večino navzočih poslancev, da je očitno danes to nemogoče doseči, zato prosim, predsednik, predlagam, da prekinemo delo za danes. V kolikor pa menite, da moramo odločati naprej, potem si naša poslanska skupina jemlje ustrezen odmor, ki je pa vsaj dve uri ali pa še več. Hvala lepa.</p>
            </sp>
            <sp xml:id="SDZ1-Redna-39-1996-05-16.sp131">
               <speaker>PREDSEDNIK JOŽEF ŠKOLČ:</speaker>
               <p>Torej vam odrejam dve uri odmora in s tem zaključujem današnjo sejo, nadaljujemo pa v torek ob 10. uri.</p>
            </sp>
            <stage type="time">(SEJA JE BILA PREKINJENA 16. MAJA 1996 OB 17.10 URI IN</stage>
         </div>
      </body>
   </text>
</TEI>
