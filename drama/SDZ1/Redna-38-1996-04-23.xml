<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-38-1996-04-23">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A418C2BEBDBE5DD1C1257832004838F6</idno>
               <idno type="URI">A418C2BEBDBE5DD1C1257832004838F6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-38-1996-04-23.DZ" n="38">
               <name>Redna</name>
               <date when="1996-04-23"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-38-1996-04-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 23. APRILA 1996 OB 10.18 URI.)</stage>
            <sp xml:id="SDZ1-Redna-38-1996-04-23.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, kolegi poslanci, gospe in gospodje! Pričenjam nadaljevanje 38. seje Državnega zbora Republike Slovenije.</p>
               <p>Obveščen sem, da so zadržani in se današnjega zasedanja ne morejo udeležiti naslednje poslanke in poslanci: Ivan Sisinger, Janez Vindiš, dr. France Bučar, Bojan Korošec, Leo Šešerko, Brane Eržen, Franc Černelič, Jožef Kopše, Vitodrag Pukl, Miroslav Mozetič, Borut Pahor, Alojz Metelko, Franc Potočnik, Štefan Matuš in dr. Lev Kreft do 12. ure. Vse ostale pa prosim za red v dvorani in prosim, da potrdite svojo prisotnost! Ugotovimo sklepčnost! <stage>(61 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo pozdravljam. Današnje nadaljevanje 38. seje Državnega zbora bomo pričeli z obravnavo prekinjene 31. točke dnevnega reda - to je predlog zakona o lastninskih in drugih stvarnih pravicah. Za tem bomo prišli na obravnavo prekinjene 32. točke - to je predlog zakona o postopku za ustanovitev občin ter za določitev njihovih območij - in nato po dnevnem redu dalje do konca.</p>
               <p>Smo pri 13. točki naših stališč, ki smo jih prejeli dne 18. aprila 1996. Smo na strani šest. Pod 13. točko imamo predlog, ki ga predlaga gospod Roberto Battelli. Razprava o njem je že bila in dajem 13. točko na glasovanje. Ugotovimo sklepčnost!</p>
               <p>Obrazložitev glasu. Gospod Potrč, izvolite.</p>
            </sp>
            <sp xml:id="SDZ1-Redna-38-1996-04-23.sp2">
               <speaker>MIRAN POTRČ:</speaker>
               <p>Hvala lepa. Jaz bom glasoval proti temu predlogu. Celoten zakon, tako kot je pripravljen, po mojem mnenju presega potrebe, ki jih ta trenutek mora sprejeti Državni zbor za nadaljevanje postopka podpisa asociacijskega sporazuma Slovenije...</p>
            </sp>
            <sp xml:id="SDZ1-Redna-38-1996-04-23.sp3">
               <speaker>PODPREDSEDNIK VLADIMIR TOPLER:</speaker>
               <p>Samo malo, gospod Potrč. Prosil bi, kolegice in kolegi, za malo več pozornosti in reda v dvorani!</p>
            </sp>
            <sp xml:id="SDZ1-Redna-38-1996-04-23.sp4">
               <speaker>MIRAN POTRČ:</speaker>
               <p>Rekel sem, da bom glasoval proti temu predlogu. Prepričan sem, da sedaj pripravljeni predlog s sklepi, ki so predloženi, presega potrebe, ki jih ima glede na stališča Evropske Unije Slovenija za podpis asociacijskega sporazuma. Mi smo namreč v stališčih, ki smo jih v Državnem zboru sprejeli, o vključevanju Slovenije v Evropsko unijo, jasno izrazili svojo željo po pristopu in jasno izrazili tudi svojo pripravljenost o uskladitvi zakonodaje. Mislim pa, da tekst zakona, tako kot je sedaj pripravljen, dopušča dvom o tem, ali ne želimo pred polnopravnim članstvom urediti določenih vprašanj, ki jih nismo dolžni urediti. Namreč, ali nismo pripravljeni urediti kompletnega vprašanja lastnine in hkrati tudi vprašanja stvarnih pravic. Menim, da za to sedaj ni potrebe. Posebej pa je za mene nesprejemljiv predlog gospoda Battellija, ki predlaga, da naj bi se celo do ratifikacije, ne pa po ratifikaciji, v Sloveniji kakorkoli uredile pravice - tistim državljanom, ki so kdajkoli v Sloveniji tri leta prebivali - za pridobitev lastninske pravice in stvarnih pravic. In verjetno, če bi želeli normalno v tem Državnem zboru odločati, iskati nek možen kompromis, ne pa polarizirati stvari, bi bil zelo vesel, če bi gospod Battelli ta svoj predlog umaknil. Ker ga pa doslej ni, moram jasno povedati, da bom proti njemu glasoval. Hvala.</p>
            </sp>
            <sp xml:id="SDZ1-Redna-38-1996-04-23.sp5">
               <speaker>PODPREDSEDNIK VLADIMIR TOPLER:</speaker>
               <p>Jaz bi prosil <stage>(bom dal takoj besedo)</stage> za malo več miru in reda v dvorani! Jaz bi prosil vse, da upoštevate poslovnik in omogočite, da bo zbor lahko nadaljeval. Izvolite, gospod Jelinčič, obrazložitev glasu.</p>
            </sp>
            <sp xml:id="SDZ1-Redna-38-1996-04-23.sp6">
               <speaker>ZMAGO JELINČIČ:</speaker>
               <p>Hvala lepa za besedo, gospod predsedujoči, in lep pozdrav vsem skupaj! Tudi jaz ne morem podpreti te 13. točke predloga, ki ga je vložil gospod Roberto Battelli. Gre za še večje priklanjanje Italijanom kot ga na sploh pomeni ta predlog zakona. Že v samem predlogu zakona gre za to, da bi se Italijanom v prvi vrsti, v drugi vrsti pa tudi Nemcem, Madžarom in ne vem komu še vse, pa tudi našim <stage>(v narekovaju seveda našim)</stage> beguncem, ki so bivali v Sloveniji, dovolilo, da bi pokupovali slovensko zemljo. In če je že zakon sam naravnan izredno v škodo države Slovenije in slovenskega naroda, pomeni predlog gospoda Roberta Battellija še večje priklanjanje in v bistvu delovanje na škodo Republike Slovenije v korist Republike Italije. Jaz se ne bom spuščal v to, po čigavi direktivi je bil vložen ta predlog, vendar pa povem, da naša stranka ne bo sodelovala pri tej zadevi. Moram pa reči, da v imenu vseh Slovencev, ki jim je kaj mar do lastne zemlje, me je globoko sram!</p>
            </sp>
            <sp xml:id="SDZ1-Redna-38-1996-04-23.sp7">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Verzolaku, za njim je gospod Kocijančič, gospod Battelli in gospod Peršak. Jaz ponovno prosim za malo več miru v dvorani! Izvolite, gospod Verzolak.</p>
            </sp>
            <sp xml:id="SDZ1-Redna-38-1996-04-23.sp8">
               <speaker>IVAN VERZOLAK:</speaker>
               <p>Hvala za besedo. Spoštovani predsedujoči, spoštovani zbor! Tudi za našo poslansko skupino je to stališče nesprejemljivo. In sicer iz preprostega razloga, ker menimo, da daje absolutno prednost Italijanom pri zahtevah do naše zemlje, in smo odločno proti. In bi predlagal gospodu Battelliju, da umakne svoj predlog. Hvala.</p>
            </sp>
            <sp xml:id="SDZ1-Redna-38-1996-04-23.sp9">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Pogovorite se z gospodom Battellijem. Besedo dajem gospodu Kocijančiču.</p>
            </sp>
            <sp xml:id="SDZ1-Redna-38-1996-04-23.sp10">
               <speaker>MAG. JANEZ KOCIJANČIČ:</speaker>
               <p>Hvala za besedo. Tudi jaz nasprotujem predlogu sklepa, ki ga je predlagal kolega poslanec Battelli in bom glasoval proti njemu. V kolikor ga poslanec ne bi umaknil, menim, da je Državni zbor s stališči o vključevanju, včlanjevanju v Evropsko unijo in s sprejemom zakona o lastninski in drugih stvarnih pravicah v prvem branju, storil vse tisto, kar je v tem trenutku od nas pričakovala mednarodna skupnost. Vsako nadaljevanje oziroma nadaljnje zaostrovanje stališč pa bo ta Državni zbor, in rekel bi kar slovensko politično javnost, vodilo v poglabljanje razlik in ne njihovo odpravljanje, kar se mi zdi, da je, z vidika že sprejetih sklepov in ugodnega odziva v Evropski uniji, do skrajnosti neproduktivno.</p>
            </sp>
            <sp xml:id="SDZ1-Redna-38-1996-04-23.sp11">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Kocijančič. Besedo dajem gospodu Battelliju.</p>
            </sp>
            <sp xml:id="SDZ1-Redna-38-1996-04-23.sp12">
               <speaker>ROBERTO BATTELLI:</speaker>
               <p>Hvala lepa. Spoštovane kolegice in kolegi! Jaz sem predlagal ta sklep iz naslednjih razlogov. Parlament in Vlada sta potrdila in sprejela španski predlog. Vlada je že septembra ali oktobra 1994. leta poslala v parlament zahtevo za spremembo 68. člena ustave. Vlada odgovorno stoji na stališču, da izpolnjujemo vse pogoje za podpis sporazuma. Da izpolnjujemo mnogo pogojev, ki so pravzaprav zahtevani za redno članstvo v EU. Da imamo take socialne in gospodarske kazalce, ki nas uvrščajo na raven nekaterih članic Evropske unije - od bruto domačega proizvoda glede na število prebivalcev oziroma na dohodek "per capita" pa do drugih kazalcev. Zato menim, da Republika Slovenija izpolnjuje vse pogoje za to, da izpolni pogoje, ki so nujni za njeno kar najhitrejše približevanje Evropski uniji. Ta 3 leta, ki so vsebovana v španskem predlogu, so v bistvu v prid Sloveniji. To pomeni, da ni treba odpreti trga takoj, ampak da si lahko to privoščimo dvofazno. Vse pridružene članice odpirajo skorajda popolnoma trg nepremičnin, tudi za zemljišča, seveda ob tistih omejitvah, ki jih vsaka normalna država pozna in potrebuje. Sam sicer nasprotujem temu, da bi vnašali v našo interno zakonodajo pri tako važnih vprašanjih pogajalske elemente, nekaj, kar bi pač predstavljalo določene zadeve v dialogu, ali z Evropsko unijo ali pa s kakšno drugo državo. To ni dober način pristopa stvarem in tudi ni pravi način, da bi se končno začeli zares evropsko obnašati, tako kot naj bi bili sposobni. Vendar, to se pravi, da bi bila najboljša pot ta, da se spremeni ustavo in potem sprejme nek zakon, ki bo normalen zakon, s katerim so lahko kompatibilni tudi drugi oziroma s katerim smo mi lahko kompatibilni z drugimi. In ti, ki sedaj zagovarjajo to potrebo, na žalost takrat, ko sem tudi sam predložil v podpis zahtevo za spremembo ustave, takrat pa ti, ki zdaj zagovarjajo to rešitev, niso hoteli podpisati te zahteve in je zahteva Vlade, ki je bila produkt večine v parlamentu, ostala v parlamentu brez odziva. To je pa, seveda, nerazumljivo zame kot poslanca, predvsem je pa to tudi nerazumljivo za tiste, ki opazujejo iz Evropske unije dogajanje pri nas.</p>
               <p>Skratka, jaz bom podprl ta predlog. Ga ne bom umaknil tudi zaradi tega, ker zaostrovanja ne povzroča ta predlog, zaostrovanje povzroča način, kako se ta celotna problematika obravnava med strankami, med poslanskimi skupinami in tako naprej. Poznate tisto: "Sova je sinici glavana rekla." Skratka, ta predlog je popolnoma normalen predlog, ki je skladen z našimi možnostmi in nam omogoča hitrejše približevanje Evropski uniji. Hvala lepa.</p>
            </sp>
            <sp xml:id="SDZ1-Redna-38-1996-04-23.sp13">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Peršaku. Prosim, obrazložitev glasu.</p>
            </sp>
            <sp xml:id="SDZ1-Redna-38-1996-04-23.sp14">
               <speaker>ANTON PERŠAK:</speaker>
               <p>Spoštovane poslanke in poslanci, najbrž je jasno, da jaz za ta predlog ne morem glasovati. Obstajata najmanj dva razloga, zakaj ne. Prvi razlog je ta, da, tako ta kot še nekateri nadaljnji predlogi, ni natančen. Katero državo v Evropski uniji si bomo vzeli za kriterij? Ali Dansko, ali Avstrijo, kjer je celo med deželami omejitev možnosti kupovanja zemljišč in ne samo med državami, ali Italijo, ali Francijo? Katero? Tu piše splošno, tako kot je to urejeno v Evropski uniji. V Evropski uniji pa ni, kakor vemo, enotno urejeno, ampak je različno urejeno to. To je eno vprašanje.</p>
               <p>Drugo vprašanje je pa drugi del, kjer si zdaj Slovenija celo v primerjavi s španskim predlogom sama sebi postavlja še strožje pogoje. Ker tu res piše, da do ratifikacije, da bo že odprla tržišče za državljane Evropske unije, ki so tri leta bivali v Sloveniji kadarkoli. Dobro, recimo temu, ali do svoje ratifikacije. Sloveniji se bo seveda z ratifikacijo mudilo. Vprašanje je, ali se bo tako mudilo tudi kakšni drugi državi. To se pravi, če Slovenija to takrat, ko bo ona ratificirala, z zakonom tako sprejme, potrebna bi bila pa tudi sprememba ustave, lahko neka druga država še zmeraj potem čaka. Ni pa najbrž mogoče sprejeti zakona, po katerem bi rekli, to se bo zgodilo takrat, ko bo ta in ta država ratificirala sporazum o pridruženem članstvu; to se pravi narediti variabilen začetek veljavnosti zakona. Zato mislim, da je sklep, tako kot je predlagan, nedorečen, nejasen, predvsem pa, kot pravim, mi zdaj sami še zaostrujemo pogoje v primerjavi s tem, kar je ta parlament z večino glasov že sprejel. To se mi zdi seveda nesprejemljivo.</p>
               <p>Strinjam se pa s tem, da Slovenija izpolnjuje vse pogoje za pridruženo članstvo bolj kot katera druga država in še vedno mislim, da je pridruženo članstvo nuja. Vprašanje pa je, če ga bomo dobili na ta način, da bomo sami pravzaprav omogočali vedno večje zahteve tistih, ki te zahteve postavljajo. Hvala.</p>
            </sp>
            <sp xml:id="SDZ1-Redna-38-1996-04-23.sp15">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen, izvolite, obrazložitev glasu; za njim pa ima še gospod Pregelj.</p>
            </sp>
            <sp xml:id="SDZ1-Redna-38-1996-04-23.sp16">
               <speaker>DR. FRANC ZAGOŽEN:</speaker>
               <p>Spoštovani zbor! Za tak sklep seveda ni mogoče glasovati v nobeni obliki. V treh oblikah je predložen, ampak točka a) je identična pri vseh, če sem dobro tole pogledal. Ob upoštevanju ustave ni mogoče dati lastninske pravice in drugih stvarnih pravic tujcem drugače kot to pač ustava določa. To je pod pogoji, ki jih določa zakon, izvzeta pa je lastninska pravica nad zemljo. Različne pravne ureditve v Evropski uniji imajo drugačne omejitve. Preprosto ne gre skupaj zahteva "na način, kot je to urejeno v državah Evropske unije in ob upoštevanju ustave", naše ustave, seveda. V nasprotju sta ti zahtevi in zaradi tega seveda ne moremo takega sklepa sprejeti. Če bi ga sprejeli, bi to pomenilo, da imamo namen sprejeti zakon, ki bo v nasprotju z ustavo ali pa recimo v prehodne določbe zapisati, da bodo te določbe zakona postale veljavne, ko bomo ustavo spremenili. Torej, kaj takega, mislim, da ne dela noben parlament in tudi mi ne moremo. Tu se kaže zdaj zelo jasno, kaj smo sprejeli s tistim kompromisnim španskim predlogom - oziroma ste sprejeli, tisti, ki ste zanj glasovali.</p>
               <p>Podobno je seveda pod točko b), kjer bi morali do ratifikacije ali z ratifikacijo, ali na drug način, recimo, kot predlaga gospod Jančar, za tiste, ki so po 25.6.1991 imeli tri leta stalno bivališče na ozemlju Republike Slovenije, narediti izjemo, ki pa je ustava prav tako še ne dovoljuje. Najprej bi bilo torej treba spremeniti ustavo. Če to hočete storiti, to lahko storite, če zberete 60 glasov za to. Jaz trdno upam, da jih ne boste. Gre torej za predloge, ki so po vrsti protiustavni. In zaradi problemov, ki so nastali pri takem vodenju zunanje politike, se zdaj ta Državni zbor vedno bolj zapleta v pravni kaos, ko ne spoštuje več niti ustave Republike Slovenije, ko mimo te ustave hoče uzakoniti nekaj, kar je v nasprotju z ustavo in naj bi postalo veljavno potem, ko bo ustava spremenjena, in ko vnaprej obljublja neke rešitve, ki niso evropske norme. Triletno bivanje ni splošna evropska norma, pa naj bo pred 25.6. ali pa po 25.6. Nekateri imajo 10 letno bivanje <stage>(če prav vem Danska)</stage> - in je tudi to evropska norma, nekateri imajo druge omejitve, ki so v drugi zakonodaji in ne v zakonu o lastninskih in stvarnih pravicah. Skratka, ta predlog je treba zavrniti. Hvala.</p>
            </sp>
            <sp xml:id="SDZ1-Redna-38-1996-04-23.sp17">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Zagožnu. Besedo dajem gospodu Preglju, obrazložitev glasu, izvolite. Jaz ponovno prosim vse v dvorani, da ste malo tišji! Izvolite.</p>
            </sp>
            <sp xml:id="SDZ1-Redna-38-1996-04-23.sp18">
               <speaker>ŽARKO PREGELJ:</speaker>
               <p>Spoštovani! Predlagane spremembe stališč oziroma dodatnih stališčih, ki naj bi jih zbor sprejel, ne morem podpirati. Ne tisto pod 13. kakor ne tisto pod 14. niti tisto pod 15. točko. Poglejte. Pred seboj imamo sistemski zakon, ki ureja pravice za vse državljane in za vse tujce in je popoln nesmisel, tudi v pravnem pogledu, da sistemski zakon podrejamo potrebam dnevne politike. Tehnično je vse mogoče v zakone napisati, toda nikakor ni to konsistentno z ostalo zakonodajo. Rešljivo je na zelo eleganten način, toda ne na tak način, da bi po vsej sili vgradili v zakon določila nekega mednarodnega dogovora. To ne gre. Naš pravni sistem pozna ustavo, zakone in mednarodne pogodbe in ne vem, zakaj bi morali v naše zakone vgrajevati na tak surov način določila mednarodnih pogodb, če dobro vemo, da imajo mednarodne pogodbe, ki jih ratificira Državni zbor, splošno veljavo. Zato ne morem podpirati takih predlogov, tudi zato ne, ker dejansko ne dovolj natančno razmejujejo med tujci, ki jim pravimo tujci iz držav članic Evropske Unije in ostalimi tujci.</p>
               <p>Zavedati se je potrebno, da čeprav sprejmemo taka dodatna stališča, bo predlagatelj zakona še vedno imel ogromne težave, tako s skladnostjo zakona z ustavo kakor tudi sicer s skladnostjo tega zakona z ostalim pravnim sistemom. Verjetno bi predlagatelji teh dodatnih stališč svojo vsebino veliko bolj korektno opravili, če bi v 100. členu predlagali, da namesto te točke, ki je nenavadno natančna in hkrati nenatančna, če bi namesto tretje točke imeli zapisano, da dobijo lahko lastninsko pravico na premičninah tudi tisti tujci, za katere Država Slovenija sklene ustrezno mednarodno pogodbo. In taka dikcija bi bila popolnoma zadostna za sistemski zakon. Nikakor pa ni sprejemljivo, da v prehodne določbe vnašamo določila, ki so še vedno predmet pogajanj, ki so v resnici še vedno v bistvu zgolj diplomatska obljuba, ne pa zakonska dikcija. Tak način uničevanja lastnega pravnega sistema je nedopusten in ga zato ne morem podpreti. Tudi če je za tako vsebino določen mogoče celo upravičen interes, razumem tudi poslanca Battellija, toda naj razume tudi on nas. Mi nimamo pravice pred svojimi državljani, da na tak neprimeren način podrejamo našo zakonodajo čisto političnim zahtevam pač tistih evropskih držav, ki nas želijo tako ali drugače sprejeti v svoj krog.</p>
               <p>Zavedati se moramo, da je celoten proces približevanja Slovenije Evropski uniji pač proces, ki traja, ki bo trajal še nekaj časa in ga je potrebno tudi tako razumeti. Medtem ko naši zakoni pa morajo biti tako narejeni, da bodo lahko polno veljavni tisti dan, ko bodo začeli veljati oziroma, ko bodo objavljeni v Uradnem listu. Zato je tak pristop, še enkrat poudarjam, neprimeren in ga žal ne morem podpreti. Hvala lepa.</p>
            </sp>
            <sp xml:id="SDZ1-Redna-38-1996-04-23.sp19">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Sprašujem, želi še kdo obrazložiti svoj glas? <stage>(Ne.)</stage> Prihajamo na odločanje.</p>
               <p>Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(2 poslanca.)</stage> Je kdo proti? <stage>(50 poslancev.)</stage></p>
               <p>Ugotavljam, da predlog ni sprejet.</p>
               <p>Smo pri 14. stališču, prav tako na strani 6. Predlagatelja gospod Miroslav Mozetič in gospod Marjan Šetinc. Želi kdo besedo? Želi kdo obrazložiti glas? <stage>(Ne.)</stage></p>
               <p>Dajem stališče na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da tudi to stališče ni bilo sprejeto.</p>
               <p>Smo pri 15. stališču. Predlagatelj je gospod Jančar. Želi kdo besedo? <stage>(Ne.)</stage></p>
               <p>Dajem 15. stališče na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(30 poslancev.)</stage></p>
               <p>Ugotavljam, da stališče ni sprejeto.</p>
               <p>Imamo 16. stališče. Predlagatelj je poslanska skupina Slovenske nacionalne desnice. Želi kdo besedo? Obrazložitev glasu?</p>
               <p>Dajem 16. stališče na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(4 poslanci.)</stage> Je kdo proti? <stage>(30 poslancev.)</stage></p>
               <p>Ugotavljam, da stališče ni sprejeto.</p>
               <p>Sedaj pa dajem na glasovanje tako spremenjena in dopolnjena stališča in sklepe v celoti. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da smo stališča in sklepe sprejeli.</p>
               <p>Imamo sklep, ki ga predlaga gospod Janez Kocijančič in ga imate v pregledu. Želi kdo o tem sklepu besedo? Edino sklep je spremenjen v toliko, da se stavek glasi: "Državni zbor predlaga Vladi." Sedaj piše "nalaga".</p>
               <p>Dajem sklep na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(22 poslancev.)</stage></p>
               <p>Ugotavljam, da sklep ni sprejet.</p>
               <p>Imamo še sklep gospoda Kopača: "Vlada naj do druge obravnave predloga zakona Državnemu zboru predloži oziroma predstavi tako imenovano zaščitno politiko v zvezi z zavarovanjem kmetijskih zemljišč, naravnih biotopov itd." Proceduralno? Izvolite, gospod Jelinčič. Gospod Jelinčič, jaz vam bom ponovno moral izreči opomin. Izvolite besedo.</p>
            </sp>
            <sp xml:id="SDZ1-Redna-38-1996-04-23.sp20">
               <speaker>ZMAGO JELINČIČ:</speaker>
               <p>Predsedujoči, prosim, da gledate po dvorani. Držal sem roko gor, tolkel sem takole po mizi. Glejte tudi na desno stran, ne samo sem spredaj. Če so vam prepovedali gledati...</p>
            </sp>
            <sp xml:id="SDZ1-Redna-38-1996-04-23.sp21">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, jaz sem bral in sem gledal v les. Prosim, povejte vaš proceduralni predlog.</p>
            </sp>
            <sp xml:id="SDZ1-Redna-38-1996-04-23.sp22">
               <speaker>ZMAGO JELINČIČ:</speaker>
               <p>Morate gledati tudi po dvorani, ne pa samo v les.</p>
            </sp>
            <sp xml:id="SDZ1-Redna-38-1996-04-23.sp23">
               <speaker>PODPREDSEDNIK VLADIMIR TOPLER:</speaker>
               <p>Veliko gledam vas. Izvolite.</p>
            </sp>
            <sp xml:id="SDZ1-Redna-38-1996-04-23.sp24">
               <speaker>ZMAGO JELINČIČ:</speaker>
               <p>Ja, vem, ja, gledate naokrog, samo ne tja, kamor bi tudi morali. Jaz sem se zmotil pri glasovanju in prosim, če se to glasovanje ponovi. In drugič bi prosil, da pogledate tudi v desno stran.</p>
            </sp>
            <sp xml:id="SDZ1-Redna-38-1996-04-23.sp25">
               <speaker>PODPREDSEDNIK VLADIMIR TOPLER:</speaker>
               <p>Na glasovanje dajem proceduralni predlog, da - ne morem reči, da se je gospod Jelinčič zmotil - ampak, da se ponovi glasovanje. Ugotovimo sklepčnost! Gospod Jelinčič, jaz ne morem dati na glasovanje, da ste se vi zmotili, ker ste to že sami ugotovili. Jaz lahko dam na glasovanje, da se ponovi glasovanje in o tem bomo glasovali. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(13 poslancev.)</stage></p>
               <p>Ugotavljam, da bomo glasovanje ponovili.</p>
               <p>Na glasovanje dajem predlog gospoda Janeza Kocijančiča, ki se glasi, da se namesto "nalaga" - "predlaga". Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(22 poslancev.)</stage></p>
               <p>Ugotavljam, da je predlog sprejet.</p>
               <p>Prehajamo k odločanju o predlogu, ki ga predlaga gospod Kopač in ki sem ga prej prebral. Želi kdo besedo? <stage>(Ne.)</stage></p>
               <p>Predlog gospoda Kopača dajem na glasovanje. Ugotovimo sklepčnost! Gospod Jelinčič, če bi prej poslušali, kar sem prebral, bi vedeli, o čem glasujemo. Glasujemo o predlogu: "Vlada naj do druge obravnave predloga zakona Državnemu zboru predloži oziroma predstavi tako imenovano zaščitno politiko v zvezi z zavarovanjem kmetijskih zemljišč, naravnih biotopov in tako dalje." Ugotovimo sklepčnost! Izvolite, gospod Jelinčič, proceduralni predlog, o katerem bomo glasovali.</p>
            </sp>
            <sp xml:id="SDZ1-Redna-38-1996-04-23.sp26">
               <speaker>ZMAGO JELINČIČ:</speaker>
               <p>Gospod predsedujoči, stalno me opozarjate. Tukajle v prvi vrsti imamo strankarski sestanek pri stranki Slovenskih krščanskih demokratov, niti z besedo niste tega omenjali. In najostreje protestiram proti vašemu načinu vodenja seje.</p>
            </sp>
            <sp xml:id="SDZ1-Redna-38-1996-04-23.sp27">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, se strinjam z vami. Prosim, da nepovabljeni v dvorani takoj zapustijo dvorano! Se pa opravičujem, ker sem preveč gledal na desno in sem to spredaj spregledal. Želi kdo besedo v zvezi s predlogom gospoda Kopača? <stage>(Ne.)</stage></p>
               <p>Dajem predlog na glasovanje. Ugotovimo sklepčnost! Ponovno prosim, da nepovabljeni takoj zapustijo dvorano! V kolikor ne, bom prosil varnostnike, da jih odnesejo ven. Prosim v ozadju, da nepovabljeni zapustijo dvorano! Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo sklep sprejeli.</p>
               <p>Proceduralno ima gospod Jelinčič.</p>
            </sp>
            <sp xml:id="SDZ1-Redna-38-1996-04-23.sp28">
               <speaker>ZMAGO JELINČIČ:</speaker>
               <p>Zato, da se zadeve uredijo tukaj notri v dvorani Državnega zbora, v imenu Slovenske nacionalne stranke zahtevam eno uro pavze.</p>
            </sp>
            <sp xml:id="SDZ1-Redna-38-1996-04-23.sp29">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, da se razmere uredijo, ne rabite pavze, ker bom za to poskrbel jaz. Če pa rabite čas za posvetovanje ali kakorkoli drugače, pa izvolite.</p>
            </sp>
            <sp xml:id="SDZ1-Redna-38-1996-04-23.sp30">
               <speaker>ZMAGO JELINČIČ:</speaker>
               <p>Ja, rabimo čas za posvetovanje.</p>
            </sp>
            <sp xml:id="SDZ1-Redna-38-1996-04-23.sp31">
               <speaker>PODPREDSEDNIK VLADIMIR TOPLER:</speaker>
               <p>O čem pa, če lahko vprašam?</p>
            </sp>
            <sp xml:id="SDZ1-Redna-38-1996-04-23.sp32">
               <speaker>ZMAGO JELINČIČ:</speaker>
               <p>V poslovniku ne piše, da je treba poslanski skupini navajati, o čem se bo posvetovala. Verjetno se bomo posvetovali o zadevi, o kateri ravnokar glasujemo.</p>
            </sp>
            <sp xml:id="SDZ1-Redna-38-1996-04-23.sp33">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, o zadevi, o kateri ravnokar glasujemo, smo končali vso razpravo in bom zaključil to točko. Točko zaključujem s tem.</p>
               <p>Prehajamo na naslednjo točko, kot sem napovedal že prej, to je na <title>32. TOČKO DNEVNEGA REDA - PREDLOG ZAKONA O POSTOPKU ZA USTANOVITEV OBČIN TER ZA DOLOČITEV NJIHOVIH OBMOČIJ</title>. To točko dnevnega reda smo prekinili. Prosim, da si pripravite gradiva, stališča in sklepe. Smo pri 32. točki dnevnega reda. Prosim vse, da zasedete svoja mesta v dvorani in omogočite, da bo lahko Državni zbor normalno deloval!  </p>
               <p>Smo v drugi obravnavi. To točko smo prekinili na predlog poslanske skupine Zelenih - ekološko socialne skupine, ki je zahtevala odmor. Imamo razpravo o 40. členu. Razpravljamo o dveh predlogih. Prvega predlaga poslanska skupina Krščanskih demokratov in drugega predlaga poslanska skupina Slovenskih krščanskih demokratov. Vlada pod točko 1 amandmaju ne nasprotuje, komisija ne podpira, pod točko 2 mu Vlada nasprotuje in komisija ne podpira. Želi še kdo besedo v zvezi s tem? Gospod Vlaj, izvolite. Ponovno prosim za mir v dvorani.</p>
            </sp>
            <sp xml:id="SDZ1-Redna-38-1996-04-23.sp34">
               <speaker>MAG. STANE VLAJ:</speaker>
               <p>Hvala lepa, gospod podpredsednik, spoštovani zbor! Zakon o postopku za ustanovitev občin ter za opredelitev njihovih območij je zakon, ki bo nadomestil zakon o referendumu za ustanovitev občin, ki je bil namenjen ustanovitvi prve mreže občin. Teh je nastalo 147 in po naši oceni so se v glavnem vse kar dobro prijele. Zakon o postopku za ustanovitev občin in za oblikovanje območij za naprej "pro futuro" strožje določa pogoje za to, da se neko območje želi ustanoviti kot nova občina. V tem smislu ta zakon seveda podpiramo.</p>
               <p>Zelo pomembno je ob reformi lokalne samouprave spregovoriti tudi o tem, gospod podpredsednik, če lahko to rečem, da je pravica do lokalne samouprave najprej individualna pravica. In v tem smislu je tudi zgrajen ta zakon.</p>
            </sp>
            <sp xml:id="SDZ1-Redna-38-1996-04-23.sp35">
               <speaker>PODPREDSEDNIK VLADIMIR TOPLER:</speaker>
               <p>Samo malo. Jaz bi prosil, gospod Vlaj, da govorimo samo o 40. členu, vas, kolegice in kolegi pa, da omogočite, da tisti, ki jih ta stvar zanima, lahko tudi poslušajo. Izvolite.</p>
            </sp>
            <sp xml:id="SDZ1-Redna-38-1996-04-23.sp36">
               <speaker>MAG. STANE VLAJ:</speaker>
               <p>Prav. Se orientiram samo na ta člen. Mi nasprotujemo temu členu. Ne bomo se konfrotirali z Ustavnim sodiščem. Jasno je, da so kriteriji v 13. in 13.a členu določeni in da jih je treba spoštovati z možnimi izjemami. Za zdaj je, in to naj tudi povem naprej, 29 zahtev za nove občine, od katerih je po strokovnih podlagah možno ustanoviti 10 novih občin, osem s pogoji in dve kot izjemi. O tem bo Vlada svoje še povedala. Nikakor ni mogoče, kar je 40. člen, nemogoče je speljati postopke do konca leta. Se pa zelo strinjam s predlogom, pomagal sem ga sooblikovati. <stage>(Glas iz klopi.)</stage> Prosim?</p>
            </sp>
            <sp xml:id="SDZ1-Redna-38-1996-04-23.sp37">
               <speaker>PODPREDSEDNIK VLADIMIR TOPLER:</speaker>
               <p>Gospod Geržina, jaz bi prosil vse za mir in tudi gospo ministrico in vse, da zasedejo svoja mesta v dvorani. Izvolite, gospod Vlaj.                      </p>
            </sp>
            <sp xml:id="SDZ1-Redna-38-1996-04-23.sp38">
               <speaker>MAG. STANE VLAJ:</speaker>
               <p>Povem še to, da je mogoče speljati pripravljalne postopke že v tem letu za tiste primere, ki so jasni in čisti. Hvala lepa.</p>
            </sp>
            <sp xml:id="SDZ1-Redna-38-1996-04-23.sp39">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospa Primožičeva.</p>
            </sp>
            <sp xml:id="SDZ1-Redna-38-1996-04-23.sp40">
               <speaker>JANA PRIMOŽIČ:</speaker>
               <p>Hvala lepa za besedo. Drage poslanke in poslanci, po medijih se omenjajo samo tri občine, se pravi Jezersko, Solčava in Bloke, in tako je bilo tudi po radiu in časopisih, tako da sem sama dobila kar nekaj protestov, zakaj pa ni omenjena tudi Ribnica na Pohorju, Šentjurij ob Taboru, Grad in podobno. Tudi na vprašanje, kako se bo ustanovila, na primer, občina Jezersko, ki nima pogojev, upam, da bom dobila tokrat odgovor. To je bil tudi namen tretjega odstavka, ki govori o tem, da se za ta območja, se pravi za tista, ki so izglasovala pozitiven referendum in kjer so občinski sveti pozitivno reagirali na to, da se del občine izloči oziroma ustanovi kot nova občina. Se pravi, pogoji iz 13. in 13.a člena zakona o lokalni samoupravi govorijo o tem, da mora imeti, večino v 13. členu, to območje celo osnovno šolo, se pravi osemletko. In 13.a člen govori o tem, da mora imeti to območje 5.000 prebivalcev ali izjemoma manj. Zato še enkrat v bistvu vprašujem gospoda Vlaja, ker minister ni prisoten, da res da zagotovilo, da so izjeme od tega 13. in 13.a člena možne, kajti Jezersko, kot sem že prej povedala, nima cele osnovne šole, ampak ima samo štiriletno. Tako da bi rada še enkrat zagotovilo in v tem primeru lahko tudi črtam tretji odstavek tega člena. Hvala lepa.</p>
            </sp>
            <sp xml:id="SDZ1-Redna-38-1996-04-23.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Janez Podobnik ima besedo; za njim je na vrsti gospod Vlaj.</p>
            </sp>
            <sp xml:id="SDZ1-Redna-38-1996-04-23.sp42">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Del vprašanja, ki sem ga želel nasloviti na predstavnika Vlade, magistra Vlaja, je že povedala kolegica Primožičeva, namreč vprašanje izjem. Po drugi strani pa bi imel še eno vprašanje. Gospod Vlaj je povedal, da je letos že možno speljati postopke za tiste primere, ki so jasni. Zelo lepo bi bilo, če bi danes tukaj povedal, kateri so ti primeri. Tudi name se je obrnilo nekaj teh območij, ki z nestrpnostjo pričakujejo današnji razplet pri tem glasovanju in nekateri pričakujejo, da bo po tem glasovanju jasno, ali lahko začnejo postopke. In mislim, da bi bilo dobro, če bi izvedeli, kateri so tisti primeri, kot je bilo rečeno, da so jasni in da se lahko že v letošnjem letu pričnejo postopki. Poudarjam, da so nekatere občine v procesu sprejemanja delitvene bilance in seveda, če bi bila ta odločitev sprejeta, da lahko nekatera območja pričnejo postopek za ustanovitev svoje občine, bodo potem tudi te občine drugače peljale delitvene bilance; kar je edino logično. Zato je odgovor na to vprašanje zelo pomemben. Hvala.</p>
            </sp>
            <sp xml:id="SDZ1-Redna-38-1996-04-23.sp43">
               <speaker>PODPREDSEDNIK VLADIMIR TOPLER:</speaker>
               <p>Havla lepa. Gospod Vlaj, izvolite.</p>
            </sp>
            <sp xml:id="SDZ1-Redna-38-1996-04-23.sp44">
               <speaker>MAG. STANE VLAJ:</speaker>
               <p>Hvala lepa, gospod podpredsednik. Nikakor ne bom o imenih govoril, lahko pa rečem <stage>(kar je moje stališče in tudi stališče kolegija ministra)</stage>, da je Jezersko tisto območje, ki izpolnjuje pogoje za izjemo po zakonu o lokalni samoupravi. To je odgovor gospe Primožičevi. Poleg Jezerskega je še neka občina, ki ima podobne pogoje, osem drugih je pa tistih, ki jih ta Državni zbor ni potrdil, čeprav izpolnjujejo pogoje. Tu</p>
               <p>bo Vlada predložila strokovno utemeljitev, tako da bo lahko Državni zbor videl. Nikakor pa ni devetindvajset predlogov utemeljenih, kot jih je vloženih sicer po naši evidenci, bodisi pred Ustavnim sodiščem, bodisi pred našo službo, bodisi pred Državnim zborom. Vlada je tudi poslala pismo Državnemu zboru, da ni mogoče določiti kriterijev za izjeme, ampak da je treba iti od primera do primera; in tako ravnamo. Tako sem, kot sem povedal, že govoril o Jezerskem, ki je več ali manj že javna skrivnost, da ima pogoje, čeprav ne izpolnjuje vseh pogojev. In če bi temeljito prebrali obrazložitev Ustavnega sodišča, potem je Ustavno sodišče  naložilo tistim, ki se ukvarjamo s tem vprašanjem, da je treba enaka merila uporabiti tudi za nekatere zelo upravičene zahtevnike za nove občine. Zelo narobe bi bilo, zaključujem, če bi ne upoštevali, da veljata 13. in 13.a člen zakona o lokalni samoupravi oziroma če bi šli v ponovno veliko drobljenje Slovenije na majhne piščance, kot bi rekel moj kolega Šmidovnik. Hvala lepa.</p>
            </sp>
            <sp xml:id="SDZ1-Redna-38-1996-04-23.sp45">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen ima najprej besedo.</p>
            </sp>
            <sp xml:id="SDZ1-Redna-38-1996-04-23.sp46">
               <speaker>DR. FRANC ZAGOŽEN:</speaker>
               <p>Spoštovani! Gospoda Vlaja bi rad vprašal, katera je tista druga občina poleg Jezerskega. Ali je to Solčava? Hočem potrditev tukaj za govorniškim odrom. Hvala lepa.</p>
            </sp>
            <sp xml:id="SDZ1-Redna-38-1996-04-23.sp47">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik.</p>
            </sp>
            <sp xml:id="SDZ1-Redna-38-1996-04-23.sp48">
               <speaker>JANEZ PODOBNIK:</speaker>
               <p>Hvala za besedo. Meni je jasno, tudi razumem to previdnost Vlade pri teh imenih, ampak menim, da bi bilo pa vendarle dobro, da bi predstavniki tistih pobudnikov, to so predvsem krajevne skupnosti, ki so vložile zahteve, da bi bili vendarle seznanjeni, da imajo v skladu s 13.a in 13. členom pogoje in možnosti, da lahko pričnejo postopek za organiziranje in oblikovanje svoje občine. Ne vem, če je to najboljša metoda, da se sicer tukaj naštejejo ta imena. Nenazadnje je treba ponovno preveriti, kakšno je razpoloženje v teh okoljih, to se strinjam, ampak poudarjam, da nekateri kraji dobesedno živijo in pričakujejo neko gesto, neko odločitev. In jaz sem zelo pozorno tudi prebral tisto odločbo Ustavnega sodišča in mislim, da je kar jasno, v katero smer usmerja, torej, glede izjem. Ampak tu je bilo s strani predstavnikov Vlade povedano, da je osem utemeljenih predlogov. Torej, osem je tistih področij, ki so imela vse pogoje iz 13. in 13.a člena, pa jih takrat Državni zbor ni potrdil. Ali teh osem območij lahko sedaj, jaz bi rekel, legitimno prične postopke za ustanovitev svoje občine? To je zame vprašanje, na katerega jaz sam ne vem odgovora. Hvala.</p>
            </sp>
            <sp xml:id="SDZ1-Redna-38-1996-04-23.sp49">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sušek.</p>
            </sp>
            <sp xml:id="SDZ1-Redna-38-1996-04-23.sp50">
               <speaker>MAKS SUŠEK:</speaker>
               <p>Cenjene kolegice in kolegi! Glede na zaplete, ki bi jih pravzaprav povzročil sprejem tega amandmaja Krščanskih demokratov, sem razmišljal in ugotovil, da bi pa vendar na nek način našli nek kompromis, ki bi bil usmerjen v to smer, da mi dejansko zadovoljimo tem hotenjem oziroma tem vlogam, ki so že bile dane vladni službi oziroma Državnemu zboru takoj po sprejemu tega zakona, da bi se ti postopki takoj lahko tudi pričeli, vendar pa na način, da ne bi rušili že kar s sprejemom tega zakona zdaj nekih zakonskih osnov, ki jih je pač treba spoštovati; tako kot ustavna načela, bi rekel, oziroma ustavno odločbo in vse naše zakone, ki smo jih sprejeli v zvezi z lokalno samoupravo. V tej zvezi sem dal predlog Državnemu zboru, predlog sklepa, ki se glasi: "Postopki in pripravljalna dejanja za ustanovitev novih občin oziroma spremembe območja občin se začno neposredno po sprejemu tega zakona. Referendumi za ustanovitev oziroma spremembe območja občin, ki so že vložile takšne zahteve do 15.4.1996, se izvedejo do konca 1996. leta." Torej, bilo je povedano že večkrat, dobili smo tudi sezname, da je 28 teh vlog že tu, no, in da ne bi diskriminacijsko, recimo, na nek način tu nastopali med enimi in drugimi, da bi dejansko spoštovali v tej hiši zakonodaje, da bi spoštovali dejansko to načelo enakosti do vseh v naši Sloveniji, se mi zdi prav, da če že načnemo nek postopek, da dajemo možnost čisto vsem. Kako pa oziroma za katere vloge, katere vloge bodo pa utemeljene in tako naprej, seveda, to smo pa že s tem zakonom tu, in z vsemi zakoni definirali, da je dejansko potem tudi odločitev odvisna na koncu, za izjeme in tako naprej, tudi od Državnega zbora. Po mojem ni prav, da se zdaj že navaja posamezne primere, da se že navaja, da imajo vse pogoje in da lahko, ampak to je dejansko odvisno od Državnega zbora. In če smo mi skozi in skozi trdili, da stojimo za tem, da podpremo, recimo, še take zadeve, kar se izjem tiče, gorske, obmejne in slabše naseljene, pa narodnostne in tako naprej, vse te stvari smo lepo navedli in s tem imamo mi tudi ustavno in pa zakonsko osnovo, da mi tule kreiramo pač tako, da bomo tudi ustvarili oziroma zadostili tudi takim zahtevam. Zato sem že zadnjič rekel, ker se preveč zapleta s tem amandmajem k 40. členu, Krščanskim demokratom predlagam ta kompromisni predlog, in da bi za tem tudi Državni zbor potem stal.</p>
            </sp>
            <sp xml:id="SDZ1-Redna-38-1996-04-23.sp51">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem, prehajamo na... Proceduralno, gospa Primožičeva, izvolite.</p>
            </sp>
            <sp xml:id="SDZ1-Redna-38-1996-04-23.sp52">
               <speaker>JANA PRIMOŽIČ:</speaker>
               <p>Hvala lepa za besedo. Z gospodom Suškom sva večkrat že govorila o tem problemu. In on je pripravil sklep, o katerem bi po koncu, se pravi po sprejemu tega zakona lahko vse tiste občine, ki so dale pobudo oziroma tista območja do 15.4., se pravi, da je to že nekako zamujen rok za nekatere občine, lahko razpisale referendum, če prav razumem in v naslednjem letu začele z delom. Moram povedati, da se mi tu pojavlja kar precej, vprašanj. Za razliko od njegovega mnenja se naša skupina zavzema za to, da se nekatere občine, tiste, ki so imele pozitiven referendum in ki imajo soglasje občinskega sveta, ustanovijo brez referenduma do konca tega leta. Se pravi, situacija je taka, da jo je treba še precej razmisliti, ali bo referendum ali ne; to je eno od vprašanj. Drugo vprašanje pa je ob ustanovitvi nove občine; ali to pomeni, da se izvedejo nove volitve, tako županov kot občinskega sveta, ne samo v novih občinah, ampak tudi v starih občinah. In še marsikatero drugo vprašanje. Menim, da bo potrebno ta 40. člen še dograditi, zato vseeno predlagam, da potrdimo oba amandmaja in do tretje obravnave najdemo najboljšo rešitev. Hvala lepa.</p>
            </sp>
            <sp xml:id="SDZ1-Redna-38-1996-04-23.sp53">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Vlaj.</p>
            </sp>
            <sp xml:id="SDZ1-Redna-38-1996-04-23.sp54">
               <speaker>MAG. STANE VLAJ:</speaker>
               <p>Gospod podpredsednik, spoštovani dr. Zagožen je postavil izrecno vprašanje glede Solčave. Uradno seveda ne morem izjaviti mnenja, lahko pa rečem, da je Solčava zraven Jezerskega še drugi primer izjeme po tem členu, kot ga mi pač strokovno interpretiramo; stvar odločitve pa bo seveda pri vas, v Državnem zboru. Razen teh dveh primerov se pojavlja še nekaj pomembnih primerov, o katerih bo treba zelo pazljivo razmisliti. To so primeri, ki so bili že v vladnem predlogu predlagani pa potem niso bili zaradi sprememb sprejeti. Mi bomo pripravili, tudi glede na ta sklep, če bo sprejet, vse strokovne podlage, da bi presodili zelo tankovestno 29 zahtev za nove občine. Absolutno nesprejemljivo se je sklicevati pri teh 29 zahtevkih na bivše zakonske pogoje. Torej, v vsakem primeru terjamo, da se volja ljudi ponovno ugotovi. In lahko povem, da je od teh 29 primerov, pa tudi tistih, kjer so bile občine, po mnenju ljudi, jim vsiljene, se je razpoloženje spremenilo. Torej, ljudje drugače mislijo. In to je treba ugotoviti ponovno z referendumom. Ne vidim pa nobenega velikega problema, da bi te referendume ponovno izpeljali. Hvala.</p>
            </sp>
            <sp xml:id="SDZ1-Redna-38-1996-04-23.sp55">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospa Pozsonceva. Razpravljamo o 40. členu in o dveh amandmajih.</p>
            </sp>
            <sp xml:id="SDZ1-Redna-38-1996-04-23.sp56">
               <speaker>MARIA POZSONEC:</speaker>
               <p>Hvala lepa. Ni velikega problema, samo problem je čas. In zato bi bilo potrebno podpreti moj sklep, ki ima intenco, da v tretjem branju čim hitreje pridemo do zakona. In zato prosim, da podprete moj sklep.</p>
            </sp>
            <sp xml:id="SDZ1-Redna-38-1996-04-23.sp57">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo? Razpravo zaključujem. Prehajamo na odločanje. Na glasovanjem dajem amandma k 40. členu pod točko 1. Predlagatelj je poslanska skupina Slovenskih krščanskih demokratov. Vlada amandmaju ne nasprotuje, komisija amandma podpira. Ugotovimo sklepčnost! V poročilu jasno piše, da Vlada amandmaju ne nasprotuje. Glasujemo o amandmaju pod številko 1. Nobene napake ni. Tako je, kot sem prebral. Vlada amandmaju ne nasprotuje, komisija ga podpira. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem drugi amandma k 40. členu. Predlagatelj je poslanska skupina Slovenskih krščanskih demokratov. Vlada amandmaju nasprotuje, komisija ga ne podpira. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem člen 40. Ugotavljam sklepčnost! <stage>(40 prisotnih.)</stage> Ugotavljam sklepčnost! <stage>(44 prisotnih.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo člen sprejeli.</p>
               <p>Smo pri prehodnih in končnih določbah. Imamo amandma, ki ga predlaga poslanska skupina Socialdemokratske stranke Slovenije; komisija ga ne podpira, Vlada ga ne podpira. Želi kdo besedo? <stage>(Ne.)</stage> Razpravo zaključujem.</p>
               <p>Dajem amandma na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(31 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem to prehodno in končno določbo. Se opravičujem, ni potrebno o tej glasovati, ker ni bil sprejet amandma o tem, da bi dodali nov člen, ki ga do sedaj ni bilo.</p>
               <p>Dajem na glasovanje vse preostale člene, h katerim niso bili vloženi amandmaji. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo člene sprejeli.</p>
               <p>V razpravo dajem naslov zakona.</p>
               <p>Naslov dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je naslov sprejet.</p>
               <p>Imamo dva sklepa. Enega predlaga gospod Sušek, drugega gospa Pozsonec. Gospod Sušek predlaga: "Postopki in pripravljalna dejanja za ustanovitev novih občin oziroma spremembe območja občin se začno neposredno po sprejemu tega zakona. Referendumi za ustanovitev oziroma spremembe območij občin, ki so že vložile takšne zahteve do 15.4.1996, se izvedejo do konca 1996. leta."</p>
               <p>Želi še kdo besedo o tem predlogu sklepa? <stage>(Ne.)</stage></p>
               <p>Dajem sklep gospoda Suška na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(14 poslancev.)</stage></p>
               <p>Ugotavljam, da je sklep sprejet.</p>
               <p>Imamo še proceduralni sklep: "Predlog zakona za tretjo obravnavo pripravi Vlada Republike Slovenije." Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da je sklep sprejet.</p>
               <p>In še sklep gospe Marie Pozsonec: "Državni zbor bo tretjo obravnavo predloga zakona o postopku za ustanovitev občin in za določitev njihovih območij opravil po preteku najmanj 7 dni od dne, ko bodo poslanci dobili besedilo zakonskega predloga s sprejetimi amandmaji." To se nanaša seveda na 173. člen poslovnika. Želi kdo besedo? <stage>(Ne.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(16 poslancev.)</stage></p>
               <p>Ugotavljam, da je sklep sprejet. S tem zaključujem 32. točko dnevnega reda.</p>
               <p>Prehajamo na <title>33. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH ZAKONA O VOLITVAH V DRŽAVNI ZBOR</title>.</p>
               <p>Predlog so v obravnavo zboru predložili poslanci Ivo Hvalica, dr. Jože Pučnik, Drago Šiftar in Vitodrag Pukl. Želi besedo predstavnik predlagateljev zakona? Proceduralno imate, gospod Poljšak? Izvolite.</p>
            </sp>
            <sp xml:id="SDZ1-Redna-38-1996-04-23.sp58">
               <speaker>MARIJAN POLJŠAK:</speaker>
               <p>Vsi vemo, da je na ta zakon sedaj vloženih, ne vem, že recimo trije predlogi, trije zahtevki za referendum. Jaz zdaj sprašujem. Postavil sem predsedniku Državnega zbora, ki ga sedaj tukaj ne vidim, ampak sem uradno vložil vprašanje, ali vložene, recimo, ena vložena zahteva za referendum, predstavlja del zakonodajnega postopka in s tem ustavi to obravnavo. Jaz vem, kaj piše v zakonu o referendumu, vse vem, vem. Ampak vem, da smo diskutirali tudi - ker tukaj mi dajete pripombe, vem - ampak v primeru, ko smo imeli, recimo, zakon o odvzemu državljanstev, je tekla diskusija v tem smislu, da je to del zakonodajnega postopka, in ko se uvede, torej, ko pride na tirnico zahteva za referendum, potem se zakonodajni postopek ustavi, preprosto povedano. Jaz zdaj sprašujem, ker sem vprašal, pismeno sem vprašal, sedaj nimam tukaj s sabo, ampak vprašal sem predsednika Državnega zbora in on bi mi moral odgovoriti oziroma ne meni, ker jaz nisem pomemben, ampak Državnemu zboru bi bilo treba odgovoriti. Za namen procedure bi morale biti najprej proceduralne stvari razčiščene.</p>
            </sp>
            <sp xml:id="SDZ1-Redna-38-1996-04-23.sp59">
               <speaker>PODPREDSEDNIK VLADIMIR TOPLER:</speaker>
               <p>Ste končali, vam lahko odgovorim?</p>
            </sp>
            <sp xml:id="SDZ1-Redna-38-1996-04-23.sp60">
               <speaker>MARIJAN POLJŠAK:</speaker>
               <p>Ne, jaz zahtevam odgovor in če ne, dajem proceduralni predlog, da se ta točka odloži, dokler ne pride pismena razlaga. Gospa Skukova, imate vi pismeno razlago, če je vam jasno? Jaz verjamem, da je vam jasno, ja. V tem zboru je pogosto tako, procedura se "rihta" po interesih - in to ni prav! Proceduro mora razčistiti ustrezna komisija in jo napisati in utemeljiti, da je znana procedura naprej, zato, da ni nobenih manipulacij. In jaz, zato ker ne vidim nobenega papirja, predlagam, da se ta točka prekine, dokler ne pride pismeni - to je predlog!, proceduralni predlog, prosim! Utemeljil sem ga, razpravljal sem, utemeljil sem ga in prosim, da daste na glasovanje predlog, da se ta točka prekine, dokler ne pride pismena obrazložitev, kako naj teče ta celotna procedura! Ker to je ista stvar - zakon o volitvah in ti predlogi, ki so, kateri je prvi, kateri drugi, in tako naprej. Pa ne mi praviti, saj ne razumeš! Pa ne mi kazati knjige! Saj ne razumeš tistega! Ali misliš, da razumeš?!</p>
            </sp>
            <sp xml:id="SDZ1-Redna-38-1996-04-23.sp61">
               <speaker>PODPREDSEDNIK VLADIMIR TOPLER:</speaker>
               <p>Prosim, da ne polemizirate s temi iz klopi!</p>
            </sp>
            <sp xml:id="SDZ1-Redna-38-1996-04-23.sp62">
               <speaker>MARIJAN POLJŠAK:</speaker>
               <p>Ne, to ni žalitev. Ne moreš se delati vedno pametnega.</p>
            </sp>
            <sp xml:id="SDZ1-Redna-38-1996-04-23.sp63">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Poljšak, vi ste na začetku...</p>
            </sp>
            <sp xml:id="SDZ1-Redna-38-1996-04-23.sp64">
               <speaker>MARIJAN POLJŠAK:</speaker>
               <p>Proceduralni predlog je jasen. Je ali ni?</p>
            </sp>
            <sp xml:id="SDZ1-Redna-38-1996-04-23.sp65">
               <speaker>PODPREDSEDNIK VLADIMIR TOPLER:</speaker>
               <p>Je.</p>
            </sp>
            <sp xml:id="SDZ1-Redna-38-1996-04-23.sp66">
               <speaker>MARIJAN POLJŠAK:</speaker>
               <p>Je? Krasno.</p>
            </sp>
            <sp xml:id="SDZ1-Redna-38-1996-04-23.sp67">
               <speaker>PODPREDSEDNIK VLADIMIR TOPLER:</speaker>
               <p>Gospod Poljšak, vi ste na začetku najprej postavili vprašanje in ste dejali, da v kolikor ne boste dobili zadovoljivega odgovora, želite proceduralni sklep, o katerem naj se glasuje. Jaz sem vam dolžan pojasnilo, da v skladu s tem, ker je na zakon razpisan eden ali več referendumov, odvisno kateri bo, je Državni zbor lahko odločal o zakonu do tretje obravnave, vendar ga pred izidom referenduma ne more sprejeti. In drugo je stvar, da procedura ni stvar komisij, ampak poslovnika in zakona; in tega se tukaj držimo. Zahtevate, da dam vaš predlog na glasovanje? Ugotavljamo prisotnost o proceduralnem predlogu, ki ga je podal gospod Marijan Poljšak, da to točko prestavimo, dokler ne dobimo pisnega mnenja glede procedure. Ugotovimo sklepčnost! <stage>(45 prisotnih.)</stage> Ugotovimo prisotnost! <stage>(41 prisotnih.)</stage> V dvorani nas je več. Glasujemo o proceduralnem sklepu, skladno s poslovnikom. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da smo predlog sprejeli.</p>
               <p>S tem to točko prekinjam. Ko bomo dobili mnenje, bomo nadaljevali.</p>
               <p>Prehajamo na <title>34. TOČKO DNEVNEGA REDA - PRVA OBRAVNAVA PREDLOGA ZAKONA O PROSTIH CARINSKIH CONAH IN PROSTIH CONAH</title>. Predlog so v obravnavo zboru predložili poslanci mag. Janez Jug, Tone Anderlič in Ljerka Bizilj. Želi besedo predstavnik predlagateljev zakona? Gospod Jug, izvolite.</p>
            </sp>
            <sp xml:id="SDZ1-Redna-38-1996-04-23.sp68">
               <speaker>MAG. JANEZ JUG:</speaker>
               <p>Kolegi poslanci! Slovenija kot novo nastala država v tem času še nima izdelane svoje strategije splošnega družbeno ekonomskega, posebej pa še gospodarskega razvoja. V skladu s sodobno ekonomsko teorijo bi morala Slovenija svoje strateške opredelitve graditi na svojih močnih točkah, pri čemer bi morala upoštevati tudi izkušnje malih gospodarstev, s katerimi se lahko primerja. Primeri uspešnih majhnih gospodarstev kažejo, da so se ta razvijala pretežno ob opiranju na maloštevilna ključna področja. Večina teh gospodarstev ima nekaj skupnih značilnosti: odprtost, prožnost in prilagodljivost na tržne spremembe, pretežno usmerjenost na terciarne sektorje, inovativnost in učinkovit tehnološki transfer, izkoriščanje ugodne obmorske prometne lege. Predvsem pa je za vsa uspešna majhna gospodarstva značilno, da so z zavestnim osredotočenjem razvojnih resursov na maloštevilne močne točke le-te učinkovito izrablja kot faktorje rasti. Po prevladujočih gledanjih naj bi Slovenija imela dve močni točki. Prvo predstavlja faktor človek, to je razmeroma kvalitetno in poceni delovno silo, drugo pa njena geostrateška in geotransportna lega.</p>
               <p>Prav na ta dva faktorja in na resolucijo o pomorski usmeritvi Republike Slovenije, ki pravi, da bo Republika Slovenija vodila gospodarsko in razvojno politiko, ki bo tudi pomorsko usmerjena in bo omogočala in spodbujala razvoj prostih con, smo se predlagatelji naslonili, ko smo snovali in vložili zakon o prostih carinskih conah in prostih conah. Naravna danost Slovenije je ugodna geografska lega kot obmorske države na severu Jadrana, na stičišču med Sredozemljem, jugozahodno Evropo, Balkanom, Srednjo in Vzhodno Evropo. Na tržišče navedenih zalednih držav prodirajo z jasno izraženim gospodarskim interesom države iz prekomorskega gravitacijskega področja bližnjega in daljnega vzhoda, Avstralije in Nove Zelandije. Po razpadu socialističnih ekonomij na Balkanu, srednji in vzhodni Evropi nastajajo ekonomski premiki, ki nudijo posebne razvojne priložnosti tudi Sloveniji kot eni od teh relativno najbolj razvitih in tržno izkušenih ekonomij, s trdno in konvertibilno valuto, ki je v svojem kratkem obdobju samostojnosti dokazala tudi določeno politično zrelost in stabilnost. Naša država, in Državni zbor seveda, se mora zato opredeliti do tega, ali želi pospešiti svojo udeležbo v mednarodnih ekonomskih tokovih tudi preko institutov prostocarinske cone in off shore con ter s tem valorizirati svoj ugodni geopolitični položaj. Prej navedene danosti in primerjalne prednosti so ob dobro razviti transportni, komunikacijski in informacijski infrastrukturi nujen predpogoj za uveljavitev zgoraj omenjenih con. Za uresničitev zastavljenega cilja bi bilo potrebno sprejeti predloženi zakon, ki ureja vse podrobnosti poslovanja v teh conah, s čimer bi dosegli stabilnost pogojev poslovanja v teh conah, ko posamezni področni zakoni ne bi mogli - ob njihovem vsakokratnem spreminjanju oziroma dopolnjevanju - spreminjati tudi pogojev poslovanja v teh conah. Hkrati pa bi dosegli tudi njihovo preglednost in dolgoročnost ter s tem zaupanje tujih partnerjev vanje.</p>
               <p>Namen zakona je določiti načine in pogoje za ustanovitev prostocarinskih con našega prava, ki vsebuje elemente prostih con in prosto industrijsko izvoznih con, določiti dejavnosti, ki se v coni lahko opravljajo, in tiste posebne pogoje poslovanja v prosti carinski coni, ki niso opredeljeni s posameznimi področnimi zakoni. Zakon določa tudi način ustanavljanja prostih con našega prava, ki vsebuje elemente podjetniških con in off shore sistemov in določa posebne pogoje za ustanavljanje družb v teh conah in za opravljanje dejavnosti teh družb, ki niso opredeljene s posameznimi področnimi zakoni. Osnutek zakona izhaja iz teze, da je prostocarinska cona del carinskega območja Republike Slovenije, ki je posebej ograjen in označen, v katerem se uporabljajo posebni ukrepi carinskega nadzora ter opravljajo dejavnosti pod posebnimi pogoji. Temeljni namen prostocarinske cone je spodbujanje izvoza blaga in storitev, ki se spodbuja z instrumenti davčnih olajšav na področju prometnega davka in davka na dobiček pravnih oseb ter plačil carine.</p>
               <p>V poglavju o prostih conah pa zakon uvaja v slovenski prostor nov pojem. Prosto cono predstavlja določeno ozemlje Republike Slovenije, ki ga v skladu z razvojno in zaščitno politiko določi Vlada z odlokom. Zakon daje le okvir, da se to lahko zgodi, Vlada pa ima popolno diskrecijsko pravico glede ustanovitve take cone. V tej coni, izvor katere bo narekovala privlačnost za tuje investitorje, se omogoča ustanavljanje podjetij, bank, zavarovalnic in pozavarovalnic po sistemu off shore podjetij. Gre za izključno kapitalske družbe tujcev. Tu imajo le sedež, sicer pa poslujejo drugod po svetu in v Republiki Sloveniji ne smejo opravljati dejavnosti. V ničemer ne konkurirajo domačim podjetjem, zato lahko uživajo posebne davčne ugodnosti. Ustanavljanje podjetij za poslovanje zunaj meja Republike Slovenije je pod posebno kontrolo, zato tudi plačujejo posebno takso. Ministrstva, ki opravljajo kontrolo, lahko odrečejo ustanovitelju dovoljenje za poslovanje. Zakon konsistentno navaja vse olajšave, tako da bodo cone konkurenčne.</p>
               <p>Izvajanje zakona ne zahteva ustanovitve kakšnega novega organa ali službe. Pristojna ministrstva bi bila le neznatno obremenjena. Vsi stroški se bodo lahko krili preko taks in bodo dohodek proračuna Republike Slovenije. Višina taks bi se prilagodila ostalim conam te vrste in bi pobrane takse lahko predstavljale, glede na dejanske stroške, neto prihranek - prihodek. V tujini so učinkoviti načini kontrole pretoka kapitala znani in jih ne bi bilo težko posnemati, v kolikor bi želeli. Po zgledu off shore con, kot sta na primer Dublin in Gibraltar, je potrebno uvesti kontrolne elemente, ki so dejansko še strožji, kot jih v svoji regulativi zahteva Evropska unija. S tem bi naša država pridobila dodatno prednost v resnih mednarodnih finančnih in poslovnih krogih ter bi to prispevalo k promoviranju politične in pravne stabilnosti naše države. Nimamo pa še ocene, kaj pomeni za Slovenijo uvedba off shore cone z vidika interesa narodnega gospodarstva. Nedvomno je, da bo off shore cona v Trstu ali Opatiji favorizirala pretok blaga preko luke Trst in da to pomeni za luko Koper in za celotno transportno pot preko Slovenije neposredno nevarnost za stagnacijo in nazadovanje gospodarskih panog, ki so s tem povezane. Finančne in druge gospodarske družbe, ki bodo poslovale v tržaškem off shoru, bodo zagotavljale pretok blaga preko tržaške luke cenejše in učinkovitejše finančno-zavarovalniške, marketinške, posredniške in druge svetovalne usluge, zlasti pri prodiranju blaga na trge srednje in vzhodne Evrope.</p>
               <p>Predlog zakona o prostih carinskih conah in prostih conah, ki smo ga pripravili predlagatelji, je ustrezna zakonska ureditev, ki problematiko poslovanja con želi urediti v smeri zgoraj opisanih rešitev. Navedeni predlog zakona poskuša na enem mestu združiti vsa določila o posebnostih poslovanja v teh conah ter doseči preglednost in hkrati poenostavitev predpisanih postopkov. Razen postavljenih carinskih postopkov za vnos in iznos ter proizvodnjo oziroma predelavo blaga v prostih carinskih conah, ureja predlog tudi oprostitev plačila davka na promet proizvodov za opremo in repromaterial, ki so potrebni tudi za opravljanje dovoljenih storitev v coni. Nadalje, uporabnike con oprošča plačila davka od dobička pravnih oseb za prvih pet let poslovanja v coni ter predpisuje še nekatere druge posebnosti poslovanja v prostih carinskih conah. Nadgradnja k temu pa je še koncept off shore cone.</p>
               <p>Menimo, da je zakon solidna osnova pri reševanju omenjene gospodarske problematike. V razpravi pa, menimo predlagatelji, bi se moral primerno dopolniti še z določili o potrebni kontroli poslovanja, zlasti off shore con, ter pooblastiti posamezna ministrstva, da natančneje predpišejo z zakonom določene posebnosti poslovanja v prostocarinskih conah in off shore conah. Predlagatelji se zavedamo, da gre v tem primeru za izredno pomemben strateški zakon za Slovenijo, zato bo v nadaljevanju potrebno tesno sodelovanje vseh zainteresiranih gospodarskih in negospodarskih subjektov, če hočemo, da bomo v tem delovnem naporu prišli do kakovostnega zakona. V našem primeru je zelo vprašljivo, kdaj bodo to začeli zaznavati in ustrezno ukrepati tudi razni vladni krogi, s čim bodo podprli tržno naravnane težnje slovenskega gospodarstva. Hvala lepa.</p>
            </sp>
            <sp xml:id="SDZ1-Redna-38-1996-04-23.sp69">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Jugu. Proceduralno ima gospod Pucko.</p>
            </sp>
            <sp xml:id="SDZ1-Redna-38-1996-04-23.sp70">
               <speaker>CIRIL PUCKO:</speaker>
               <p>Hvala lepa, gospod predsedujoči. Glede na to, da ni predstavnikov Vlade tu, predlagam, da prekinemo to točko, ker gre za preveč pomembno zadevo, da jih ne bi bilo zraven. Hvala lepa.</p>
            </sp>
            <sp xml:id="SDZ1-Redna-38-1996-04-23.sp71">
               <speaker>PODPREDSEDNIK VLADIMIR TOPLER:</speaker>
               <p>Gospod Pucko, jaz vas moram opozoriti, da predlagatelj ni Vlada Republike Slovenije. Vi zahtevate proceduralni sklep, da se ta točka prekine. Predstavniki Vlade so tudi v dvorani. Kljub temu zahtevate, da se ta točka prekine? Jaz bi prosil, gospod Pucko. Umikate svoj predlog? Hvala lepa.</p>
               <p>Predlog je obravnaval Odbor za gospodarstvo kot matično delovno telo. Gospod Feri Horvat, prosim, imate besedo.</p>
            </sp>
            <sp xml:id="SDZ1-Redna-38-1996-04-23.sp72">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi, prav je, da so tudi predstavniki Vlade pri tej obravnavi prisotni, kajti gre za zakon, ki je že med razpravo na matičnem delovnem telesu in tudi že izven njega doživel veliko pripomb in zadeva je gotovo občutljiva, strokovno zahtevna, dosti argumentov je za, proti in tudi dosti zelo različnih, celo nasprotujočih si predlogov za dopolnitve stališč. Odbor je na dveh sejah obravnaval predlog zakona. Pri tem je imel v razpravi tudi mnenje Vlade, ki je izrazila pomisleke predvsem o tistem delu, ki se nanaša na proste carinske cone, drugič mnenje Banke Slovenije, ki je tudi izrazila vrsto pomislekov <stage>(zlasti v zvezi s problematiko nadzora poslovanja v prostih carinskih in prostih conah)</stage>, mnenje Gospodarske zbornice, ki v glavnem načelno podpira predlog zakona zaradi tega, kar je povedal kolega Jug, da bi naj te cone spodbujale gospodarsko aktivnost in zlasti gospodarsko sodelovanje s tujino. Imeli smo mnenja drugih ustanov, vključno s Komisijo za gospodarstvo Državnega sveta, mnenja interesnih združenj s Koprskega, mnenja iz Maribora in še nekatera druga. In končno, mnenje Sekretariata za zakonodajo, ki predlaga med drugim, da je treba iz tega zakona ali pa naj bi izločili določbe o prostih carinskih conah in da bi bilo treba natančneje, bolj jasno, opredeliti določbe o prostih conah.</p>
               <p>Na osnovi vseh teh mnenj in razprave na odboru, pri kateri so sodelovali tudi predstavniki Vlade, Banke Slovenije in drugi, je odbor podprl predlog zakona, predvsem zaradi interesa oziroma želje, da se tudi na ta način spodbuja gospodarsko aktivnost in sodelovanje s tujino, s tem da se je pa odbor takoj opredelil oziroma sprejel pomisleke, da je potrebno carinski del izločiti in če je potrebno dopolniti ali spremeniti določbe v carinskem zakonu in po potrebi še v kakšnem drugem zakonu. In  drugo, da je potrebno temeljito dodelati določilo o prostih conah. In seveda ustrezno potem tudi spremeniti naslov zakona.</p>
               <p>Drugi sklep, ki je tudi zelo pomemben in je povezan nekako s tem, o čemer je govoril že predstavnik predlagateljev, da je zaradi zahtevnosti, delikatnosti nujno potrebno sodelovanje pri pripravi predloga za drugo obravnavo, predvsem sodelovanje Vlade <stage>(in to več resorjev, resorja za finance, resorja za ekonomske odnose s tujino, predvsem ta bi moral več sodelovati pri takem zakonu in morda še kdo, tisti, ki se ukvarjajo s sistemskimi zadevami in z zakonodajo)</stage> in, da je nujno sodelovanje Banke Slovenije pri tem zakonu, zaželeno bi pa bilo tudi sodelovanje Gospodarske zbornice. Odbor predlaga zboru še tudi dodatni sklep, da je zaradi jasnejše opredelitve vloge tovrstnih con potrebno opredeliti v strategiji ekonomskih odnosov s tujino, ki jo zdaj pripravlja Vlada in jo kmalu pričakujemo v Državnem zboru, kjer bi se naj predvsem opredelilo vlogo teh con in pa smisel, namen spodbujanja poslovnih aktivnosti v odnosu s tujino tudi preko tovrstnih con. Torej predvsem opredeliti bi bilo treba jasneje razvojni dejavnik oziroma razvojni učinek tovrstnih con, kar je bistven argument za eventualni sprejem takega zakona, kajti mnogi v svojih pripombah se bojijo predvsem, da bi se  preko tega spodbujalo ali omogočalo razne "šverc komerce" in podobno.</p>
               <p>Ena temeljnih dilem, na katero bi želel opozoriti, s katero se je srečeval odbor v dosedanji razpravi in ki izhaja tudi iz teh mnenj, je vprašanje, ali naj bo cela Slovenija prosto carinska ali prosta cona, kot izhaja iz enega predlaganih dopolnilnih stališč, ali naj bo le to določena lokacija; prvotno vemo, da je bil predlog za Koper, potem se je pojavil Maribor in pojavljajo se tudi drugi interesenti. Odbor se je opredelil - niti za eno niti za drugo, da tako rečem, skrajno rešitev, ampak predvsem za to, da se v zakonu opredeli pogoje, da pa je potem diskrecija Vlade, da na osnovi teh pogojev in predvsem seveda teh razvojnih vidikov in usmeritev v strategiji ekonomskih odnosov s tujino odloči o tem, kdo izpolnjuje pogoje in kje naj taka cona bo. Mislim, da je dovolj za uvod. Hvala lepa.</p>
            </sp>
            <sp xml:id="SDZ1-Redna-38-1996-04-23.sp73">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Feri Horvat. Želi besedo predstavnik sekretariata? <stage>(Ne želi.)</stage> Želi besedo predstavnik Vlade? <stage>(Ne želi.)</stage> Besedo dajem predstavnikom poslanskih skupin. Prvi je prijavljen gospod Benjamin Henigman kot predstavnik Slovenskih krščanskih demokratov. Izvolite, gospod Henigman.</p>
            </sp>
            <sp xml:id="SDZ1-Redna-38-1996-04-23.sp74">
               <speaker>BENJAMIN HENIGMAN:</speaker>
               <p>Hvala za besedo, gospod predsedujoči. Spoštovane poslanke in poslanci, predstavniki Vlade! Slovenski krščanski demokrati smo predlog zakona proučili kolikor je bilo možno natančno in pozdravljamo pobudo poslancev, da je prišlo do razprave na temo prostih con tudi v Državnem zboru. Ugotavljamo pa, da je bil zakon vložen že pred avgustom leta 1995, prišel pa je na dnevni red relativno pozno in zato ocenjujemo, da ga ne bo možno sprejeti še v tem mandatu Državnega zbora. Pridružujemo se pomislekom tako Banke Slovenije kot tudi</p>
               <p>Gospodarske zbornice, hkrati pa smo zelo pozorno preučili analizo Vlade Republike Slovenije glede ustanavljanja predvsem prostih con in analizo tako imenovanih off shore centrov v Evropi in drugje po svetu. Strinjali bi se s tezo, da je v Republiki Sloveniji, kjer imamo prehod iz starega ekonomskega sistema v nov ekonomski sistem veliko zadev, ki še niso urejene tako kot pravna država to zahteva in bi se v tem smislu strinjali z veliko pomisleki predstavnikov Vlade, hkrati pa tudi imamo veliko pomislekov, sedaj je Vlada vendarle glede na sprejetje zadnjih zakonov o davčni službi, o davčnem postopku in o relativno dobro urejenih inšpektorskih službah še vedno oziroma vsaj tako je stališče iz tega dopisa, še vedno kaže izredno negativen odnos oziroma odnos, ki Vladi Republike Slovenije glede tega zakona ne gre ravno v dobro. Se pravi, ni se dovolj konkretno opredelila do pozitivnih in do negativnih posledic tega zakona, ampak nekako veje iz tega predloga samo negativen odnos. Ocenjujemo, da bi bilo potrebno na področju off shore centrov oziroma prostih con storiti le korak naprej in konkretneje in bolj natančno pristopiti k samemu predlogu, katerega so predlagatelji podali.</p>
               <p>Če gremo v analizo tega poročila, potem vidimo, da off shore centri, če se omejim samo na proste cone oziroma off shore kot eno izvedenih možnosti, Vlada tukaj navaja, da je to poseben trg z močno konkurenco za bežeči in pogosto hitro gibajoči se svetovni kapital, in da je ta zadeva dokaj vprašljiva. Hkrati poudarja nevarnost pranja denarja in davčnih utaj. Hkrati pa opozarjam, da imamo glede vseh teh zadev v Republiki Sloveniji že za to ustanovljene inštitucije, ki bi morale v fazi sprejemanja tega zakona podati tudi svoje mnenje, svoja stališča in preko Vlade tudi svoje rešitve. Priporočilo Vlade, da so razlogi za to, da se zadrži oziroma nekako počasneje sprejema ta zakonodaja s tega področja glede na nedokončano privatizacijo, nezgrajen finančni trg in pomanjkanje izkušenj, neučinkovitost delovanja nadzornih mehanizmov, predvsem pa potek harmonizacije predpisov v skladu z Evropsko unijo, kateremu ta predlog zakona ni ravno harmoničen, se nam zdi v postopku sprejemanja ostale zakonodaje kot ne dovolj prepričljiv.</p>
               <p>Zato v nadaljnem postopku sprejemanja zakona predlagamo Vladi Republike Slovenije, posebej pa seveda predlagateljem, glede na veliko odklonilnih stališč, da bi sprejeli sklep oziroma, če se predlagatelji s tem seveda strinjajo, da bi za drugo obravnavo Vlado Republike Slovenije zadolžili oziroma naložili večjo skrb in večjo nalogo glede na zahtevnost samega problema oziroma zakonodaje, s tem da bi predlog za drugo obravnavo pripravila Vlada Republike Slovenije skupaj s predlagatelji. Ocenjujemo, da je to konstruktivna rešitev, s katero bi po eni strani zmotivirali Vlado Republike Slovenije s posebnim sklepom Državnega zbora, po drugi strani pa bi predlagatelji imeli tudi dovolj možnosti vplivati na samo zakonodajo. S tem, da bi s tem korigirali drugi sklep Odbora za gospodarstvo, ostala stališča Odbora za gospodarstvo pa poslanska skupina Slovenskih krščanskih demokratov v celoti podpira.</p>
               <p>Hkrati bi bilo prav, da se proste carinske cone, ki so zajete že v zakonodaji v zakonu o carini, da se izvzamejo iz tega zakona in da, če bi bilo potrebno, se natančneje opredelijo v spremembah zakona o carinah. Hvala lepa.</p>
            </sp>
            <sp xml:id="SDZ1-Redna-38-1996-04-23.sp75">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo v imenu poslanske skupine. <stage>(Ne.)</stage>Besedo dajem kot prvemu gospodu Henigmanu. Se odpovedujete? Bili ste prijavljeni tudi k razpravi kot posameznik. Potem gospod Pregelj, za njim pa gospa Bizilj.</p>
            </sp>
            <sp xml:id="SDZ1-Redna-38-1996-04-23.sp76">
               <speaker>ŽARKO PREGELJ:</speaker>
               <p>Spoštovani! Pred seboj imamo zakon, ki je že dalj časa v postopku, hkrati pa se okoli njega spletajo različne zgodbe oziroma s svojo pojavnostjo že, bomo rekli, kar šest let povzroča v gospodarskih krogih dokajšnje razburjenje. Zavedati se moramo, da so predhodniki tega zakona bili dokaj znani zakoni o prostocarinskih conah, ki jih je Luka Koper preko svojih pravnikov vneto pripravljala in pošiljala v Državni zbor, enkrat preko Vlade, drugič, ko ni šlo, preko poslancev in tako naprej. No, v končni fazi je tudi ta zakon, ki je pred nami, v bistvu posledica teh, že dokaj starih prizadevanj, ki imajo korenine že globoko nazaj, 20 let nazaj. Gre pač za željo po posebnem statusu, željo po drugačni obravnavi prostora, ki je povezan z izredno pomembno geografsko lego, ki jo ima Slovenija in s tem tudi njeno edino pristanišče. Ta praksa je v svetu znana. Znano je, da imajo, da so imela in da imajo še vedno določena območja, ki so na pomembnih prehodih iz enega transportnega sredstva na drugo ali pa na tretje, da so pač pomembna tudi za ustvarjanje dodatnih vrednosti, ne zgolj za transportne učinke. No, pri taki obravnavi so se jasno v pristaniščih razvile posebne cone, ki so se dalj časa različno imenovale. Na koncu se je ustalil termin off shore center oziroma off shore cona. Naš prevod prosta cona niti približno ni primeren. Prosta cona je lahko določen pojem, ki pa v svetu ni uporabljen, uporabljajo se kvečjemu v prostih carinskih conah, se pravi, da gre za ožji primer, medtem ko off shore cona pomeni v bistvu nekaj, kar je iz države izvzeto. Shore je v bistvu neke vrste obala, ki jo izvzameš iz svoje države in jo daš na voljo tujcem, tujim podjetjem, da tam pač ustvarjajo pod lažjimi pogoji, predvsem davčnimi, in potem trgujejo z državami mimo tvoje države, kot so že v bistvu tudi predlagatelji pojasnili. No, to dejstvo je v naši državi naletelo ves čas na dokajšnje pomisleke. V začetku, kolikor se spomnim še v prejšnjem mandatu, so bili pomisleki predvsem finančne narave oziroma že takrat v luči vključevanja naše države v Evropsko unijo. Znana so bila dejstva, da je bila formalno Evropska unija  zelo zadržana do teh off shore centrov; naj bi bili off shore centri rezervirani za nekoliko bolj eksotične državice, kot so Ciper, Malta, ali pa Singapur, Hong Kong in podobno. No, realnost je pa čisto drugačna. V resnici pa ima kar precej evropskih pristanišč take off shore centre. V resnici se samo v Evropi po nekaterih podatkih v teh off shore vsako leto pretaka na stotine milijard ameriških dolarjev in gre očitno za pomemben način mednarodne trgovine in tudi mednarodnega gospodarstva.</p>
               <p>Dejstvo, da so se v nekaterih bolj "eksotičnih" off shore centrih dogajale čudne zadeve <stage>(razne davčne mahinacije, razno pranje umazanega denarja, razni mafijski posli in podobno, to, kar pač sodi zelo rado v take prostore, ker je, odvisno od lokalne zakonodaje, manjši nadzor, manjša kontrola)</stage>, da so se nekateri taki centri navzeli takih lastnosti, kot sem jih zdaj omenjal, je bilo tudi pomembno dejstvo, da so nekateri izražali pomisleke k ustanavljanju takih centrov v naši državi. Sploh pa je bilo izredno odklonilno stališče, da naj bi cela Slovenija bila nekakšen off shore center, ker to pomeni, da državo na pol prodaš oziroma bistveno huje bi se nam zgodilo, kot če bi se vključili v Evropo. To so bila stališča, ki smo jih večkrat brali. Tudi v teh gradivih, ki jih imamo pred seboj, beremo, tudi v tej dvorani smo že slišali najbolj eminentne državne finančnike, da so off shore centri izvor zla in da se jih moramo izogibati. To je delno res, toda po drugi strani se moramo pa vprašati, zakaj pa imajo evropske države off shore centre? Ali res zgolj za to, da si medsebojno operejo denar, ali res zgolj zato, da si tako ali drugače nagajajo? Na ta vprašanja bi bilo potrebno dobiti izredno natančne odgovore.</p>
               <p>Za naš prostor, predvsem za naše pristanišče in glede na to, da izhajam iz Kopra in ga tudi nekoliko bolje poznam, je pomembno dejstvo, da je Evropska unija dovolila tržaški luki, da ustanovi off shore center predvsem z namenom, da se bo preko tega off shore centra poslovalo z državami izven Evropske unije. Torej se Evropska unija zaveda, da je rob njenega prostora sedaj v Trstu in zato mu dovoljuje neko posebno vlogo, tako vlogo kot jo je v resnici Trst v zadnjih 150 letih že imel. Res je, da je takrat bil edino okno v svet izredno razvite monarhije, kasneje, zaradi novih političnih razmer, so se mu poti proti vzhodu zaprle in smo v Sloveniji kakor tudi v sosednji Hrvaški zgradili dokaj konkurenčne luke. Dejstvo je, da se je z novo evropsko geografijo tržaški luki dalo pomembno mesto in mimo tega dejstva naša država ne more in ne sme iti.</p>
               <p>Tukaj pa se odpre vprašanje gospodarske strategije, tukaj se odpre vprašanje poslovne strategije naše Vlade, tukaj se odpre vprašanje, zakaj v tej dvorani niso prisotni najbolj eminentni člani Vlade, to so ministri, ki bi lahko kaj avtoritarno in tudi pomembno povedali s tega mesta. Kajti zavedati se moramo, da kljub dobrim željam za vključevanje v Evropsko unijo in kljub dejstvu, da bomo mogoče kmalu podpisali pridružitveni sporazum, bo še nekaj časa še nekaj vode preteklo, preden bomo postali polnopravni člani. In v tistem času bo treba v tej državi živeti, bo treba delati in bo treba tudi služiti. Jasno je, da ne bomo nič zaslužili, če bomo dopustili, da bo ena pomembnih prednosti, ki jo ima naša država, to je pa njena prometna geografska lega, da nam bo ta pomembna prednost hirala zato, ker bodo sosedje bolj spretni. Mi se moramo zavedati, da smo s podpisom transportnega sporazuma odprli transportne poti preko naše države, formalno smo jih s tem odprli. Z izgradnjo avtocestnega sistema te poti tudi fizično ustvarjamo. S posodabljanjem železniškega prometa jih dvigujemo na višjo kakovostno raven, kakor tudi na višjo zmogljivostno raven. Da bomo pa z napačnimi ekonomskimi in drugimi poslovnimi odločitvami očitno to prednost zapravili oziroma bomo prepustili, da se bo dobiček in vsa smetana, ki lahko iz take dejavnosti pride, pretakala v žepe sosedov oziroma popolnoma tretjih gospodarskih oseb. Da se to ne bi zgodilo, se moramo do tega predloga, do tega zakona izredno korektno in tudi kritično izreči.</p>
               <p>Strinjam se z ugotovitvami matičnega odbora, da velik del tega zakona, predvsem tisti del, ki se nanaša na prosto carinske cone, je že vgrajen v naši novi carinski zakonodaji in da kvečjemu z manjšimi popravki ga zlahka iz tega zakona spustimo. Zato menim, da je izredno pomembno, da se ta zakon posveti izključno ustanavljanju off shore centrov oziroma točneje off shore centra, kajti za zdaj ima možnost edino koprsko pristanišče, da oblikuje tak center v naši državi. Žal je tako, to je edino mesto, kjer lahko ugotovimo določene primerjalne prednosti, kakor tudi razloge, s katerimi lahko utemeljimo tako zahtevo tudi pred Evropsko unijo. Mi se moramo zavedati, da v kolikor ne bomo take odločitve hitro sprejeli in ustanovili takega centra v Kopru, bomo morali na dovoljenje čakati privoljenje Bruslja. To je nekaj takega, kot se je dogajalo 20 let nazaj, zato sem prej namenoma opozoril na izredno dolge in stare korenine tega zakona, ko so v koprski luki leta in leta zaman čakali na dovoljenje iz Beograda in tega dovoljenja ni bilo in ga ni bilo. Potem so prišla dovoljenja o prosti carinski coni, ki je živela in ni živela, zato ker ni bilo pravih možnosti oziroma pravih carinskih olajšav in podobno. Da je bilo to področje strateško izredno pomembno, je razvidno ravno iz te odvisnosti od zelo oddaljenih centrov, kot je bil takrat Beograd. V resnici je bila v ozadju trgovina s sosednjo Italijo; takrat so nastajali, kot veste, osimski sporazumi in podobno.</p>
               <p>Da so sedaj nova razmerja in da je očitno obdobje do polnopravnega članstva tisto izredno ozko obdobje, ko lahko še kaj sami odločimo, je verjetno že vsem jasno, zato glede na večinsko razpoloženje v Državnem zboru pričakujem, da bo večina podprla ta zakon v tistem segmentu, ki pomeni ustanovitev off shore centra, to je izven obalnega centra v Kopru, v našem pristanišču in da to za sedaj omejimo zgolj na Koper kot protiutež tržaškemu off centru. Mi se moramo zavedati, da v kolikor se obe pristanišči neenakovredno razvijeta, potem ni govora o enakopravnosti. Potem se začnejo dogajati čudne stvari. Pristanišče začne izgubljati pomembne transportne tokove, začne izgubljati pomembne ladijske linije in podobno. Zavedati se moramo, da dandanes materialne tokove določajo finančni tokovi in ti nedvomno potekajo preko takih centrov. Zato menim, da s tega stališča je potrebno tak center v Kopru ustanoviti; poudarjam, v Kopru. V kolikor bi želeli še drugje v Sloveniji ustanavljati podobne centre, jih je potrebno s podobnim preudarkom. Možnosti vidim še na vzhodu naše države, v okolici Maribora ali v Mariboru ali pa tudi mogoče med Mursko Soboto in Lendavo; jasno je, če se odločimo odpreti te poti proti vzhodnim sosedom, predvsem proti Madžarski, Slovaški, Ukrajini itn. V tistem trenutku, sploh z vključitvijo Slovenije v polnopravno evropsko članstvo bi to področje postalo več ali manj mejno področje, v kolikor ne bi istočasno z nami vstopila tudi Madžarska.</p>
               <p>Prav gotovo bo veliko težje naši južni sosedi priti skupaj z nami v Evropo in bo v tistem trenutku, ko bo Slovenija v Evropski uniji, evropska meja na Kolpi; in spet postane možnost oblikovanja takega centra v področju, ne vem, Brežic, Novega mesta in podobno. Se pravi, spet na nekem mejnem območju, ki lahko deluje kot nekakšna odskočna deska za države južno od nas. Zavedati se moramo, da so ti centri dejansko odskočne deske. Tako so se vedno v zgodovini uporabljali in tako se je tudi vedno širila tako gospodarska kakor tudi druga iniciativa. Včasih pač je šlo nekoliko bolj z orožjem, včasih malo manj. Vedno so bila znana dejstva majhnih, izredno dinamičnih, podjetnih obmorskih državic. Večkrat so bile to zgolj mestne državice, ki so igrale nevtralno trgovsko vlogo. Znani so primeri Dubrovnika, pa tudi Benetke v določenem obdobju so bile to in ničesar drugo. No, jasno, kasneje so zakraljevale na celotnem Sredozemlju in so bile pač velesila, ampak v prvi fazi so bile dejansko odskočna deska; da ne gremo še bolj nazaj v zgodovino, h grškim kolonijam in podobno.</p>
               <p>Zato mislim, da današnja realnost zahteva od nas, da zelo natančno premislimo strateški aspekt tega zakona - torej, kaj pomeni za Slovenijo ustanovitev off shore centra <stage>(v prvi vrsti v Kopru, potem pa tudi še kje drugje)</stage>? Ali pomeni to držati korak s sosedami in s tem ohraniti določeno enakopravnost? Jaz mislim, da to pomeni. Ali pomeni zgolj odpreti vrata in spustiti na svoje ozemlje dejavnosti, ki so lahko zelo nevarne? Tudi to lahko pomeni, toda pred tem se je treba zaščititi. Očitno se v mnogih off shore centrih dogajajo pomembne gospodarske dejavnosti, toda v vseh se ne dogaja kriminal. Kriminal je v resnici puščen bolj na tiste obrobne, eksotične off shore centre, kjer je to dovoljeno že sicer z zakonodajo oziroma z njihovim družbenim sistemom. Jasno je, da je tak off shore center popolnoma neuporaben za naše znane verižnike z družbenim imetjem. Tukaj ne bi imeli kaj iskati, ne bi uspeli organizirati svojih podjetij, ker bi bilo preveč na očeh. Zato imamo Ciper, pa Malto in tam naprej, kjer so. Tako da s tega stališča ne vidim take velike nevarnosti, kot jo vidijo nekateri. Strinjam pa se, da ima odločitev o ustanovitvi take gospodarske cone, imenovane off shore center, v Kopru daljnosežne strateške posledice. To pomeni prihod lahko izredno velikih kapitalskih tokov na naše področje. Nedavno tega smo brali v medijih novico, da je najbolj znani singapurski gospodarski tednik celo na prvih straneh objavil izredne prednosti, ki jih ima Slovenija kot nekakšno mostišče za tudi te, tako imenovane "azijske tigre" na poti v Evropo. Jasno je, da bi nam bili taki podjetniki hvaležni, da jim damo zgolj prostor, da lahko oblikujejo ustrezna skladišča in ustrezno dodelavo bližje Evropi, kot jo pač imajo sedaj. Zavedati se moramo, da so transportni stroški pomemben del cene. In zato ima ustanovitev take cone tudi lahko pomembno vlogo oziroma pomembne posledice na siceršnji naš gospodarski razvoj. Mislim, da ni tako nepomembno dejstvo, da pomeni ustanovitev takega centra tudi odprtje kar precejšnjega števila delovnih mest. Že za poslovno stavbo Centra avstralskih podjetnikov, ki ima sicer nekoliko nesrečen potek, mogoče je tam celo res premalo pravega kapitala v ozadju, se je nekaj časa govorilo, da bo odprlo preko 2.000 delovnih mest v Kopru. To, jasno, ni pomembno zgolj za Koper, saj tukaj bo šlo za izredno visoko kadrovsko izobrazbo oziroma potrebno bo pritegniti kadre tudi iz drugih krajev. In jasno je, da ima ustanovitev takega centra tudi take ugodne posledice.  </p>
               <p>Vsekakor pogrešam, kot sem že uvodoma povedal, neko bolj tehtno odločitev Vlade. Gre le za izredno pomembno alternativo, ki je lahko v prehodnem obdobju vključevanja v Evropo naš pomemben adut. Tak center se lahko zlahka ukine, formalno; neformalno pa ne tako preprosto. Tako da običajno malokdo verjame, da bo sicer začasni off shore center, ki je zdaj ustanovljen v sosednjem Trstu, po petih letih ukinjen. Zelo malo verjetnosti. Edina pomembnost je, da bi se pomembni tokovi premaknili bolj na vzhod, se pravi takrat, ko se bo vzhodna meja Evropske unije premaknila na madžarsko-ukrajinsko mejo. Takrat bo verjetno tak center tako v Trstu kot v Kopru manj zanimiv oziroma bo še vedno imel določeno, bom rekel, fizikalno zanimivost, kjer gre le za povezovalno točko med kopenskim in morskim transportnim sistemom.</p>
               <p>No, glede na izredno burno zanimanje v tej dvorani danes ob obravnavi te točke ne mislim nadaljevati z dokazovanji, kajti menim, da se je večina že nekako odločila. Žal, kolikor bo ta zakon zavrnjen, bo s tem tudi zavrnjena določena procesna možnost, da naša država ohrani nek formalen, vsaj formalen korak s sosednjimi državami in s tem tudi dvigne ceno svoji enakopravnosti. Tudi v tej luči je treba gledati ta zakon, ne zgolj v luči nekih problemov, ki jih bo vsekakor s seboj verjetno prinesel.</p>
               <p>Zavedati se moramo, da je naša država  v marsičem žal bolj kot katerakoli zahodna država sprostila trgovino z nepremičninami; in tukaj mislim predvsem na zakon o gospodarskih družbah, kjer lahko vsak tujec z lastnim kapitalom ali pa z najetim kapitalom ali pa tako ali drugače ustanovi družbo v naši državi, se registrira. Formalno postane to naša pravna oseba, dejansko pa ni. In zakon kot je ta, bi ta dokaj neugoden proces oziroma to dokaj neugodno posledico zakona o gospodarskih družbah preusmeril na točno določene cone, kjer bi se tako dejanje legalno odvijalo oziroma odvijalo bi se pod pravim imenom tistega, ki dejansko določen kapital ima in hoče na tem področju karkoli početi v smislu določene gospodarske dejavnosti. Zato osebno raje pristopim k takim pogojem gospodarskega delovanja, kot pa da dovoljujem z navidezno kritiko, izredno agresivno kritiko off shore centrov, sploh tistih, ki dejansko tudi to kritiko zaslužijo, v ozadju pa skrivam bistveno slabše početje lastne Vlade oziroma lastne zakonodaje. Takrat, ko smo sprejemali zakon o gospodarskih družbah, je verjetno malokdo vedel, kaj smo sprejeli. Prvič se nihče ni spoznal na gospodarske družbe, razen nekaj strokovnjakov, ki so imeli priložnost biti na izpopolnjevanju v Ameriki ali pa v drugih zahodnih državah.</p>
               <p>Kot drugo je bil zakon tako obsežen, da ga je malokdo uspel vsega prežvečiti.</p>
               <p>Kot tretje, smo bili vsi veliko bolj zbrani ob tistih določilih, ki so sploh postavila gospodarske družbe, nadzorne svete in podobno in smo pač očitno spregledali pomembno dejstvo, da je zakon omogočil, da je naša država že sedaj tisto slabo, kar je pri off shore centrih, se pravi divji, nelegalni off shore center - in to vsa država. V kolikor bi se pa omejili in sprejeli zakon za določeno področje - in v prvi vrsti naj bo to področje v luki Koper - potem bi bistveno prispevali k legalnosti našega gospodarstva oziroma legalnosti in legitimnosti gospodarske dejavnosti, ki se na naših tleh dogaja. Hvala lepa.</p>
            </sp>
            <sp xml:id="SDZ1-Redna-38-1996-04-23.sp77">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Preglju. Besedo dajem gospe Ljerki Bizilj. Prosim.</p>
            </sp>
            <sp xml:id="SDZ1-Redna-38-1996-04-23.sp78">
               <speaker>LJERKA BIZILJ:</speaker>
               <p>Hvala lepa. Spoštovani! Moji predgovorniki so domala vse povedali, kar bi tudi sama želela, vendar kot sovlagateljica tega zakona, naj vendarle povem nekaj stavkov.</p>
               <p>Finančno ministrstvo in Banka Slovenije imata zadržke do tovrstnih con, kar je seveda razumljivo, ker so iskali jugoslovanske in slovenske dolgove po raznih conah, Cipru in še kje. Če ste brali te pripombe, ste videli, kar so že nekateri opozorili, da obstaja strah, da denarnih tokov ne bo mogoče obvladovati, da se bo razvil kriminal, pranje denarja in podobne stvari. Vse to je seveda mogoče, vendar je pa mogoče to tudi nadzirati. Ta del v zakonu verjetno manjka in ga bo potrebno dopolniti. Strah je tudi, da bo to ovira v Evropsko unijo. Kot je že nekdo prej povedal ali pa, če pogledate v Poročevalec, v katerem je ta zakon predstavljen in uvod, boste videli, da je tovrstnih con v Evropski uniji zelo veliko. Luxembourg je najmanjša država na svetu in je najbogatejša, je v celoti off shore. Tako da tudi Italijani bodo imeli verjetno veliko pripomb, vendar pa čakati na to, kaj nam bo kdo dovolil ali pa se bati, komu se bomo zamerili, to nas verjetno ne bo nikamor pripeljalo.</p>
               <p>Meni se zdi, da je tudi debata o tem zakonu priložnost, da bi se malo bolj pogovorili o slovenskih ekonomskih perspektivah. V dvorani seveda ni posebnega navdušenja za to, vendar pa upam, da bo Vlada in tudi druge strukture, da bodo izkoristile to priložnost in se malo bolj poglobile v ta zakon. Žal mi je, da se gospodarski del Vlade tega ni bolj temeljito lotil. Pri teh zadevah smo kakorkoli pretiramo omahljivi. Raje se ukvarjamo s starimi bolniki, kot pa iščemo nove zaposlitvene možnosti. Razpravi o tem zakonu so se nekateri izogibali skoraj da leto dni in kolega Jug je moral kar precej vložiti, da je ta stvar sploh prišla na dnevni red parlamenta. Če bomo tako ravnali, da se bomo vseskozi izogibali stvarem, ki niso najbolj čiste, potem seveda nikamor ne bomo prišli. Podobno ravnamo z igralnicami. Če ugotovimo, da so to stvari, ki dajejo denar in nova delovna mesta, potem je država tista, ki se mora tako organizirati in postaviti taka pravila igre, da to funkcionira. Če tega država ne zmore, če tega oblast ne zmore, potem naj odstopi, ne pa da skozi namiguje, kaj vse je lahko slabo, kaj ne gre itn. Te stvari je potrebno urediti, postaviti pravila igre, sicer ne vem, kaj bomo v Sloveniji počeli, če se bomo vsem tem stvarem, ki nam lahko prinašajo denar, izogibali.</p>
               <p>Pozvala bi Vlado, vse strokovne službe, vse strokovnjake, da se temeljito lotijo tega problema, da ne bo ostalo to samo na nas, poslancih, ki seveda nismo strokovnjaki za ta vprašanja.</p>
               <p>Kar zadeva, mislim da je gospod Jelinčič velik zagovornik tega, da bi off shore bila celotna Slovenija. To se meni ne zdi povsem realno. Realno pa se mi zdi, da je to luka Koper. Pa tudi za mariborski del bi bilo potrebno razmisliti; tam potrebujejo nove perspektive, in če je to to, zakaj ne. Hvala lepa.</p>
            </sp>
            <sp xml:id="SDZ1-Redna-38-1996-04-23.sp79">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Ljerki Bizilj. Pisne razprave smo izčrpali. Besedo dajem gospodu Jelinčiču. Razprave pa so omejene na pet minut.</p>
            </sp>
            <sp xml:id="SDZ1-Redna-38-1996-04-23.sp80">
               <speaker>ZMAGO JELINČIČ:</speaker>
               <p>Hvala lepa. Mislim, da bo bolj pomembno razpravljati pri tem predlogu zakona o prostih carinskih conah in prostih conah, ko bo zakon v drugi obravnavi. Vendar samo nekaj izhodišč pa mislim, da je potrebno navesti. Ravno to, kar je kolegica Ljerka Biziljeva rekla pred minuto ali dvema, da ni smiselno, da se Slovenija, kompletna, vsa Slovenija nekako uredi v smislu proste cone, ravno to je smiselno. Bom pojasnil, zakaj. Če bi zadevo omejili na področje Kopra in področje Maribora, bi s tem izgubili nekaj bistvenih prednosti. Zakaj? Italijani pripravljajo off shore cono v Trstu, Hrvatje jo pripravljajo na Reki in v Pločah. S tem se bo kompetentnost oziroma Trst v prvi vrsti bo imel nasproti Kopru bistveno prednost. Za gotovo zaradi vseh teh zadev, ker Italija je članica Evropske unije in vsega ostalega, bodo tujci vlagali v Trstu; o Hrvaški pustimo, o tem bi tudi lahko govorili, ampak tudi nasproti Hrvaški Koper ne bo imel nobene primerjalne prednosti. Kajti za vzhodne trge je v tem primeru bistveno bolje, da se uvede, da se uporablja prosta carinska cona v Pločah, ne pa v Kopru. In na ta način bi Koper, sicer nekako bilo videti, da smo naredili nekaj dobrega, v bistvu bi pa potolažili samo lokalne interese. Mi moramo Slovenijo dvigniti na ta nivo kot je v bistvu narejena ta zadeva na Cipru. Ciper v bistvu živi od tega, ker je pravzaprav cela država prosta carinska cona. In kot sem govoril z nekaterimi tujci, z gospodarstveniki in tudi s slovenskimi gospodarstveniki, bi bilo to izredno dobro za slovensko gospodarstvo, kajti že samo potovanje iz Londona na Ciper, tja in nazaj, za to porabijo okrog 6 ur, s tem kar je potem treba še tam narediti in tako naprej. To je pa danes na gospodarskem področju izredno pomemben faktor. In ogromno tujih družb je pripravljenih ob taki zakonodaji, ki bi dovoljevala v celi Sloveniji ureditev na tak način, priti v Slovenijo. In to je pravzaprav za vsako državo najslajši denar. Seveda, vedno je treba potem v zakonodaji urediti tako, da mora biti, recimo, direktor družbe mora biti Slovenec, vsi ostali so lahko tujci, da morajo pogodbe urejati slovenski odvetniki, da se morajo pristojbine plačati slovenskim bankam, da to kontrolira tudi Banka Slovenije in tako naprej. In v tem primeru bi bilo škoda odrezati same sebe od možnosti, da v bistvu imamo v rokah vse tisto, kar lahko imamo. Ker če ne bomo šli v to, mislim, bomo samo eni od množice, ki bo imela off shore cono. In če ne bo drugega, edino, kar se bo zgodilo, bo to, da bodo, recimo, v Kopru prišle notri te umazane tehnologije in  proizvodnje, ki jih off shore cona v Trstu ne bo hotela vzeti. Mi bomo pač to morali vzeti zato, ker nam drugega ne bo ostalo. Zato premislimo, razširimo to zadevo in naredimo nekaj v korist Slovenije!</p>
            </sp>
            <sp xml:id="SDZ1-Redna-38-1996-04-23.sp81">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Jelinčiču. Gospod Jagodnik, izvolite.</p>
            </sp>
            <sp xml:id="SDZ1-Redna-38-1996-04-23.sp82">
               <speaker>JOŽE JAGODNIK:</speaker>
               <p>Gospod podpredsednik, spoštovane kolegice in kolegi, lepo pozdravljeni; pozdravljam tudi tiste, ki ste, posebej gospod Hvalica!</p>
               <p>Pozdravljam seveda pobudo, da je prišlo do zakonskega predloga, čeprav obžalujem, da leži v predalih že od junija 1995. Pri tem je seveda zelo zanimivo, da je Vlada prav tako začutila potrebo, da je treba na tem področju nekaj storiti, in je ustanovila celo medresorsko skupino, kot se da razbrati, in bi me zelo zanimalo, kaj je ta medresorska skupina v tem letu še ugotovila o obravnavani problematiki. Če je to tisto gradivo, ki nam je ponujeno kot vladno gradivo, potem mislim, da je to gradivo sicer dobro napisano, vendar gre v tem gradivu za eno samo opravičevanje, zakaj naj ne bi ustanovili oziroma sprejeli zakonov, ki urejajo obe možnosti, torej prostocarinske cone in off shore cone. In nič drugega jaz ne vidim v tem gradivu. Namreč, če je dejstvo, da se je promet v off shore conah v letih 1968, 1978 in 1987 podeseteril, od 10 milijard dolarjev na  približno 400 milijard dolarjev, kar velja samo za en segment, Bahamskih off shorjev, potem je pravzaprav nerazumljivo, da se na ta vlak Slovenija ne priključi. Zlasti v tem obdobju, ko resnično potrebujemo preboj, ko potrebujemo nova delovna mesta in ko se spreminjajo finančni tokovi v svetu. Mi si...</p>
               <p>Zdaj si jaz lahko postavljam naslednje vprašanje - ker je datum vlaganja zakona tako oddaljen in glede na dejstvo, da je Državni zbor sprejemal nekatere odločitve, ki so za orientacijo v prihodnih desetletjih, če ne stoletju Slovenije bistvene, to pomeni, v mislih imam seveda zakonodajo oziroma težnjo, ki smo jo izkazali s hitrejšim vključevanjem v Evropo in predloge, ki smo jih v preteklih dneh sprejemali - ali se v tem smislu izražene želje za hitrejše vključevanje Slovenije v Evropo spreminjajo  naši pogledi do prostocarinskih con in do off shore con? To bi bilo tudi od Vlade zelo zanimivo slišati. Signantno je tudi, da Vlada ne čuti potrebe, da bi karkoli spreminjala na tem področju oziroma jo zadovoljujejo spremembe v obstoječem carinskem zakonu in tisto, kar carinski zakon potegne za seboj. In da to čutenje potreb za spremembo na tem področju prihaja pravzaprav od poslancev. To se mi seveda ne zdi v redu in mislim, da bi Vlada - in se pridružujem tudi predhodnikom, ki so govorili na to temo - morala vendarle nekaj več storiti.</p>
               <p>Jaz se sprašujem po vsem tem, kar je napisano v tem gradivu, kaj pa so alternative? Na vsak način alternativa ni čakanje na to, da se bodo te stvari urejale same po sebi, ampak neka aktivna vloga, v kateri bomo seveda lahko potegnili neko korist, ki se nam kaže zaradi ekonomskega položaja, ki se nam kaže zaradi novih finančnih tokov, novih prometnih in novih gospodarskih tokov v svetu.</p>
               <p>Zato bi se še enkrat pridružil tistim, ki izražajo kritiko na račun Vlade, da tega ni storila pravočasno. Vlada pravi, da je z novo zakonodajo poenostavila poslovanje prostocarinskih con. Vendar pa mislim, da to ne drži, nasprotno, celo otežila je  opravljanje nekaterih gospodarskih dejavnostih v prostih carinskih conah, tako da posamezna podjetja, kar seveda ni nobena skrivnost, izstopajo iz teh con in postavljajo pod vprašaj tudi tiste dosežke, ki so jih imele, na primer nove zaposlitve; v mislih imam primer Radenske in se čudim, da danes tu še ni bil omenjen.</p>
               <p>Ker se mi čas izteka, bi samo opozoril na to, da seveda, plediram, da se možnosti razširijo poleg Kopra še na druga območja v Sloveniji; seveda, imam pri tem pomislek tudi Maribor in morda še nekatera. Prosil bi, da Državni zbor zadolži Vlado za izrazito bolj aktiven odnos do tega celotnega vprašanja, kajti to, da tak zakon stoji v predalih več kot eno leto, in še zdaj ne vidimo rešitev, to ni ravno vzpodbuda za gospodarski resor te Vlade. Hvala.</p>
            </sp>
            <sp xml:id="SDZ1-Redna-38-1996-04-23.sp83">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Protner, izvolite, beseda je vaša.</p>
            </sp>
            <sp xml:id="SDZ1-Redna-38-1996-04-23.sp84">
               <speaker>MAG. JOŽE PROTNER:</speaker>
               <p>Hvala lepa, gospod predsedujoči. Prav vesel sem, da je v razpravi že do sedaj podpora tem dodatnim stališčem, ki sem jih vložil skupaj z nekaterimi kolegicami in kolegi poslanci. Namreč v tem smislu, da je potrebno, da to področje ureja zakon, se pravi prostocarinskih con in prostih con. In seveda v stališču predlagamo, da se spremeni prvo stališče matičnega delovnega telesa, da je potrebno iz tega zakona črtati vse, kar se ureja za prostocarinske cone, češ da je zato pač potrebno spremeniti carinski zakon. Ta aktivna vloga, ki jo želimo s tem zakonom, gotovo zahteva zakonsko ureditev in zato predlagamo, da zakon tudi za drugo obravnavo nosi naziv kot sedaj in da ureja prostocarinske cone in proste cone. Seveda, to dodatno stališče smo vložili predvsem zato, ker dosedanje izkušnje s prostocarinskimi conami so pač takšne, da tako pri domačih kot pri tujih podjetjih ni pravega interesa; ker ni prave stimulacije za delo v prostocarinskih conah. Skratka, da zakonodaja na tem področju ni dovolj stimulativna. S predlaganimi dodatnimi bonitetami na področju davčnih olajšav, kot jih predlagamo v tem dodatnem stališču, bi pa pritegnili podjetja tako za delo kot za vlaganje kapitala v prostocarinske cone. Vzporedno s tem seveda pa odprli trg za zaposlovanje delovne sile in oživitev oziroma povečanje gospodarskih aktivnosti in zato seveda pričakujem, da bo naše dodatno stališče doživelo podporo med kolegicami in kolegi poslanci, s tem, da bodo za to dodatno stališče glasovali.</p>
               <p>Zdaj pa, ker sem že pri besedi, moje zapažanje. Gotovo je to področje potrebno z zakonom urediti, kot sem uvodoma že rekel. Gotovo ga je potrebno urediti dobro, vzpostaviti vse mehanizme delovanja in kontrole, ker pri nas je pač razširjena ena navada, da vsakega tujega dobronamernega vlagatelja tudi že kar proglasimo za mešetarja, za špekulanta in kaj jaz vem kaj vse. Skratka, ob dobri zakonodaji, ob dobrem izvajanju te zakonodaje je potrebna tudi kultura v tem smislu, da znamo ceniti tudi dobronamernost; normalno, v razmerah tržnega gospodarstva. Hvala.</p>
            </sp>
            <sp xml:id="SDZ1-Redna-38-1996-04-23.sp85">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Geržina, izvolite.</p>
            </sp>
            <sp xml:id="SDZ1-Redna-38-1996-04-23.sp86">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! Ko sem prebiral poročilo Vlade, njeno mnenje o tako imenovanih off shore conah <stage>(oziroma off shore coni; vsaj ena naj bi bila v začetku v Kopru)</stage>, se je tudi meni porodila misel, da se Vlada nekako boji, da bi šla v to in bomo že nekako. Preusmerila se je, misel neka rdeča nit skozi to pisanje je, da se mi usmerjamo v Evropsko unijo in da nekako ni potrebno, da bi si ustvarili, kot piše, kaj so off shore cone, na začetku v povzetku analize, da ni potrebe in ne čuti potrebe, temu se čudim, da bi s svojo strategijo ustvarili svojo tržno nišo. Ko se vozimo gor in dol po naših cestah, predvsem po avtocesti, vidimo, kaj se dogaja in posledica aktivnosti predvsem "azijskih tigrov" in ostalih, pa saj niso samo "azijski tigri", ampak ko se kar uspešna državna gospodarstva pojavljajo predvsem na Daljnem vzhodu in prodirajo v Evropo. Vprašam se, zakaj so Italijani, ki so člani Evropske unije, si zaželeli v Trstu off shore cono? In zakaj, kot je bilo že rečeno, Hrvati? Dobro, za Hrvate, to je nova država, relativno slabo razvita, ampak recimo Italija, ki je med sedmimi najbolj razvitimi državami, se ji zdi smiselno privabiti v off shore cono v Trstu ljudi, ki imajo denar, multinacionalke in tako naprej, banke, ki imajo denar in dati na razpolago prostor. Prostor, za kaj? Če govorimo o Kopru, zakaj bomo dali mi prostor? Načrtuje se nek velik prostor, terminal za nevarne stvari, za plin, mogoče bomo še razširili za razsute tovore pristanišče v Kopru. Namreč v Kopru smo, to je dejstvo, tisto, kar bi bilo najboljše mogoče, turizem, onemogočili. Odločili smo se za pristanišče. Za pristaniščem se lahko naredijo velika skladišča kot podpora v pristanišču ali kot del pristaniške ponudbe, lahko pa se obrnemo in damo prostor predvsem, če sem prav razumel, kakor sem bral tukaj, stavbam, kjer naj bi se trgovalo. Tudi mogoče to, kar tukaj piše v razlagi vladnega dokumenta, za prepakiranje. To se pravi, da se uporabijo celo domači materiali pa potem izvozijo posredno in tako naprej; prostore, ki so že na razpolago. Če tega Kopru ne damo iz drugih razlogov, bi morali pa, vsaj tako mislim, iz enega razloga. Če gledamo današnje dogajanje, kdo se vključuje, koga kanijo vključiti v Evropsko skupnost najprej, to sta dva močna off shore centra, to sta Ciper in Malta. In že iz tega razloga bi bilo dobro razmisliti, da bi nekaj storili v to smer. Namreč, pred razširitvijo pristanišča v Kopru naj bi Vlada razmislila, in mislim, da je dobro rečeno v sklepih in stališčih matičnega odbora, in to mislim, da bo sprejeto ali je že bilo sprejeto, da predlagatelji tega gredo skupaj z Vlado in pripravijo tak zakon, da bo tudi Vlada v svoje predloge dala vse tiste skrbi, ko govori o utaji davkov, o tem in onem, o slabih stvareh in da se pripravi tak zakon, da bi predvsem v tisti skupini dobrih stvari za državo, predvsem tudi za koprsko regijo. Mislim da bi država tak zakon pripravila in da damo Kopru malo boljšo podobo kot jo po naravi stvari sedaj kot veliko pristanišče, ki bo vse večje pristanišče, pristanišče za daljnovzhodne tovore, zdaj predstavlja. Mislim, da je bolje, da jo predstavlja kot <stage>(bom rekel, tako kot piše notri)</stage> tržna niša za Daljni vzhod. S tem se nekako otresemo tudi pritiskov sosednjih gospodarstev, se nekako izenačujemo. Pa tudi tisto, kar je že bilo rečeno, se strinjam, imamo adut v roki, ko se pogovarjamo, da bi šli tudi čim prej v Evropsko unijo. Zato mislim, da je dejansko to zadevo treba podpreti, in da se naj Vlada opogumi tudi v tej smeri in naj tak zakon za drugo branje pripravi. Hvala lepa.</p>
            </sp>
            <sp xml:id="SDZ1-Redna-38-1996-04-23.sp87">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Poljšak, izvolite.</p>
            </sp>
            <sp xml:id="SDZ1-Redna-38-1996-04-23.sp88">
               <speaker>MARIJAN POLJŠAK:</speaker>
               <p>Mislim, da je prav, da povemo še eno proti-stališče. Jaz tega zakona ne bom podprl in za take ideje, kot jih vi širite, nisem, kajti poglejmo malo, ali to kaj koristi slovenskemu narodu.</p>
               <p>Ker se je v Sloveniji širila industrija, težka industrija, železarne itd., kaj je od tega? Od tega smo dobili samo neslovence v Slovenijo. Kaj bomo naredili, off shore cone. Spet za narod, za slovenski narod ne bo nobene koristi. Slovenci si lahko na drug način... Kaj pa za državo. Se pravi, če bodo plačevali, če bodo imeli davčne olajšave, bodo plačevali manj davkov. Komu? Državi. To je, bi rekel, to je off shore cona kot leglo neke... Nimam prave podobe, kaj je to, ker se lahko pokažejo tudi pozitivne strani tega, ampak načelno povedano je to, bi rekel leglo mafije ali nekaj podobnega. Ta zadeva ne more koristiti Slovencem. Slovencev je na Koprskem recimo tako malo, da se jih lahko vse zaposli v dejavnosti, od katere lahko lepo živijo naprej. To ni potrebno niti koprski regiji niti to ni potrebno v Sloveniji. To je potrebno, bi rekel, neki internacionalni mafiji; recimo, da so tudi Slovenci malo vključeni v to mafijo. In to je vsa filozofija. Zato tega ne bom podprl.</p>
            </sp>
            <sp xml:id="SDZ1-Redna-38-1996-04-23.sp89">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi kdo repliko? Gospod Geržina, izvolite.</p>
            </sp>
            <sp xml:id="SDZ1-Redna-38-1996-04-23.sp90">
               <speaker>MIROSLAV GERŽINA:</speaker>
               <p>Hvala lepa za besedo. Kolega Poljšak! Napaka je. Namreč, dobro poznaš zadeve, kakšne so na Koprskem in v obalnem pasu in na Primorskem. Ogromno kvalificiranih ljudi dela v Italiji, išče delo v Italiji. In ti si proti temu, da bi si poiskali ti kvalificirani ljudje, to so ekonomisti, komercialisti itn., da ne govorim tudi o drugih, da si poiščejo delo doma, v koprskem pristanišču. Se pravi, ti zagovarjaš, da bomo razširili koprsko pristanišče, bomo naredili parkirne prostore za avtomobile z vzhoda, ne vem kaj še vse, razsute tovore, poslali ljudi delat v Italijo, sposobne, mi bomo imeli pa kaj? Sončit se pa ne moremo hodit tja dol, ker imamo pristanišče. Sedaj, to zagovarjati pa ne vem, če je prav. Hvala lepa.</p>
            </sp>
            <sp xml:id="SDZ1-Redna-38-1996-04-23.sp91">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika. Gospod Poljšak.</p>
            </sp>
            <sp xml:id="SDZ1-Redna-38-1996-04-23.sp92">
               <speaker>MARIJAN POLJŠAK:</speaker>
               <p>Gospod Geržina! Ne da se človeku kar tako nekaj obesiti, da pač nekaj zagovarja. Ti si recimo v Vladi, vi Vlada bi bili kaj kreativni kaj sposobni, potem lahko ustvarite v Kopru in okolici možnosti, da bodo ti kvalificirani Slovenci lahko tam delali in ustvarite jim možnosti, da si bodo pod normalnimi pogoji ustvarili take ali drugačne delovne ali trgovske, ne vem kakšne organizacije. Pa ne morem gledati samo na trgovino, proizvodne organizacije. To je samo, ti imaš samo eno alternativo. Ali ti pride pamet iz Hong Konga ali hodiš v Trst, ampak to ni delo, moraš verjeti v samega sebe, v svojo kreativnost in ustvariti možnosti za svoje ljudi. Doma je potrebno ustvariti možnosti za svoje ljudi. In ti si v Vladi in zato se ti bori za to, da boš ustvaril razmere.</p>
            </sp>
            <sp xml:id="SDZ1-Redna-38-1996-04-23.sp93">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Geržina. Razpravljamo pa o prostih carinskih conah in prostih conah. Izvolite.</p>
            </sp>
            <sp xml:id="SDZ1-Redna-38-1996-04-23.sp94">
               <speaker>MIROSLAV GERŽINA:</speaker>
               <p>Hvala lepa. No, mogoče je pa res, da Vlada, jaz sem tudi, ko sem govoril prej, nisem ji nič prizanašal in nisem prizanašal, že dostikrat ji nisem prizanašal. Jaz nisem del Vlade. Jaz sem predstavnik ljudi v parlamentu in trdil sem že velikokrat, da v tem parlamentu smo večkrat popravili zadeve, ki jih Vlada ali pa dali spodbude, ki se jih Vlada, mogoče zaradi svoje narave dela ali pa sedaj nekaj drugega, boji, mi smo pa odprti tukaj in dajemo pobudo tudi v tej smeri in dajem pobudo, podpiram pobudo, da se odpre tudi za visoko kvalificirane delavce, če si prebral, kolega Poljšak, v poročilu Vlade, da se ogromno visoko kvalificiranih delavcev zaposli v takih off shore centrih. Hvala lepa.</p>
            </sp>
            <sp xml:id="SDZ1-Redna-38-1996-04-23.sp95">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika gospod Poljšak.</p>
            </sp>
            <sp xml:id="SDZ1-Redna-38-1996-04-23.sp96">
               <speaker>MARIJAN POLJŠAK:</speaker>
               <p>Gospod Geržina! Ne delaj se takega junaka. Ko ti Vlada dovoli, ko nasprotuješ njenim; toda tedaj, ko ti Vlada ukaže, da boš tako ali tako glasoval, tedaj tudi tako in tako delaš. In ne delaj se junaka.</p>
            </sp>
            <sp xml:id="SDZ1-Redna-38-1996-04-23.sp97">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Redna-38-1996-04-23.sp98">
               <speaker>MIROSLAV GERŽINA:</speaker>
               <p>Hvala lepa. No, nekateri iz klopi, s katerimi smo skupaj glasovali za določene zadeve, ki jih Vlada ni predlagala ali pa je bila proti, lahko potrdijo, da ni res, kar ste rekli kolega Poljšak. Namreč, svojo glavo imam na vratu, s svojo glavo razmišljam in za tisto, kar se mi zdi primerno za ljudi, ki jih zastopam v tem parlamentu, tudi glasujem. Včasih tudi v nasprotju z Vlado. Hvala lepa.</p>
            </sp>
            <sp xml:id="SDZ1-Redna-38-1996-04-23.sp99">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Henigman, replika.</p>
            </sp>
            <sp xml:id="SDZ1-Redna-38-1996-04-23.sp100">
               <speaker>BENJAMIN HENIGMAN:</speaker>
               <p>Spoštovani, predvsem pa kolega Poljšak. Saj v tem trenutku vaša razprava oziroma vaše stališče je tako, kot je stališče Vlade, samo Vlada ga je v celofan zavila. Ona je proti spremembam na tem področju. Predlagatelji in poslanska skupina SKD, v katerem imenu sem prej govoril, pa smo za to, da poiščemo možnosti za slovenske državljane, za nova delovna mesta na zakonit način, z zakonom, v katerem bi to definirali. Vi pa, če ste proti temu, da bi to zakonsko definirali, pa očitno nevede podpirate neko sivo, črno in drugačno ekonomijo. Tako jaz to razumem. In mi zahtevamo od Vlade, da resno pristopi k temu problemu, da iščemo rešitve za ta slovenski narod in gospodarsko situacijo, v kateri se nahajamo. Če pa imate idejo, kako bo 2 milijona ljudi lahko dobilo službo, to, kar ste prej omenili, povejte, na katerih področjih. Hvala lepa.</p>
            </sp>
            <sp xml:id="SDZ1-Redna-38-1996-04-23.sp101">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jug. Saj ima gospod Jug tudi že repliko prej, proceduralno ima pa seveda prednost. Izvolite, gospod Jug.</p>
            </sp>
            <sp xml:id="SDZ1-Redna-38-1996-04-23.sp102">
               <speaker>MAG. JANEZ JUG:</speaker>
               <p>Jaz bi v imenu poslanske skupine LDS zahteval 15 minut odmora, da se malo posvetujemo o sklepih. Hvala.</p>
            </sp>
            <sp xml:id="SDZ1-Redna-38-1996-04-23.sp103">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. S tem razpravo prekinjam. Sejo nadaljujemo ob 14. uri.</p>
            </sp>
            <stage type="time">(Seja je bila prekinjena ob 12.49 uri in se je nadaljevala ob 14.14 uri.)</stage>
            <sp xml:id="SDZ1-Redna-38-1996-04-23.sp104">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi! Pričenjam nadaljevanje seje. Prosim, da zagotovimo prisotnost v dvorani.</p>
               <p>Za popoldanski del seje se je opravičil gospod Ignac Polajnar od 16. ure dalje. Ugotovimo sklepčnost! <stage>(25 prisotnih.)</stage> Prosim, da znova ugotovimo prisotnost. Ugotovimo sklepčnost! Še vedno ugotavljamo prisotnost. Ugotovimo sklepčnost! <stage>(30 prisotnih.)</stage></p>
               <p>Prosim, da znova ugotovimo prisotnost. Že v dopoldanskem delu seje sem napovedal, da bomo sejo nadaljevali ob 14. uri. Ugotovimo prisotnost! Ura je 14.15 in v dvorano vabim tudi vse akademike, ki so si vzeli svojih akademskih četrt. Ugotovimo sklepčnost! Še vedno ugotavljam prisotnost. Ugotovimo sklepčnost! <stage>(41 prisotnih.)</stage> Ugotovimo sklepčnost! <stage>(45 prisotnih.)</stage> V dvorani nas je več. Prosim, da še enkrat ugotovimo prisotnost v dvorani. Lepo prosim vse, da potrdite svojo prisotnost in omogočite delovanje parlamenta. Še vedno ugotavljamo prisotnost. Ugotovimo sklepčnost! <stage>(44 prisotnih.)</stage></p>
               <p>Ugotavljam, da zbor ni sklepčen.</p>
               <p>Sejo pričenjamo ob 14. uri 30 minut.</p>
            </sp>
            <stage type="time">(Seja je bila prekinjena ob 14.22 uri in se je nadaljevala ob 14.30 uri.)</stage>
            <sp xml:id="SDZ1-Redna-38-1996-04-23.sp105">
               <speaker>PODPREDSEDNIK VLADIMIR TOPLER:</speaker>
               <p>Ugotovimo prisotnost v dvorani! Ugotavljamo prisotnost v dvorani! Še vedno ugotavljamo prisotnost v dvorani. Prosim vse v dvorani, da zasedejo svoja mesta in potrdijo prisotnost! <stage>(51 prisotnih.)</stage> Ugotavljam, da je zbor sklepčen in lahko odloča.</p>
               <p>Najprej sprašujem gospoda Juga, ali želi besedo po odmoru? <stage>(Ne.)</stage> Replika, gospod Poljšak, izvolite.</p>
            </sp>
            <sp xml:id="SDZ1-Redna-38-1996-04-23.sp106">
               <speaker>MARIJAN POLJŠAK:</speaker>
               <p>Imam repliko gospodu Henigmanu, ki me sedaj že pozdravlja iz klopi in se veselo smeje. Torej, gospod Henigman, tako je. Jaz razumem, ti zastopaš interese svojih volilcev na Ribniškem. Na Ribniškem ne bo nikoli off shore cone, na Ribniškem bodo morali Ribničani normalno plačevati davke. Medtem ko pa tisti, ki se bodo okoriščali z off shore cono v Kopru, se bodo pa izognili davkom. Tu, recimo, imam ene papirje reklame. To sem zdaj si pridobil, ta čas, ko sem povedal gospodu Geržini, pustite me pri miru, ker če naj, se pripravim. "How to avoid taxes", samo to, "low taxes", to je "learn to legally avoid taxes, governmental hazles". Poslušajte, "avoid taxes", samo to je! Ha! Glejte, off shore cona je nenadzorovani finančni servis. Nobena off shore cona nima proizvodnje, saj je prej prav govoril gospod Geržina, ko je rekel, da gre za ekonomiste. Seveda, administrativke, ekonomisti s srednjo šolo, ekonomisti z višjo šolo in tako naprej. In kje so te off shore cone? Saj me je prej Geržina spomnil, da je tudi v krščanski Irski pa tudi na Madžarskem je, ampak glavno so Bermudi, Bahami, Kanarski otoki, Sejšeli, Ciper in tako naprej. In vemo, kaj ta imena pomenijo za nas, ker smo toliko že debatirali tukaj. Za koga je ta finančni servis? Za tistega, ki mora skrivati denar. In to gre za kriminalni denar! V obtoku, po podatkih OECD-ja, je v obtoku letno zdaj 770 milijard dolarjev. Ja, seveda, nekaj milijard dolarjev bo mogoče prišlo prometa, za to pranje denarja tudi v Kopru, se strinjam. Torej, na eni strani govorimo o tem, kako bomo preprečevali pranje denarja, na drugi strani pa ustvarjamo - naj bi se ustvarili pogoji. Torej, v off shore cono bo najprej prišel recimo Genex in njegove ostale članice. In seveda, zakaj bo ta off shore cona? Zato, da nekdo, kdor bo želel kupiti TAM ali pa Videm ali karkoli, namesto da bi šel mešetarit za TAM na Bermude, ker je tam center spranega denarja za TAM, mu ne bo treba iti na Bermude, da bo prišel do off shore cone. In lažno je to, da je ta off shore cona pod jurisdikcijo države, to je notorična laž, kajti prav kapital, ta kriminalni kapital, čaka, da se zagotovi nekontrola in tedaj pa ta kapital pride notri. In če pogledamo še, tukaj nas je šele, mafija je na Sejšelih izvedla, z denarjem seveda, državni udar in potem je morala Vlada najemati najemnike, da so pregnali, bi rekel, to puč od mafije itd., itd. Ne vem. Mislim, da je potrebno držati za Ribnico. Ribnica je steber in temelj slovenstva in oni bodo vedno normalno plačevali davke, pa ne ustvarjati Ribnčanom iluzije, da bodo oni imeli koristi od off shore cone.</p>
            </sp>
            <sp xml:id="SDZ1-Redna-38-1996-04-23.sp107">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem. Dajem stališča in sklepe.</p>
               <p>O stališčih in sklepih želite? Izvolite gospod Jug.</p>
            </sp>
            <sp xml:id="SDZ1-Redna-38-1996-04-23.sp108">
               <speaker>MAG. JANEZ JUG:</speaker>
               <p>Gospodje poslanci, kolegi, posebej gospod Poljšak! Off shore niso mafijski posli, saj v svetu beležimo kar 2/3 finančnega prometa preko takih off shore con. To pomeni, da ima poslovanje preko off shorev nekaj stokrat večje blagovne oziroma finančne transakcije, kot je celotna svetovna trgovina. Off shore deluje po zelo preprostem zakonu, in sicer tako, kot  reke tečejo z višjega nivoja na nižji, tako teče kapital iz nizkega k visokim dobičkom. To je vsa umetnost.</p>
               <p>Poslušal sem debate, podobne debate sem poslušal v Trstu, kjer je gospod Illy rekel, da če ne bodo v Trstu sprejeli takega off shore, da se boji, da bo to šlo v Monte Carlo oziroma v Monaco, tako od nje na Sejšele itd., ampak celo bližje Evropi. Tako da temu ne bi nasprotoval.</p>
               <p>Zakaj je Trst dobil off shore, popolnoma vemo in razumemo. Ni zaradi pranja denarja, ampak italijansko gospodarstvo se močno pripravlja na prodor v centralno in vzhodno Evropo in seveda skozi ta off shore bo tudi njegova konkurenčnost večja nasproti Nemčiji in ostalim državam Evropske Unije in seveda sveta. To ima vse svojo logiko, vsaj jaz zadeve... No pa ne, nisem mislil o tem. Mislil sem predvsem amandmaju, ki je bil kasneje vložen. Namreč, predlagatelji smo računali do današnjega dne, da bo zadevo prevzela Vlada oziroma njeno Ministrstvo za ekonomske odnose in razvoj, ker je po moji oceni najbolj primerno, da bi nekaj podobnega peljalo v svojih resorjih, vendar do današnjega dne se te zadeve nismo mogli dogovoriti in predlagatelji vztrajamo še naprej, da bomo ta zakon v proceduri skozi parlament sami vodili, seveda v sodelovanju z Vlado, z Banko Slovenije in z ostalimi. Hvala lepa.</p>
            </sp>
            <sp xml:id="SDZ1-Redna-38-1996-04-23.sp109">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo o stališčih in sklepih? <stage>(Ne.)</stage> Razpravo zaključujem ter prehajamo na odločanje.</p>
               <p>Predlagam, kolegice in kolegi, da glasujemo na koncu skupaj o sklepih in stališčih, da pa zdaj najprej o vsakem spreminjevalnem in dopolnjevalnem stališču glasujemo posebej. Ali kdo temu nasprotuje? Nasprotujete, gospod Jug, temu? Izvolite.</p>
            </sp>
            <sp xml:id="SDZ1-Redna-38-1996-04-23.sp110">
               <speaker>MAG. JANEZ JUG:</speaker>
               <p>Kolegi poslanci, predlagal bi proceduralno, da bi o vsakem stališču, o vsakem sklepu posebej glasovali. Hvala lepa.</p>
            </sp>
            <sp xml:id="SDZ1-Redna-38-1996-04-23.sp111">
               <speaker>PODPREDSEDNIK VLADIMIR TOPLER:</speaker>
               <p>Govorimo o stališčih in sklepih odbora, ki jih je predlagal. Prav, če nasprotujete, potem bomo o vsakem posebej.</p>
               <p>Najprej predlagam, imamo prvi sklep: "Predlog zakona o prostih carinskih conah in prostih conah, prva obravnava, je primerna podlaga za pripravo zakona za drugo obravnavo". Želi kdo besedo o tem? Gospod Henigman, izvolite. To je predlog, ki ga je predlagalo matično delovno telo in skladno s poslovnikom je najprej potrebno glasovati o tem predlogu. Izvolite.</p>
            </sp>
            <sp xml:id="SDZ1-Redna-38-1996-04-23.sp112">
               <speaker>BENJAMIN HENIGMAN:</speaker>
               <p>Spoštovani! Glede na to, da se predlagatelji zakona, poslanci, ne strinjajo s predlogom, da bi Vlada pripravila skupaj z njimi za drugo obravnavo in glede na to, da nisem niti besede slišal odgovora ali pripombe Vlade na ta zakon, v imenu poslanske skupine prosim 15 minut odmora, da se dogovorimo, kako naprej.</p>
            </sp>
            <sp xml:id="SDZ1-Redna-38-1996-04-23.sp113">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To je bilo proceduralno. Sejo nadaljujemo ob 14.55 minut. Sejo prekinjam, vmes pa prosim tudi ostale poslanske skupine, da se posvetujejo in da potem ne bo več odmorov.</p>
            </sp>
            <stage type="time">(Seja je bila prekinjena ob 14.39 uri in se je nadaljevala ob 14.56 uri.)</stage>
            <sp xml:id="SDZ1-Redna-38-1996-04-23.sp114">
               <speaker>PODPREDSEDNIK VLADIMIR TOPLER:</speaker>
               <p>Pričenjam nadaljevanje seje. Ugotovimo prisotnost! Ugotavljamo prisotnost v dvorani! Takoj, ko bomo, gospod Hvalica, ugotovili prisotnost. <stage>(11 prisotnih.)</stage> Prosim, da znova ugotovimo prisotnost. Upam pa, da se parlament ni pridružil stavkovnim gibanjem. Ugotavljamo prisotnost! Če ne bo prisotnosti, bom odredil odmor do volitev. No, to je hotel proceduralno predlagati tudi gospod Hvalica. Še vedno ugotavljamo prisotnost v dvorani! Še vedno ugotavljamo prisotnost v dvorani! <stage>(33 prisotnih.)</stage> Prosim, da znova ugotovimo prisotnost! Prosim, da potrdite svojo prisotnost v dvorani! <stage>(47 prisotnih.)</stage> Ugotavljam, da je zbor sklepčen in lahko odloča. Želite po odmoru pojasnilo, gospod Henigman? Izvolite.</p>
            </sp>
            <sp xml:id="SDZ1-Redna-38-1996-04-23.sp115">
               <speaker>BENJAMIN HENIGMAN:</speaker>
               <p>Poslanska skupina SKD po posvetovanju ugotavlja nemogočo situacijo, da na predlog poslancev, ki vložijo zelo pomemben zakon, po našem, glede bodočega poslovanja tujega kapitala na ozemlju Republike Slovenije, čeprav seveda v omejeni obliki, da se do tega ne opredeli Vlada oziroma predstavniki Vlade. Tisto stališče, ki je podano v informaciji iz oktobra 1995, ne pove niti pozitivno niti negativno, ampak samo opozarja na strahove oziroma daje poročilo zaradi samega poročila.</p>
               <p>Poslanska skupina SKD je predlagala, da bi se v to aktivno vključila Vlada, vendar glede na to, da Vlada niti z besedo ni odgovorila, kaj o tem misli, menimo, da je vseeno bolje, da gre zakonski predlog v nadaljnjo proceduro, potem pa kar bo pa že bo. Nam gre predvsem za to, da se tudi na področju gospodarstva tudi na ta način poskuša reševati predvsem infrastrukturo, predvsem storitvene dejavnosti in ponudi prebivalcem oziroma državljanom Republike Slovenije še eno alternativo. Tako da bomo ta predlog podprli.</p>
            </sp>
            <sp xml:id="SDZ1-Redna-38-1996-04-23.sp116">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložitev glasu? Gospod Nace Polajnar. Mi pa ugotavljamo prisotnost v dvorani.</p>
            </sp>
            <sp xml:id="SDZ1-Redna-38-1996-04-23.sp117">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Jaz bom sicer podprl to, kar je bilo zdaj rečeno, ampak moram reči, da sem res v veliki stiski zaradi tega, ker se res jasno ne pove, zakaj se Vlada še ta hip ne more odločiti, ali pa se naj za nekaj odloči. Mislim, da ta način, da bo potem Vlada ob naslednjem branju rekla, sprejeli ste nekaj neumnega oziroma stvar gre v neumno smer, oprostite, za to v tem Državnem zboru jaz ne mislim nositi nobene odgovornosti. Naj potem prevzame predlagatelj ali pa tisti, ki bo operativno moral stvari peljati, to je pa Vlada. In prosim, jaz bi le tukaj pričakoval več jasne besede Vlade, če gre za nek projekt, za katerega se lahko skupaj dogovorimo, da ga peljemo naprej. Če je pa to projekt, ki ga v Sloveniji ne rabimo ali ki je celo škodljiv, potem je pa dolžnost Vlade, da to tule in zdaj jasno pove. Hvala lepa.</p>
            </sp>
            <sp xml:id="SDZ1-Redna-38-1996-04-23.sp118">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotavljamo prisotnost! <stage>(43 prisotnih.)</stage> Prosim, ugotavljamo prisotnost še enkrat. Prosim, da zasedete vsi v dvorani svoja mesta! Kolegice in kolegi, prosim, da vsi v dvorani zasedete svoja mesta in omogočite vsem glasovanje! <stage>(45 prisotnih.)</stage> Prosim, da znova ugotovimo prisotnost in ponovno prosim vse, da zasedete svoja mesta v dvorani! Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo prvi sklep sprejeli.</p>
               <p>K drugemu sklepu imamo amandma gospoda Frima, gospoda Henigmana, vendar, glede na vsebino kot je, ne moremo o njem glasovati. Gospod Henigman ga tudi umika.</p>
               <p>Na strani 2 imate drugi sklep, ki ga predlaga odbor. Želi kdo besedo? Ne. Ga dajem na glasovanje. Ugotovimo sklepčnost! <stage>(43 prisotnih.)</stage> Prosim, da ugotovimo sklepčnost. <stage>(49 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da smo tudi drugi sklep sprejeli.</p>
               <p>Sedaj smo pri stališčih. K prvemu stališču, ki ga imate pod točko 1 pod stališči, imamo amandma, ki ga predlaga poslanska skupina Slovenske nacionalne desnice. Odbor za gospodarstvo vsebinsko ne podpira ter predlaga, da se poglavje o prostih carinskih conah izpusti iz zakona, ker jih je že urejal carinski zakon. V opombi pa je napisano, da je predlog v nasprotju z vsebino prvega stališča Odbora za gospodarstvo. Če je sprejet ta spreminjevalni predlog, glasovanje o prvem stališču Odbora za gospodarstvo ni potrebno. In imamo še spreminjevalni predlog, ki ga predlaga skupina poslancev, prvopodpisani gospod Jože Protner. Želi o prvem stališču, dveh spreminjevalnih predlogov, kdo besedo? <stage>(Ne.)</stage></p>
               <p>Prehajamo na glasovanje. Najprej dajem na glasovanje predlog poslanske skupine Slovenske nacionalne desnice: "Predlagatelj naj pri pripravi zakona za drugo obravnavo določbo 3. člena preoblikuje, tako da prostocarinsko cono ustanovi z odlokom Vlada Republike Slovenije v skladu s svojim načrtom na pobudo domačih pravnih oseb." Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da to ni bilo sprejeto.</p>
               <p>Imamo še stališče skupine poslancev, za katerega velja enaka opomba, ki sem jo povedal še prej: "Predlagatelj naj pri pripravi zakona za drugo obravnavo na področju davčnih olajšav predvidi oprostitev plačila davka na dobiček za pravne osebe in davke iz dejavnosti za zasebnike, ki poslujejo v prostih carinskih conah za prvih deset let poslovanja zavezancem, ki vlagajo opredmetena osnovna sredstva. Na območju prostocarinskih con se prizna davčna olajšava v višini odstotka investiranega zneska od splošnega odstotka v višini 50% investiranega zneska.</p>
               <p>Če bi davčni zavezanec opredmeteno osnovno sredstvo prenesel iz prostocarinske cone prej kot v treh letih po letu, v katerem je izkoristil davčno olajšavo, bi moral za znesek na račun prostocarinske cone povečane izkoriščene olajšave povečati davčno osnovo v letu iznosa osnovnega sredstva iz prosto carinske cone". Želi kdo besedo? Velja pa enaka opomba, kot sem jo podal že prej. Predstavnici Vlade dajem besedo.</p>
            </sp>
            <sp xml:id="SDZ1-Redna-38-1996-04-23.sp119">
               <speaker>MILOJKA KOLAR:</speaker>
               <p>Hvala za besedo. Spoštovane poslanke in poslanci! Vlada nasprotuje omenjenemu predlogu oziroma dodatnemu predlogu stališč, vezano, da se v pripravo zakona za drugo obravnavo predvidi dodatne davčne olajšave. Potrebno je namreč ločiti namen in vsebino prostocarinskih con od vsebine in namena ustanavljanja tako imenovanih prostih oziroma off shore con. Off shore cone se ustanavljajo predvsem za pridobitev oziroma privabljanje tujega kapitala tujih investicij za investiranje v tujino. Medtem ko je namen prosto carinskih con pa predvsem ta, da se olajšujejo carinski postopki v teh conah in da je to tudi eden instrumentov za carinske olajšave, predvsem za proizvodnjo namenjeno izvozu. Nov carinski zakon, ki je začel veljati s 1. januarjem letos, je primerljiv z direktivami Evropske unije, z evropsko carinsko zakonodajo in vključuje vse olajšave, ne pa, teh davčnih olajšav, ki ne sodijo v prosto carinsko cono. Nadalje bi želela povedati, da ima že naš sedaj veljavni zakon od davka od dobička ima posebne člene, ki dajejo olajšave oziroma možnosti za zniževanje davčne osnove od davka na dobiček pravnih oseb kot tudi davka iz dejavnosti za zasebnike. Te olajšave so ne samo nizka stopnja davka na dobiček, ki je najnižja v Evropi, to je 25%, te olajšave se nanašajo tudi na 20%-ne olajšave vseh investiranih zneskov, tako iz lastnih sredstev kot tudi iz kreditov. Nadalje je liberalen obračun amortizacije, ki omogoča, da se ta opredmetena osnovna sredstva preko amortizacije odpišejo v zelo kratkem časovnem obdobju. Za primerjavo glede tega, kako liberalen je naš zakon od davka na dobiček, naj povem na koncu samo še to, da je delež davka od dobička v GPD Republike Slovenije 0,5%, kar je najnižji procent v svetu. Za primerjavo je ta procent davka od dobička v državah Evropske unije 2,8%. Zaradi tega Vlada nasprotuje omenjenemu predlogu stališč.</p>
            </sp>
            <sp xml:id="SDZ1-Redna-38-1996-04-23.sp120">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Protnerju. Jaz pa prosim za več miru. Prej ste vsi zahtevali pojasnila Vlade, ko pa Vlada predlaga pojasnila, jih pa nihče ne posluša. Zato prosim za malo več miru v dvorani. Gospod Protner, izvolite.</p>
            </sp>
            <sp xml:id="SDZ1-Redna-38-1996-04-23.sp121">
               <speaker>MAG. JOŽE PROTNER:</speaker>
               <p>Hvala lepa, gospod predsedujoči. Res sem vesel tega zadnjega vašega opozorila, da se je Vlada vendarle odločila, da sodeluje pri obravnavi in seveda sprejemanju stališč in sklepov tega zakona in da vendarle jim potem prisluhnemo. Jaz sem najprej mislil ravno to reči, da sem že zato vesel, da smo vložili to dodatno stališče, že zaradi tega, ker smo jih vendarle očitno toliko vznemirili, da so se vključili v razpravo. Želel bi povedati nekaj drugega. V argumentih, ki jih je gospa Kolarjeva navedla, ne vidim pač direktno tega, kar smo mi predlagali.</p>
               <p>Vprašanje obdavčevanja dobička na splošno je ena zgodba, drugo pa je, da mi ravno v obrazložitvi ugotavljamo, da praksa - to bi rad slišal - ali oporekajo tej praksi in izkušnjam, da pri nas proizvodnja, delo v prostocarinskih conah, kakšen obseg ima? In to primerjavo z drugimi državami. Ugotavljamo, da je to pomembno področje, navsezadnje ne zaradi dela in možnosti tudi vlaganja, ampak tudi za delovna mesta, tudi v tistih predelih Slovenije, kjer prostocarinske cone imajo možnost, da zaživijo. In naša ocena je, jaz nisem sopodpisnik zakona, ampak ocena tudi nas, predlagateljev je, da ne kaže ločiti ali pa izločiti iz tega zakona prostocarinskih con. Seveda, zato bom podprl to stališče in pričakujem, da boste razumeli pomen, da vendarle tudi to, kar želimo urejati, v tem zakonu ostane, se pravi, tudi ta del o prostocarinskih conah. Hvala.</p>
            </sp>
            <sp xml:id="SDZ1-Redna-38-1996-04-23.sp122">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Jaz bi vas rad opozoril še na opombo, ki se nanaša tudi na tale predlog, ki pomeni, da je predlog v nasprotju z vsebino prvega stališča Odbora za gospodarstvo. Če je sprejet ta spreminjevalni predlog, glasovanje o prvem stališču Odbora za gospodarstvo ni potrebno. Želi še kdo besedo? <stage>(Ne.)</stage></p>
               <p>Prehajamo h glasovanju. Glasujemo o predlogu spreminjevalnega stališča, ki ga predlaga gospod Protner in skupina poslancev. Ugotovimo sklepčnost! <stage>(44 prisotnih.)</stage> Prosim, da znova ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(15 poslancev.)</stage></p>
               <p>Ugotavljam, da je predlog sprejet.</p>
               <p>S tem smo prvo stališče spremenili.</p>
               <p>Smo pri drugem stališču matičnega delovnega telesa, v katerem imamo pod točko 1 predlog poslanske skupine Slovenske nacionalne desnice, vendar je celoten predlog zajet že v stališču odbora, zato o njem ni potrebno glasovati. Dajem drugo stališče v razpravo. Želi kdo besedo? <stage>(Ne.)</stage></p>
               <p>Dajem stališče odbora pod točko 2 na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo stališče sprejeli.</p>
               <p>V razpravo dajem tretje stališče odbora. Želi kdo besedo? <stage>(Ne.)</stage></p>
               <p>Dajem stališče na glasovanje. Ugotovimo sklepčnost! <stage>(41 prisotnih.)</stage> Prosim, da ugotovimo prisotnost v dvorani! Glasujemo o vsakem stališču posebej.</p>
               <p>Prosim, da ugotovimo prisotnost v dvorani. Glasujemo o vsakem stališču posebej. <stage>(45 prisotnih.)</stage> Prosim, da ugotovimo prisotnost! <stage>(47 prisotnih.)</stage></p>
               <p>Kdo je za tretje stališče? <stage>(34 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo stališče sprejeli.</p>
               <p>V razpravo dajem 4. stališče. Ugotovimo sklepčnost! <stage>(44 prisotnih.)</stage> Prosim, da ugotovimo prisotnost znova. <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo stališče sprejeli.</p>
               <p>V razpravo dajem 5. stališče. Ugotovimo sklepčnost! <stage>(43 prisotnih.)</stage> Znova ugotavljam prisotnost. <stage>(39 prisotnih.)</stage> Ugotavljamo prisotnost! <stage>(46 prisotnih.)</stage></p>
               <p>Kdo je za peto stališče? <stage>(37 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo stališče sprejeli.</p>
               <p>V razpravo dajem šesto stališče. Ugotovimo sklepčnost! Še vedno ugotavljam prisotnost! <stage>(46 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je stališče sprejeto.</p>
               <p>V razpravo dajem sedmo stališče. Imamo tudi dopolnjevalno stališče poslanske skupine Slovenske nacionalne stranke. Delno je povzeto v stališčih odbora. Če bo sprejeto to stališče, glasovanje o sedmem stališču Odbora za gospodarstvo ni potrebno. Želi kdo besedo? Ne. Dajem najprej stališče poslanske skupine Slovenske nacionalne stranke na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da stališče ni sprejeto.</p>
               <p>Na glasovanje dajem sedmo stališče odbora. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo sedmo stališče sprejeli.</p>
               <p>Smo na strani 2 našega pregleda. Imamo dopolnjevalna stališča. Prvega predlaga poslanska skupina Slovenske nacionalne stranke ...  je bil umaknjen 4.3. Ali je umik, gospod Jelinčič? <stage>(Glasovi iz ozadja.)</stage> Hvala lepa. Drugega predlaga... -Za vse nas? Izvolite, gospod Jelinčič, pa pojasnite, prosim.</p>
            </sp>
            <sp xml:id="SDZ1-Redna-38-1996-04-23.sp123">
               <speaker>ZMAGO JELINČIČ:</speaker>
               <p>Hvala lepa. Ta stališča Slovenske nacionalne stranke so v bistvu v amandmajski obliki, za kar je še prezgodaj, zato jih vse umikamo.</p>
            </sp>
            <sp xml:id="SDZ1-Redna-38-1996-04-23.sp124">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Potem ni potrebno več o nobenem stališču glasovati.</p>
               <p>Imamo pa še dodatni sklep, ki ga predlaga odbor; imate ga v poročilu. Želi k predlogu dodatnega sklepa kdo besedo? <stage>(Ne.)</stage></p>
               <p>Dajem ga na glasovanje. Ugotovimo sklepčnost! Še vedno ugotavljam prisotnost! Prosim, da potrdite svojo prisotnost v dvorani! <stage>(52 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo dodatni sklep sprejeli. In s tem zaključujem to točko dnevnega reda.</p>
               <p>Prehajam na <title>35. TOČKO DNEVNEGA REDA - PRVA OBRAVNAVA PREDLOGA ZAKONA O PRAVICAH IZ POKOJNINSKEGA IN INVALIDSKEGA ZAVAROVANJA BIVŠIH VOJAŠKIH ZAVAROVANCEV</title>. Predlog je v obravnavo zboru predložila Vlada Republike Slovenije. Želi besedo predstavnik Vlade? Gospod Stušek, izvolite. Jaz bi pa prosil za mir v dvorani, da bodo lahko predstavniki Vlade podali svoje mnenje.</p>
            </sp>
            <sp xml:id="SDZ1-Redna-38-1996-04-23.sp125">
               <speaker>JANKO STUŠEK:</speaker>
               <p>Gospod podpredsednik, spoštovane poslanke in poslanci! Predlog zakona, ki ga obravnavamo, je že drugič v obravnavi v tem spoštovanem zboru. Predlog zakona o pravicah iz pokojninskega in invalidskega zavarovanja bivših vojaških zavarovancev, ki je v ponovnem postopku sprejemanja, je delno spremenjen. Prvi predlog zakona z enakim namenom in skoraj enakim naslovom je Državni zbor Republike Slovenije zavrnil 22.3.1995. Vlada je na 149. seji sprejela informacijo o izvajanju odloka o izplačevanju akontacij vojaških pokojnin in v zaključku sprejela tudi nekatera izhodišča za pripravo sedanjega predloga zakona. S tem zakonom bo Republika Slovenija razrešila situacijo, ki je nastala s prekinitvijo pravnih in dejanskih razmerij z bivšo Jugoslavijo glede izplačila pokojnin bivšim aktivnim vojaškim osebam in vojaškim uslužbencem. Republika Slovenija pa bo razrešila tudi mnoga nova pravna razmerja, ki so nastala na podlagi odločb sodišč...</p>
            </sp>
            <sp xml:id="SDZ1-Redna-38-1996-04-23.sp126">
               <speaker>PODPREDSEDNIK VLADIMIR TOPLER:</speaker>
               <p>Samo malo, gospod Stušek! Kolegice in kolegi, jaz prosim, da zasedete svoja mesta, tudi predstavnike Vlade, in omogočite govorniku, da lahko poda svoje mnenje. Izvolite.</p>
            </sp>
            <sp xml:id="SDZ1-Redna-38-1996-04-23.sp127">
               <speaker>JANKO STUŠEK:</speaker>
               <p>Hvala lepa... in jih odlok Vlade Republike Slovenije o akontacijah vojaških pokojnin ne pokriva. Tu gre predvsem za nekatera izplačila oziroma dodatke, zlasti gre za dodatek, invalidski dodatek in tudi nekatere druge dodatke, ki jih trenutno akontiranci ne dobivajo. Odlok tudi onemogoča ureditev limitiranja izplačil akontacij, ki skupaj z dodatkom presega znesek najvišje pokojnine po splošnih predpisih za polno pokojninsko dobo. Torej, to je izredno pomembno razmerje, ki je urejeno z novim zakonom o vojnih veteranih. Predlog zakona celovito ureja vprašanje pokojnin bivših vojaških zavarovancev, državljanov Republike Slovenije ali tujcev, v tisti meri, kolikor jih je bila Republika Slovenija z ustavnim zakonom dolžna prevzeti. Zato je zakon vsebinsko razdeljen na dva dela, na določitev obveznosti Republike Slovenije do vojaških zavarovancev, ki so bili upokojeni in so živeli v Republiki Sloveniji do 25.6.1991, in ta drugi del, na suvereno opredelitev Republike Slovenije do vojaških zavarovancev, ki so stalno živeli v Republiki Sloveniji po 25.6.1991 in izpolnjujejo posebne, s tem zakonom določene pogoje. Zakon bistveno ne posega v dosedanje razmere, ki veljajo za izplačilo akontacij vojaških pokojnin, pač pa izenačuje pogoje za vse vojaške upokojence, ki so doslej dobivali akontacijo, s tem da ohrani odmero po že izdanih odločbah vojaškega zavarovanja in omogoči primerljivo odmero in izdajo odločb tistim akontirancem, ki vojaških odločb niso imeli. Predlog zakona slovenskim državljanom zagotavlja vse državljanske pravice, ki gredo iz minulega dela, tako da priznava odmere na podlagi odločb po vojaških predpisih od junija 1991, priznava delovno dobo do 18.10.1991 po vojaških predpisih, če izpolnjujejo pogoje po tem zakonu, priznavanje delovne dobe do 25.6.1991 po vojaških predpisih, priznavanje delovne dobe med 26.6.1991 in 18.10.1991 po splošnih predpisih; to za tiste posebne upravičence, ki pač ne izpolnjujejo vseh pogojev po tem zakonu. Pogoj za državljane Republike Slovenije, ki sedaj nimajo akontacije za priznanje delovne dobe, pa je zveza s pokojninskim in invalidskim zavarovanjem, torej plačilo prispevka za pokojninsko in invalidsko zavarovanje - to tudi ureja predlagani zakon.</p>
               <p>Dejstvo pa je, da se je v vmesnem obdobju od predložitve tega predloga zakona v obravnavo na Državnem zboru zgodila nova pravna situacija, ki praktično preprečuje uresničevanje tretjega odstavka 2. člena predloga zakona za slovenske državljane, ker nihče od njih ne izpolnjuje pogojev po splošnem predpisu, da je bil pri ZPIZ-u v zadnjih petih letih 40 mesecev v zavarovalni dobi. To je novost, ki je nastala s popravkom zakona o pokojninskem in invalidskem zavarovanju, zato tudi predlagamo, da se v drugi obravnavi ta sprememba popravi.</p>
               <p>Tujci dobijo pokojnino po tem zakonu, če so jo že imeli pred 25.6.1991, torej da imajo odločbo, če so prestopili v Teritorialno obrambo, kar pomeni, da so tudi sprejeli državljanstvo, če so državljanstvo pridobili po 40. členu oziroma so v postopku in so v Republiki Sloveniji nepretrgano od 25.6.1991 dalje in pokojnine po vojaških predpisih ne morejo dobiti v svoji državi, torej tam, od koder  njihovo državljanstvo izhaja.</p>
               <p>Zakon pa ne daje pravice do pokojnine pod posebnimi pogoji, torej določili tega zakona, temveč le pravico do nje po splošnih predpisih vsem tujcem in vsem našim državljanom, ki so doslej dobivali akontacijo, pa ne izpolnjujejo kriterijev oziroma so akontacijo dobili na podlagi določitve v odloku, da so bili v času od 25.6.1991 do 18.10.1991 na dopustu ali na razpoloženju. To sta dve sporni kategoriji, ki ju zakon izloča in, jasno, povzroča tudi določene napetosti. Število akontacij na dan 31.12.1995 je bilo 4.875. Za izplačilo akontacij je bilo za leto 1995 porabljenih 5 milijard in 65 milijonov SIT, ali 1,55% deleža sredstev ZPIZ-a, to je približno enako v vseh teh letih. Okrog 1,5 se ta delež giblje. Za leto 1996 je ZPIZ predvidel za izplačilo 5,5 milijarde in 262  milijona SIT ali 5,7% več kot v letu 1995.</p>
               <p>V pripravah predloga in v dosedanjem usklajevanju ni bilo bistvenih ali nepremostljivih pripomb glede na namen zakona, zato Vlada Republike Slovenije predlaga Državnemu zboru, da zakon sprejme v prvi obravnavi. Hvala lepa.</p>
            </sp>
            <sp xml:id="SDZ1-Redna-38-1996-04-23.sp128">
               <speaker>PODPREDSEDNIK VLADIMIR TOPLER:</speaker>
               <p>Hvala predstavniku Vlade. Predlog je obravnaval Odbor za zdravstvo, delo, družino in socialno politiko. Prosim poročevalca gospoda Kocipra, da predstavi mnenje in poročilo odbora.</p>
            </sp>
            <sp xml:id="SDZ1-Redna-38-1996-04-23.sp129">
               <speaker>ŠTEFAN KOCIPER:</speaker>
               <p>Hvala lepa gospod podpredsednik, kolegice in kolegi! Odbor Državnega zbora Republike Slovenije za zdravstvo, delo, družino in socialno politiko je na svoji 81. seji, dne 7.2.1996, obravnaval predlog zakona o pravicah iz pokojninskega in invalidskega zavarovanja bivših vojaških zavarovancev, ki ga je pripravila Vlada za prvo obravnavo.</p>
               <p>Odbor se je seznanil z mnenjem Sekretariata za zakonodajo in pravne zadeve in po razpravi tudi podprl predlog zakona ter zavzel nekaj stališč in sklepov, ki jih predlaga tudi Državnemu zboru v sprejem. Odbor je tudi obravnaval informacijo, ki jo je Vlada Republike Slovenije pripravila v skladu z 21. členom ustavnega zakona za izvedbo temeljne listine o samostojnosti in neodvisnosti Republike Slovenije. Iz te informacije izhaja, da so upravičenci do pokojnin iz naslova vojaških zavarovancev pretirano visoko ocenjeni in da se začasnost izplačil akontacij mora urediti z zakonom.</p>
               <p>Samo še to na koncu, da je odbor predlagal Državnemu zboru, da ta zakon Državni zbor sprejme kot primerno osnovo za obravnavo in za pripravo predloga za drugo obravnavo. Potem pa predlaga še Državnemu zboru, da naj predlagatelj zakona pri pripravi predloga zakona za drugo obravnavo upošteva mnenje Sekretariata za zakonodajo in pravne zadeve, preuči predlog zakona in skupaj z Zavodom za pokojninsko in invalidsko zavarovanje uredi vprašanje pogojev za pridobitev invalidske pokojnine in pripravi zakon tako, da bo v njem v celoti upošteval pravice in pogoje za pridobitev pokojnine, določene v drugem odstavku 2. člena odloka o izplačevanju vojaških pokojnin ter preuči in ustrezno upošteva pri pripravi zakona 3. točko temeljne listine o samostojnosti in neodvisnosti Republike Slovenije, 13. člen ustavnega zakona o izvedbi temeljne listine o samostojnosti in neodvisnosti Republike Slovenije in 50. člen ustave Republike Slovenije. Hvala lepa.</p>
            </sp>
            <sp xml:id="SDZ1-Redna-38-1996-04-23.sp130">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Kociper. Želi besedo predstavnik sekretariata? <stage>(Ne želi.)</stage> Želijo besedo predstavniki poslanskih skupin? <stage>(Ne.)</stage> Odpiram splošno razpravo. Želi kdo besedo? Razpravo zaključujem. Odpiram razpravo o stališčih in sklepih. Tudi to razpravo zaključujem.</p>
               <p>Prehajamo na odločanje o stališčih in sklepih. Prosim vodje, sekretarje, da zagotovijo prisotnost v dvorani. Najprej dajem na glasovanje oziroma predlagam, da najprej glasujemo o prvem sklepu, nato pa o spreminjevalnih, dopolnjevalnih, nato pa stališčih in sklepih v celoti. Bom počakal nekaj trenutkov, da se dvorana napolni.</p>
               <p>Najprej dajem na glasovanje prvi sklep: "Predlog zakona o pravicah iz pokojninskega in invalidskega zavarovanja bivših vojaških zavarovancev je ustrezna podlaga za pripravo predloga zakona za drugo obravnavo". Ugotovimo sklepčnost! <stage>(45 prisotnih.)</stage> Ugotovimo sklepčnost! <stage>(43 prisotnih.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo stališče sprejeli.</p>
               <p>Sedaj prehajamo na glasovanje o spreminjevalnih stališčih.</p>
               <p>Poslanska skupina Socialdemokratske stranke predlaga: "Vlada predlog zakona za drugo obravnavo pripravi tako, da bo uporabila realnejša izhodišča za določanje višine pokojnin." Želi kdo besedo? Gospod Hvalica, izvolite.</p>
            </sp>
            <sp xml:id="SDZ1-Redna-38-1996-04-23.sp131">
               <speaker>IVO HVALICA:</speaker>
               <p>Hvala lepa. Spoštovani, v našem tekstu je nekaj nerodnosti. Sprejemam priporočilo sekretarke, gospe Veliščkove, tako da bi se prvi odstavek sklepa glasil: "Vlada naj do druge obravnave navede konkretne zneske, ki jih prejemajo vojaški zavarovanci, skupaj z vsemi dodatki". Potem pa še rahel popravek drugega odstavka. "Prav tako naj Vlada dodatno obrazloži in pojasni" in tako naprej. Torej, prosim, da upoštevate to spremembo in da glasujete za ta sklep.</p>
            </sp>
            <sp xml:id="SDZ1-Redna-38-1996-04-23.sp132">
               <speaker>PODPREDSEDNIK VLADIMIR TOPLER:</speaker>
               <p>Gospod Ivo Hvalica. Mi smo zdaj pri stališčih, pri drugih, ker to je dodaten sklep na zakon. Kar je potem, zdaj smo pa pri tistem, ko imate vi drugi sklep, ko je drugo stališče. Izvolite.</p>
            </sp>
            <sp xml:id="SDZ1-Redna-38-1996-04-23.sp133">
               <speaker>IVO HVALICA:</speaker>
               <p>Se opravičujem. To bo kot dodatni sklep, ki bo kasneje na vrsti.</p>
            </sp>
            <sp xml:id="SDZ1-Redna-38-1996-04-23.sp134">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo o tem dodatnem stališču, ki sem ga prebral? Ne. Ga dajem na glasovanje. Ugotovimo sklepčnost! Jaz sem ga prebral, gospod Potrč. Ga bom še enkrat: "Vlada naj predlog zakona za drugo obravnavo pripravi tako, da bo uporabila realnejša izhodišča za določanje višine pokojnin." Tu ste dobili tri sklepe, ki jih predlaga poslanska skupina Socialdemokratske stranke in je pod številko 2, ampak smo ga zdaj tako spremenili, zato sem ga tudi prebral. Ugotavljam prisotnost. <stage>(45 prisotnih.)</stage> Lepo prosim, da ugotovimo prisotnost: <stage>(48 prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da stališče ni sprejeto.</p>
               <p>In še eno dodatno stališče: "Predlagatelj naj v predlogu zakona za drugo obravnavo vključi poračun do sedaj prejetih akontacij pokojnin in obračuna previsoko izplačane akontacije za nazaj. Doba, dopolnjena v JLA od  26.6 do 18.10.1991, naj se upošteva po splošnih predpisih le, če je upravičeno ostal v JLA po nalogu organov Republike Slovenije. <stage>(18. člen.)</stage> Predpisi SFRJ v Republiki Sloveniji s področja vojaških zavarovancev, borcev, naj se opredelijo v posebnem zakonu, vsekakor pa je potrebno te predpise preklicati in pripraviti poseben zakon. <stage>(13. člen.)</stage> Pri odmeri predčasne pokojnine naj veljajo ista osnovna načela kot sicer za druge upokojence. <stage>(10. člen.)</stage> 2. člen: Zadnji odstavek naj se spremeni, tako da bo omogočena pridobitev pokojnine vsem, ki so do 18.10.1991 izpolnili pogoje za pridobitev pravic po vojaških predpisih le v primeru, če so ostali v JLA po nalogih organov Republike Slovenije, sicer se jim delovna doba zaključi s 25.6.1991." Želi kdo besedo? <stage>(Ne.)</stage> Ugotovimo sklepčnost! <stage>(45 prisotnih.)</stage> Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(28 poslancev.)</stage></p>
               <p>Ugotavljam, da stališče ni sprejeto.</p>
               <p>Stališče in sklepe v celoti dajem na glasovanje. Ugotovimo sklepčnost! <stage>(43 prisotnih.)</stage> Lepo prosim, da ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da so stališča in sklepi sprejeti.</p>
               <p>In še dodatni sklep, ki ga predlaga poslanska skupina Socialdemokratske stranke: "Vlada naj do druge obravnave navede konkretne zneske, ki jih prejemajo vojaški zavarovanci z vsemi dodatki. Prav tako naj Vlada obrazloži in pojasni ne le povprečne pokojnine, temveč tudi dejansko prejete akontacije pokojnin, ki sedaj v dejanski višini niso nikjer prikazane." Želi kdo o tem predlogu dodatnega sklepa besedo? <stage>(Ne.)</stage> Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da dodatnega sklepa nismo sprejeli.</p>
               <p>S tem zaključujem 34. točko dnevnega reda. Preostali sta nam še dve točki dnevnega reda in prehajam na <title>30. TOČKO DNEVNEGA REDA - PREDLOG ZAKONA O POPRAVI KRIVIC V DRUGI OBRAVNAVI</title>. Predlog je v obravnavo zboru predložila Vlada Republike Slovenije. Želi besedo predstavnik Vlade? <stage>(Ne.)</stage> Predlog je obravnaval Odbor za notranjo politiko in pravosodje kot matično delovno telo. Želi besedo poročevalec odbora? <stage>(Ne.)</stage> Želi besedo predstavnik sekretariata? <stage>(Ne.)</stage> Prehajamo na obravnavo in odločanje o posameznih členih predloga zakona. Predlagam najprej sklep proceduralne narave, da o vseh členih, h katerim niso bili vloženi amandmaji, glasujemo skupaj na koncu. In takšen sklep dajem na glasovanje. Ugotovimo sklepčnost! <stage>(43 prisotnih.)</stage> Ugotovimo sklepčnost! <stage>(45 prisotnih.)</stage> Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o posameznih členih in amandmajih. V razpravo dajem 2. člen in amandma k 2. členu pod točko 1. V poročilu, ki ste ga dobili z dne 16.4. za 30. točko, imamo na prvi strani najprej 2. člen. Pod točko 1 je amandma poslanske skupine SND; delovno telo ga ne podpira. Če je sprejet ta amandma, je amandma pod točko 2 brezpredmeten. Pod dva predlaga amandma poslanska skupina Slovenske ljudske stranke; delovno telo ga ne podpira. Želi kdo besedo o teh dveh amandmajih k 2. členu? Gospod Lap, izvolite.</p>
            </sp>
            <sp xml:id="SDZ1-Redna-38-1996-04-23.sp135">
               <speaker>SAŠO LAP:</speaker>
               <p>Hvala za besedo. Spoštovani! Ta amandma, ki ga bom zdajle predstavil, je, boste videli na koncu, zelo žalosten. Gre za otroke pobitih staršev, ki so ostali brez doma in so prisilno bivali v raznih otroških in vzgojnih zavodih in domovih in se štejejo za upravičence iz drugega odstavka tega člena, ki ga amandmiramo. Torej, otroci stari od 0 do 15 let, staršev, ki so bili brez sodb neznano kje pobiti in so bili prisiljeni bivati v raznih otroških jaslih, domovih in vzgojnih zavodih; to je bilo na raznih mestih  po Sloveniji, Petriče, Celje, Polzela, Šmarje pri Jelšah, Dobrna, Novo mesto in tako naprej. Torej, njihova mladost je bila brez staršev, brez doma, jasno brez družine. Njihov dom so bile zgoraj navedene ustanove, starši pa vzgojitelji in vzgojiteljice teh državnih ustanov. Bratje in sestre med seboj so bili pač različno razvrščeni, torej v različnih prostorih in niso vedeli eden za drugega. Prav tako niso vedeli ne za sorodnike in stare starše. Niso imeli ne denarja, ne otroške svobode in ne prijateljev. Besede mama, oče, družina, dom so jim bile neznane. Bili so kratko postriženi, oblečeni v obleke, razpoznavne za vzgojne zavode. Njihovo šolanje, osebnostni razvoj, odnos do soljudi in vere so usmerjali prisiljeni vzgojitelji, postavljeni od države. Njihova mladost je bila eno samo trpljenje, samozatajevanje, zapostavljenost, hrepenenje in potrtost. Bili so brez krivde ožigosani zaporniki sredi drugih soljudi. Nekateri so našli sestre in brate ter stare starše čez deset, dvajset in več let, nekateri od svojcev pa so jim že pomrli. Torej ta njihova doba psevdoživljenja je pri nekaterih trajala tudi do 15 let. Kar sem na začetku rekel, mislim, da bi bilo amandma, ne glede na to, da ga odbor ne podpira, smiselno podpreti.</p>
            </sp>
            <sp xml:id="SDZ1-Redna-38-1996-04-23.sp136">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem. Prehajamo na odločanje in na glasovanje dajem amandma k 2. členu pod točko 1. Ugotovimo sklepčnost! Prosim, da potrdite svojo prisotnost v dvorani. <stage>(49 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma k 2. členu pod točko 2, predlagatelj je Slovenska ljudska stranka, poslanska skupina; delovno telo ga ne podpira. Ugotavljam prisotnost. Obrazložitev glasu ima gospod Zagožen, mi pa ugotavljamo prisotnost. Izvolite, gospod Zagožen.</p>
            </sp>
            <sp xml:id="SDZ1-Redna-38-1996-04-23.sp137">
               <speaker>DR. FRANC ZAGOŽEN:</speaker>
               <p>Spoštovani zbor! Gre za vsebinsko isti amandma. S tem sem prišel zaradi tega, ker prejšnje glasovanje ni uspelo oziroma je bil amandma zavrnjen. Torej, ne vem, ali niste seznanjeni s tem primerom. Zelo dobro je seznanjen predlagatelj, Ministrstvo za delo, družino in socialne zadeve in državni sekretar, zato sem pričakoval podporo Vlade za ta amandma. Gre dejansko za otroke, ki so bili, kot je gospod Lap povedal, stari od nekaj mesecev pa tam do 10, 12 let in, ki so potem cela leta doživljali tako usodo. Jasno je, da tem otrokom, celo če bi njihovi starši bili kaj krivi, ni mogoče pripisati nobene krivde in jih ni mogoče kaznovati. Bili pa so kaznovani in so še vedno. Če bo tudi ta amandma zavrnjen, v tem primeru resnično ne razumem več; potem zagotovo ta zakon nima pravega naslova. Hvala.</p>
            </sp>
            <sp xml:id="SDZ1-Redna-38-1996-04-23.sp138">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da amandma ni izglasovan.</p>
               <p>Na glasovanje... Proceduralno? Gospod Zagožen ima proceduralno.</p>
            </sp>
            <sp xml:id="SDZ1-Redna-38-1996-04-23.sp139">
               <speaker>DR. FRANC ZAGOŽEN:</speaker>
               <p>Samo sporočilo. Nič vam več ne verjamem, zaradi tega zapuščam zborovanje. To, kar počenjate, je bližje zločinu kot pa delu Državnega zbora.</p>
            </sp>
            <sp xml:id="SDZ1-Redna-38-1996-04-23.sp140">
               <speaker>PODPREDSEDNIK VLADIMIR TOPLER:</speaker>
               <p>Jaz mislim, da ni bil noben proceduralen predlog podan, gospod Zagožen se je javil proceduralno. Jaz pa dajem na glasovanje 2. člen. Obveščajo me, da Slovenska ljudska stranka obstruira nadaljnje delovanje, da je gospod Zagožen to napovedal. Jaz tega nisem tako razumel in se opravičujem. Mi pa ugotavljamo prisotnost. Ugotovimo sklepčnost! <stage>(38 prisotnih.)</stage> Ugotovimo sklepčnost! <stage>(35 prisotnih.)</stage> Še tretjič ugotavljam prisotnost. Ugotovimo sklepčnost! <stage>(37 prisotnih.)</stage></p>
               <p>Sejo nadaljujemo ob 16.15 uri.</p>
            </sp>
            <stage type="time">(Seja je bila prekinjena ob 15.54 uri in se je nadaljevala ob 16.16 uri.)</stage>
            <sp xml:id="SDZ1-Redna-38-1996-04-23.sp141">
               <speaker>PODPREDSEDNIK VLADIMIR TOPLER:</speaker>
               <p>Nadaljujemo sejo. Še vedno ugotavljamo prisotnost! Ugotavljam prisotnost. Prosim, da zasedete svoja mesta. Še vedno ugotavljam prisotnost! Še vedno ugotavljamo prisotnost! <stage>(44 prisotnih.)</stage> Prosim, da znova ugotovimo prisotnost. Še vedno ugotavljamo prisotnost! <stage>(42 prisotnih.)</stage> V dvorani nas je več kot 46. Ugotavljam prisotnost. Bom počakal še tri minute. Ugotavljamo prisotnost! <stage>(47 prisotnih.)</stage> Smo pri glasovanju o 2. členu in dajem 2. člen na glasovanje. Ugotovimo sklepčnost! Še vedno ugotavljamo prisotnost.</p>
               <p>Ugotovimo sklepčnost! <stage>(38 prisotnih.)</stage> Ugotavljam, da je Državni zbor zaradi obstrukcije nesklepčen, zato sejo prekinjam. Sejo nadaljujemo jutri ob 10. uri.</p>
            </sp>
            <stage type="time">(SEJA JE BILA PREKINJENA 23. APRILA 1996 OB 16.20 URI IN</stage>
         </div>
      </body>
   </text>
</TEI>
