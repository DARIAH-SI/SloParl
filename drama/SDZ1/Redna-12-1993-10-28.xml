<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-12-1993-10-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8713F7CE556168B0C1257832004838F9</idno>
               <idno type="URI">8713F7CE556168B0C1257832004838F9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-12-1993-10-28.DZ" n="12">
               <name>Redna</name>
               <date when="1993-10-28"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-12-1993-10-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 28. OKTOBRA 1993 OB 10.14 URI.)</stage>
            <sp xml:id="SDZ1-Redna-12-1993-10-28.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Če bi
                  prisluhnili, bi slišali, da sem začel nadaljevanje 12. seje Državnega zbora
                  Republike Slovenije. Obveščen sem, da so zadržani in da se današnje seje ne morejo
                  udeležiti poslanke in poslanci: dr. Dušan Bavdek, dr. Jože Pučnik, Vitodrag Pukl,
                  Zoran Thaler, Gabrijel Berlič, dr. Dimitrij Rupel, Jožef Kopše, Vida
                  Čadonič-Špelič, Alojz Metelko, Ivan Verzolak za dopoldan, Rafael Kužnik, Zmago
                  Jelinčič in mag. Herman Rigelnik.</p>
               <p>Prosim, da ugotovimo prisotnost v dvorani. <stage>(67 prisotnih.)</stage>
                  Ugotavljam, da je zbor sklepčen in lahko nadaljujemo delo in odločamo.</p>
               <p>Na to sejo smo povabili predstavnike Vlade Republike Slovenije, ki jih lepo
                  pozdravljam. Današnje zasedanje bomo pričeli <title>Z NADALJEVANJEM TOČKE DNEVNEGA
                     REDA: PREDLOG ZAKONA O UPRAVNIH OKRAJIH</title>.</p>
               <p>Prišli smo do glasovanja o stališčih in sklepih in smo prekinili na tem delu točko
                  dnevnega reda včeraj zvečer na prošnjo poslanske skupine Slovenske ljudske
                  stranke, da bi se o tem posvetovala.</p>
               <p>Želi zastopnik poslanske skupine Slovenske ljudske stranke poročati? Prosim,
                  gospod dr. Franc Zagožen, izvolite.</p>
            </sp>
            <sp xml:id="SDZ1-Redna-12-1993-10-28.sp2">
               <speaker>DR. FRANC ZAGOŽEN:</speaker>
               <p>Spoštovani! Oblikovali smo amandma k tretjemu stališču odbora, ki se glasi:
                  <q>"Predlagatelj naj ponovno prouči ter preveri kriterije in podatke, ki so
                   narekovali določitev sedežev upravnih okrajev,"</q>  k temu bi radi dodali naslednje:
                  <q>"ob tem pa predvidi izpostave upravnih okrajev na območju vseh sedanjih
                  občin."</q></p>
               <p>Naša utemeljitev predloga je, da naj ne bi zmanjšali nivo upravnih uslug
                  občanom.Iz dosedanje razprave v Državnem zboru in tudi po občinah sklepamo, da je
                  veliko problemov pri določitvi upravnih okrajev tudi zaradi strahu, da bi prišlo
                  do prevelike centralizacije in do zmanjšanja nivoja uslug predvsem, ker bi uprava
                  utegnila biti preveč oddaljena od občanov. Zaradi tega menimo, da je potrebno
                  končni predlog strokovno utemeljiti, ampak upoštevati to željo. Torej strokovno
                  utemeljiti, upravo racionalizirati, ampak upoštevati potrebe občanov. To bi bilo
                  naše dopolnilo, o katerem predlagamo, da se glasuje.</p>
            </sp>
            <sp xml:id="SDZ1-Redna-12-1993-10-28.sp3">
               <speaker>PODPREDSEDNIK DR. LEV KREFT:</speaker>
               <p>Hvala lepa. Obveščen sem, da se je medtem sestal tudi matični odbor - Odbor za
                  notranjo politiko in pravosodje in prosim tudi poročevalko odbora gospo Polonco
                  Dobrajc, da nas obvesti o stališčih matičnega  odbora. Izvolite.</p>
            </sp>
            <sp xml:id="SDZ1-Redna-12-1993-10-28.sp4">
               <speaker>POLONCA DOBRAJC:</speaker>
               <p>Dober dan vsem prisotnim. Odbor je v zvezi s to točko dnevnega reda sprejel novo
                  tretje stališče, in sicer se tretje stališče dopolni, tako da se glasi:
                   <q>"Predlagatelj naj ponovno preuči ter preveri kriterije in podatke, ki so
                  narekovali določitev sedežev upravnih okrajev oziroma odločitev v katere upravne
                  okraje se bodo vključevale posamezne sedanje občine."</q></p>
               <p>Odbor je obravnaval tudi stališče oziroma amandma gospoda Bučarja, da naj se
                  obravnavana problematika prenese v zakon o ministrstvih. Odbor se s tem stališčem
                  oziroma amandmajem ne strinja in ga ne podpira. Hvala.</p>
            </sp>
            <sp xml:id="SDZ1-Redna-12-1993-10-28.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da s tem lahko preidemo k odločanju o stališčih in sklepih.
                  Delali bomo tako, da bomo šli po vrsti od sklepa do sklepa in od amandmaja do
                  amandmaja. Temeljno gradivo za odločanje nam je posredoval matični odbor, in sicer
                  prvič z gradivom 20. septembra 1993, to je to prvo poročilo, kjer imate tri
                  stališča in sklepe; drugič pa z dodatnim poročilom 26. oktobra, kjer je dodal
                  spreminjevalne predloge k 2. točki predloga stališč in k 3. in sedaj s tem
                  poročilom, ki smo ga slišali še dodatek k 3. točki, ki sovpada z amandmajem
                  številka 1, ki ga je dala na zakon o upravnih okrajih gospa Nada Skuk. Je to
                  točno? - To je ta osnova, ki jo predlaga matični odbor. Na vse druge amandmaje, ki
                  so prav tako vloženi, pa vas bom sproti opozoril, tako da boste lahko iz teh
                  papirjev razvideli, o čem glasujemo, prav tako bom pa vsak amandma posebej tudi
                  prebral, tako da bo stvar pregledna.</p>
               <p>Gremo torej po vrsti.</p>
               <p>Stališča in sklepi - 1. točka: Predlog zakona o območjih upravnih okrajev, prva
                  obravnava, se sprejme.</p>
               <p>Odpiram razpravo. Ali želi kdo razpravljati o tej 1. točki stališč in sklepov?
                  Ugotavljam, da nihče in prehajamo h glasovanju. Ugotovimo sklepčnost! <stage>(67
                     prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo prvi sklep sprejeli.</p>
               <p>Takoj za prvim sklepom sledi amandma gospoda dr.Franceta Bučarja. To je predlog za
                  novo točko, ki se glasi: <q>"Glede na določbo 121. člena Ustave Republike Slovenije,
                  da naloge uprave opravljajo neposredno ministrstva, naj se določbe tega zakona
                  vnesejo v besedilo zakona o organizaciji ministrstev"</q>.</p>
               <p>Odpiram razpravo. Želi kdo o tem predlogu amandmaja razpravljati? Prosim,
                  dr.France Bučar, izvolite.</p>
            </sp>
            <sp xml:id="SDZ1-Redna-12-1993-10-28.sp6">
               <speaker>DR. FRANCE BUČAR:</speaker>
               <p>Spoštovani predsedujoči, spoštovani zbor! Prosil bi samo nekoga od Odbora za
                  notranje zadeve, ki je odločil, da se tega amandmaja ne sprejme - kar ima seveda
                  popolno pravico - in to brez vsake obrazložitve. Mene namreč zanima, glede na to,
                  da je ustavna določba 121. člena popolnoma jasna in nedvoumna, pa kljub temu odbor
                  brez vprašanja zavrne in se tudi v svojem temeljnem poročilu sploh ne sklicuje na
                  121. člen.</p>
               <p>Samo o tem bi želel pojasnilo.</p>
            </sp>
            <sp xml:id="SDZ1-Redna-12-1993-10-28.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospa Polonca Dobrajc, izvolite.</p>
            </sp>
            <sp xml:id="SDZ1-Redna-12-1993-10-28.sp8">
               <speaker>POLONCA DOBRAJC:</speaker>
               <p>Stališče odbora glede tega amandmaja je bilo: ustava res določa, da to področje
                  ureja poseben zakon, vendar ne določa, v okviru katerega zakona bo. Zato je odbor
                  menil, da gre za prenos materije v drug zakon in za zavlačevanje postopka,
                  vsebinsko pa bodo vsi nastali problemi potem prišli na dan pri sprejemanju drugega
                  zakona. Ne glede na to, kako bodo upravni okraji organizirani, itn., bo odločeno
                  že v tem zakonu - zakon je že v proceduri - in odbor je menil, da bi šlo samo za
                  časovno zavlačevanje rešitve obravnavane problematike in s tem celotne
                  organiziranosti državne uprave. Hvala.</p>
            </sp>
            <sp xml:id="SDZ1-Redna-12-1993-10-28.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. France Bučar, izvolite.</p>
            </sp>
            <sp xml:id="SDZ1-Redna-12-1993-10-28.sp10">
               <speaker>DR. FRANCE BUČAR:</speaker>
               <p>Mislim, da šele na podlagi tega pojasnila lahko diskutiram o tej zadevi. Moram
                  povedati naslednje: ne vem, kako da odbor ne uvidi tega, da ne gre tukaj samo za
                  mehanično prenašanje stvari iz enega zakona v drug zakon. Gre za popolnoma drugo
                  načelo in drugo izhodišče. Če gre tukaj za vprašanje, kako organizirati delo
                  ministrstev, kar 121. člen popolnoma jasno pove, potem je to pravzaprav kriterij
                  za oblikovanje teh okrajev ali izpostav <stage>(ali kakorkoli jim bomo že
                     rekli)</stage> - je potem učinkovitost, racionalnost in cenenost. Če pa gremo z
                  drugega vidika, da torej pomešamo stvari, da je to del nekega splošnega koncepta o
                  upravi, je pa to izhodišče, ki je v nasprotju z ustavo. Potem nujno pademo v
                  razpravljanje o tem, kako je to povezano s samoupravo, koliko novih okrajev bo
                  treba in koliko bo tega.</p>
               <p>Sem samo začuden in malo patetično moram ugotoviti, da se ta država v finančnem
                  pogledu nikomur ne smili; tudi če jo do golega slečemo, za to ne bo nihče jokal.
                  Poglejte, državna uprava postaja sedaj edina <q>"fabrika"</q>, ki ji ne grozi pritisk, da
                  mora biti uspešna. In čim večji bo pritisk na gospodarstvo v smislu njegove
                  preorientacije, čim večje bo število brezposelnih toliko večji bo pritisk na to
                  podjetje, ki se imenuje državna birokracija, kajti ta pa prenese vse in nikdar pod
                  presijo, češ, da je treba kaj zmanjšati. Iz tega stališča bi želel, da se o tej
                  stvari malo razpravlja in zato mislim, da je izhodišče, če gremo na 121. člen
                  bistveno nekaj drugega kot pa, če govorimo o nekem splošnem konceptu uprave in se
                  natezamo o tem, češ, kje bodo posamezni okraji. Potem bomo mi to državno upravo,
                  za katero vedno pravimo, da je naša država praktično ne more prenesti - tako
                  majhna država, bomo ne samo ohranili - potrojili jo bomo. Mislim, da je to tudi
                  stvar, ki je vredna premisleka. Hvala lepa.</p>
            </sp>
            <sp xml:id="SDZ1-Redna-12-1993-10-28.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati o tem amandmaju? Ugotavljam, da nihče in
                  prehajamo h glasovanju o amandmaju, ki se glasi: <q>"Glede na določbo 121. člena
                  ustave Republike Slovenije, da naloge uprave opravljajo neposredno ministrstva,
                  naj se določbe tega zakona vnesejo v besedilo zakona o organizaciji ministrstev."</q>
                  Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Prehajamo k sklepu pod točko 2,. Ta sklep je matični odbor s svojim dodatnim
                  poročilom spremenil v skladu z amandmajem gospe Nade Skuk, tako da se predlog
                  matičnega odbora, na katerega prihajajo amandmaji, o katerih bomo seveda najprej
                  glasovali, glasi takole: "Predlagatelj naj za drugo obravnavo, ki jo bo Državni
                  zbor opravil skupaj s predlogom zakona o upravi in predlogom zakona o lokalni
                  samoupravi, pripravi predlog, ki naj predvidi 25 upravnih okrajev <stage>(osnovno
                     besedilo predloga zakona)</stage><q>", to se pravi, odpadejo besedice "</q>ter
                  predlogom zakona o sodiščih" kot vezavo tega zakona na dnevnem redu Državnega
                  zbora.</p>
               <p>Na to besedilo pa smo prejeli amandma gospoda Janeza Kopača, ki se glasi: <q>"V 2.
                  točki se spremeni številka 25, se nadomesti s številko 11."</q></p>
               <p>Dajem najprej v razpravo amandma gospoda Janeza Kopača. Prosim. Besedo ima gospod
                  Janez Kopač, potem pa gospod Janez Podobnik, pa gospod Tone Peršak.</p>
            </sp>
            <sp xml:id="SDZ1-Redna-12-1993-10-28.sp12">
               <speaker>JANEZ KOPAČ:</speaker>
               <p>Hvala za besedo. Javil sem se k besedi že prej, ko je bil govor o amandmaju
                  gospoda Bučarja in sem želel povedati s kakšnimi pomisleki sem se srečeval pri
                  vložitvi tega amandmaja, pa pri vprašanju podpreti ali ne podpreti amandma gospoda
                  Bučarja. Jaz menim, da so argumenti gospoda Bučarja zelo na mestu. Torej temeljni
                  kriterij mora biti racionalnost in  uspešnost, in seveda, kar rezultira v tem, da
                  so stvari čim bolj poceni. Ta zakon s povečanim številom okrajev nikakor ne
                  približa ali oddalji storitev državne uprave posameznim državljanom, saj bo uprava
                  tako ali tako tudi znotraj upravnega okraja lahko locirana na več lokacijah, imela
                  izpostave ipd. Pač pa je govor samo o številu upravnih okrajev, torej, lahko na
                  nek način govorimo o stroških plač ali 11 ali 25 ali koliko že teh državnih
                  namestnikov v okrajih oziroma o stroških usklajevanja, koordiniranja ipd. med 11
                  ali 25 ali več temi ljudmi, je potemtakem seveda mnogo bolj učinkovito in mnogo
                  bolj racionalno, imeti teh upravnih okrajev čim manj. Skratka, apeliram na to, da
                  se razprave o tem nanašajo čim bolj na racionalnost, menim, da je to glavni
                  argument. Veliko razprav, ki smo jih poslušali včeraj, pa je bilo emocionalnih,
                  češ, to mesto je toliko in toliko staro, zasluži si sedež upravnega okraja. Ne
                  govorim sedaj o sedežih, govorim bolj o poimenovanju upravnih okrajev oziroma o
                  njihovih mejah ipd. Menim, da bi bilo najbolje imeti ne 11, morda še manj upravnih
                  okrajev, vendar, ker ta osnovna varianta - mislim, ker ena od treh variant v
                  predlogu zakona predvideva številko 11, sem pač vložil amandma na stališča odbora,
                  s katerima se zavzemam za uveljavitev te osnovne variante. Upam tudi glede na kar
                  nekaj razprav včerajšnjega dne, da bo ta številka 11, torej to krčenje in to
                  nepodleganje lahko rečem, kar včasih nerazumno lokalističnim interesom podprto s
                  strani večine. Kajti bilo je  v več razpravah slišati, da ljudje na nek način le
                  razumejo, da gre tukaj bolj ali manj za prestižna vprašanja pri razpravah o zelo
                  velikem številu ali malenkost manjšem. Menim skratka, da je čim manjše število
                  bolj racionalno, bolj učinkovito in, da bo tudi lažje izvedljivo v praksi. Upam,
                  da boste ta moj amandma podprli. Hvala lepa.</p>
            </sp>
            <sp xml:id="SDZ1-Redna-12-1993-10-28.sp13">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Janez Podobnik. Gospodu Kopaču se pa opravičujem, da prejle
                  nisem opazil, da je želel besedo.</p>
            </sp>
            <sp xml:id="SDZ1-Redna-12-1993-10-28.sp14">
               <speaker>JANEZ PODOBNIK:</speaker>
               <p>Spoštovani! Ob tem amandmaju, ki ga je vložil gospod Kopač oziroma ob drugem
                  sklepu stališč in sklepov matičnega delovnega telesa sem pred petimi minutami
                  dobil v roke gradivo, ki bi ga seveda zelo rad imel v zadnjih dveh, treh mesecih,
                  ko smo intenzivno, tudi strokovno obravnavali ta vprašanja. Najprej bi opozoril na
                  svojo  včerajšnjo razpravo in prebral stavek, ki ga je napisal dr. Vrišer Igor
                  <q>"zelo ustrezno bi bilo, ko bi se upravni okraj in pokrajine teritorialno ujemali."</q>
                  Opozarjam vas na ta stavek in bi gospoda Tratnika ponovno prosil, da preden
                  glasujemo o tem, komentira ta njegov stavek. Drugo vprašanje, ki se mi pa tukaj
                  postavlja je pa to. Mislim, da je na nek način neodgovorno, da sedaj na nekako
                  licitiramo števila upravnih okrajev. Ob dejstvu, da smo sedaj dobili v roke
                  dokumente, ki naj bi strokovno utemeljili odločitve Vlade, s katerimi je
                  predlagala variante, recimo, jaz bi lahko sedaj komentiral prednosti majhnih
                  okrajev kot piše, <q>"večja prilagoditev lokalnim in njihovim originalnim potrebam in
                  interesom prebivalstva, navezava na tradicijo"</q> itd. Prav tako, kot pravi,
                  slabosti, pa recimo, da je dražja in številčnejša uprava. Pogosto premajhno
                  število prebivalcev itd. Osebno sem trdno prepričan, da ta reforma državne upravne
                  nikakor ne sme povzročiti tega, da bi državljani imeli slabše usluge v smislu
                  upravnih uslug. Na hitro sem pregledal izpostave in poglejte neverjetno, nekatere
                  občine, ne bom jih imenoval, tu so kolegi, ki lahko pogledajo območje nekaterih
                  občin še kot izpostave niso predvidene. To ni korektno. To bo pa res revolt na
                  terenu, veste. Glejte, danes zjutraj smo dobili to gradivo. Danes zjutraj. Jaz bi
                  vprašal Vlado, zakaj nam tega ni prej poslala. Mislim, da bi bilo odgovorno od
                  nas, jaz podpiram, da sprejmemo zakon v prvi obravnavi tudi zato, da bo celoten
                  sklop te zakonodaje šel naprej v proceduro. Bi bilo pa najbolj pametno, da danes
                  ne odločamo o številu upravnih organov, pač pa da samo sprejmemo načelna stališča,
                  s katerimi bi nekako zavezali Vlado, da bi zakon v drugem branju pripravila na
                  način, ki bi bil vendarle bolj ustrezen. Jaz bi dal tak predlog. Hvala lepa.</p>
            </sp>
            <sp xml:id="SDZ1-Redna-12-1993-10-28.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Tone Peršak. Za njim je na vrsti dr. Vladimir
                  Topler. <stage>(Ne.)</stage> Se pravi, da bo za njim na vrsti gospod Franc
                  Potočnik.</p>
            </sp>
            <sp xml:id="SDZ1-Redna-12-1993-10-28.sp16">
               <speaker>ANTON PERŠAK:</speaker>
               <p>Hvala za besedo. Spoštovane poslanke in poslanci! Seveda govorim sedaj samo v
                  svojem imenu. Moram pa reči to, z istimi argumenti, kot je reči: bolj racionalno
                  je imeti 11 okrajev kot 25, je mogoče reči: bolj racionalno je imeti 3 okraje
                  namesto 11. Zakaj ne bi imeli okraje samo v Mariboru, Ljubljani in Kopru, recimo.
                  Namreč, mislim, da bi se morali pogovarjati, o tem nekaj malega piše v tem
                  gradivu, kakor smo ga sedaj lahko preleteli, kaj bodo okraji delali in kolikokrat
                  bo nek človek, ki živi v nekem okraju moral iti na okraj, če bo moral iti in zakaj
                  okraji sploh so.</p>
               <p>Včeraj sem se pogovarjal, zasebno, da tako rečem z gospodom Lavrincem. Po tistem,
                  kar je on meni pripovedoval, kako si predstavlja, organiziranosti državne uprave v
                  okraju ne rabimo. Ne vem zakaj bi potem imeli 11 ali pa 3 ali pa 25 ali pa 50. Po
                  tem, kako naj bi to bilo organizirano in kako naj bi potekala komunikacija med
                  državljanom in upravo, je popolnoma zadosti, če imamo na eni strani ministrstvo,
                  na drugi strani pa izpostave, kajti pretok bo tako ali tako potekal po teh
                  elektronskih komunikacijah itd.</p>
               <p>Če pa bo ta državljan, ki bo imel z upravo kakršnekoli opravke, kdaj pa kdaj moral
                  iti na okraj, je bistveno vprašanje, če bo on moral iti, kot je v tej varianti 11
                  predvideno iz, recimo, vasi, ne bom vedo govoril o Sevnici, bom pa tokrat rekel
                  Petrina v Ljubljano na okraj ali bo pa lahko šel nekam vsaj pol poti bližje.</p>
               <p>Jaz mislim, da je to, govoriti o racionalnosti na podlagi števila, ne pa na
                  podlagi funkcij. Ali bo ta okraj prva inštanca, na kateri se bodo reševali neki
                  spori in določena vprašanja, je po mojem popolnoma za lase privlečeno. Če bi mi
                  imeli opis, kakšni bodo ti okraji, koliko bo tam zaposlenih ali bo tam res samo
                  načelnik oziroma <q>"okrajni glavar, fikus in njegova tajnica"</q>. Ali bo na tem okraju
                  toliko in toliko zaposlenih? Počeli bodo to in to, ali bo ta okraj preslikaval
                  strukturo Vlade in vladnih resorjev zato se postavlja vprašanje sedeže okrajev
                  itd. Kajti ljudje računajo prvič, da se bo tam o nečem odločalo in kadar se o
                  nečem odloča, se vedno odloča iz središča iz katerega se odloča navzven in tisti,
                  ki imajo 45 kilometrov do okraja, pridejo ponavadi kasneje na vrsto kot tisti, ki
                  imajo 2 kilometra do okraja. Če bo  zaposlenih 50 ljudi na tem okraju, bo to neka
                  zgradba, bo to neka infrastruktura, bodo to delovna mesta itd.</p>
               <p>Zaradi tega se seveda s tem ukvarjajo in imajo pač  svoje želje v zvezi s tem. O
                  tem pa vemo pravzaprav zelo malo. Sedaj žongliramo samo tukaj s številkami, 11 se
                  pač nekomu zdi bolj racionalna. Racionalna je za državo, ni pa racionalna za
                  tiste, ki hodijo na okraj, če morajo hoditi. Hvala.</p>
            </sp>
            <sp xml:id="SDZ1-Redna-12-1993-10-28.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Potočnik, prosim.</p>
            </sp>
            <sp xml:id="SDZ1-Redna-12-1993-10-28.sp18">
               <speaker>FRANC POTOČNIK:</speaker>
               <p>Danes je bilo že večkrat poudarjeno, ali je sploh smiselno razpravljati o številu
                  okrajev. Podprl bi našega poslanskega kolega, gospoda Janez Podobnika, ki pravi,
                  da danes o številu okrajev ne bi razpravljali.</p>
               <p>Strinjam se, da je najbrž zaradi racionalnosti manjše število okrajev primernejše,
                  seveda ob predpostavki, da bi bil sprejet tudi amandma naše poslanske skupine, s
                  katerim bi le zagotovili okrajne izpostave na območjih sedanjih občin.</p>
               <p>Če bomo danes že glasovali o številu okrajev, bi seveda potem podprl amandma, ki
                  pravi, da naj bi bilo to število 11, to se pravi, tretja varianta v upanju, da bo
                  potem amandma, ki približuje to državno upravo občanom oziroma jim ne zmanjšuje
                  sedanje ugodnosti, tudi podprt.</p>
               <p>Ob predlogu, ki smo ga danes dobili, bi tudi protestiral, da pravzaprav že tik ob
                  glasovanju to strokovno gradivo šele razdelijo. Recimo primer občine Šmarje pri
                  Jelšah, ena največjih občin, 400 kvadratnih kilometrov in sploh ni predvidena v
                  tej občini okrajna izpostava, predvidena je v sosednji občini, ki je potem
                  središče te okrajne izpostave samo 10 kilometrov oddaljeno od Celja, ki bo upravni
                  okraj. V tem primeru, se bo sploh postavilo vprašanje, ali je tam potrebna ta
                  okrajna izpostava.</p>
               <p>Skratka, da še enkrat ponovim. Če bomo glasovali o številu okrajev, bom podprl to
                  varianto z najmanjšim možnim številom okrajev in seveda apeliram tudi na druge, da
                  potem podprejo to, da se na območjih sedanjih občin pa le ohranijo oziroma
                  vzpostavijo okrajne izpostave.</p>
            </sp>
            <sp xml:id="SDZ1-Redna-12-1993-10-28.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Podobnik, potem še gospod Jožef Kopše, oprostite, Marijan
                  Poljšak.</p>
            </sp>
            <sp xml:id="SDZ1-Redna-12-1993-10-28.sp20">
               <speaker>JANEZ PODOBNIK:</speaker>
               <p>Spoštovani! Zaradi argumentov, ki so bili že navedeni, imam predlog, da Državni
                  zbor ne bi danes odločal o drugem predlogu sklepov odbora,ki govori o številu
                  upravnih okrajev, pač pa da bi odločal o tretjem stališču:</p>
               <p><q>"Predlagatelj naj ponovno prouči, ter preveri kriterije in podatke, ki so
                  narekovali določitev sedežev upravnih okrajev"</q>  z dopolnilom, ki ga je povedala
                  podpredsednica oziroma odločitev, v katere upravne okraje se bodo vključevale
                  sedanje občine in prav tako se tudi potem lahko opredelimo do amandmaja, ki ga je
                  vložila naša poslanska skupina, da predlagatelj nekako upošteva možnost, da bi na
                  vseh območij sedanjih občin bile tudi okrajne izpostave.</p>
               <p>Mislim, da bi bil to najbolj korekten način in da pustimo odprto število. Čutim
                  potrebo, da ponovno izrazim občutek opeharjenosti. To gradivo sem dobil, ko sem že
                  glasoval o 1. točki in sem podprl, da se zakon sprejme, potem sem dobil to
                  strokovno stališče, ki ga bom še enkrat prebral.</p>
               <p><q>"Z ustavo predvideno prostovoljno združevanje občin v pokrajine bo mogoče izvesti
                  šele po formiranju občinske lokalne samouprave."</q> Se strinjam. <q>"Potrebe javne
                  uprave pa narekujejo čimprejšnjo uvedbo upravnih okrajev."</q> Se strinjam. <q>"Zelo
                  ustrezno bi bilo, ko bi se upravni okraji in pokrajine teritorialno ujemali."</q> Tu
                  pa postavljam ponovno vprašanje, mislim, da je to temeljno vprašanje, o katerem je
                  bilo včeraj dvakrat odprto, odgovora nanj nisem dobil. Opozarjam, da je to
                  strokovno gradivo, ki govori o formiranju upravnih okrajev, to je strokovno
                  gradivo na podlagi katerega je tudi Vlada predlagala sedanji predlog. Želele bi
                  dobiti tudi na to dilemo odgovor. Hvala lepa.</p>
            </sp>
            <sp xml:id="SDZ1-Redna-12-1993-10-28.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Miha Kozinc, minister za pravosodje.</p>
            </sp>
            <sp xml:id="SDZ1-Redna-12-1993-10-28.sp22">
               <speaker>MIHA KOZINC:</speaker>
               <p>Spoštovane poslanke, cenjeni poslanci! Gospoda Podobnika bi potolažil, da je to
                  eno izmed strokovnih mnenj, ki so bile obravnavana, ki jih je naredil gospod
                  Vrišer in seveda je to mnenje gospoda Vrišerja, ne mnenje Vlade. Vlada nikoli ni
                  trdila, da je to njeno stališče, ampak gospoda Vrišerja, ki je geograf in je
                  takšen predlog dal in je bila strokovna pomoč pri sestavi teh okrajev, to ni
                  stališče Vlade.</p>
               <p>Pred tem, ko je že bilo rečeno, da nekatere občine niti nimajo okrajne izpostave,
                  moram priznati, da je treba tudi vse prebrati. Tukaj piše: <q>"Možne oblike
                  teritorialne členitve lokalnih skupnosti."</q> To je ena izmed možnih oblik, ni pa
                  rečeno, da takšne oblike bodo, ker to lahko samo s tega zemljevida vidite tukaj
                  notri in to je za 11 upravnih okrajev in izpostave za 11 upravnih okrajev.</p>
               <p>Se pa seveda strinjam, da licitiranje o številu upravnih okrajev ne vodi
                  nikamor.</p>
            </sp>
            <sp xml:id="SDZ1-Redna-12-1993-10-28.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marijan Poljšak, potem dr. France Bučar.</p>
            </sp>
            <sp xml:id="SDZ1-Redna-12-1993-10-28.sp24">
               <speaker>MARIJAN POLJŠAK:</speaker>
               <p>Podpiram razloge  amandmaja gospoda Kopača, ki pravi, da je treba zaradi
                  racionalizacije in učinkovitosti zmanjšati število okrajev z 25 na 11. Nisem
                  zadovoljen s tem, ker se on ustavi pri št. 11 in ne gre proti nič in ne pristane
                  na koncu na nič, ker konec koncev je racionalnost taka, da prideš lahko na nič.
                  Zakaj?</p>
               <p>Bil je pred mikrofonom tudi en član Liberalne stranke in je rekel, da je Slovenija
                  po številu prebivalcev tako velika kot Milano. Mene zanima, kako je Milano
                  organiziran, ali ima tudi transmisijo. Tam je župan, je neka uprava in verjetno
                  imajo oddelke mesta in konec. Se pravi, ena centralna uprava, pa naslednji člen,
                  potem so že občani. Se pravi, mi ustvarjamo sedaj transmisijo. Vemo, da ob vsakem
                  procesu transmisija rabi toliko energije, tak je izkoristek transmisije, ni 100%,
                  ampak je 70% in je 30% je izgube. To je v vsakem primeru. Vsaka transmisija v
                  strojništvu ali kjerkoli daje entropijo.</p>
               <p>Ker obstajajo moderne komunikacije, je kontaktiranje in urejevanje stvari, se
                  pravi uprava iz ministrstva za 60 točk. Recimo, če bi bili upravni okraji v vseh
                  občinah, ali če okrajev ni in so izpostave, vseeno je kako to imenujemo, če
                  obstaja 60 točk s katerimi kontaktira ministrstvo pri današnjih modernih
                  komunikacijah, je to popolnoma mogoče. Niso stari časi, stvari potekajo preko
                  telefaxa, telefona, telekomunikacija se bo v Sloveniji izboljšala v teh petih
                  letih. Mi tega ne delamo za sedanje stanje, mi delamo to za v bodoče. Zgradili
                  bomo avtoceste, tudi prevoz bo možen in tako naprej.</p>
               <p>Zato se bojim, zakaj ste se ustavili pri racionalizaciji pri št. 11. Mogoče pod
                  nekim vplivom, ker imajo nekatera okolja interese za to, da se ustvari nova
                  administracija. Zakaj? Ali rabimo novo administracijo? Vsi so govorili, ne delajmo
                  neumnosti. Ali pa recimo, da bo neka druga politična skupina, prvič, treba je biti
                  zvest temu, racionalizaciji. Drugič, debatiral sem z neko drugo politično skupino,
                  pa so rekli, saj večina bo nastradala, ampak tako je treba. Ma ne. Zakaj? Zakaj si
                  moramo zopet nekaj naložiti na hrbet, kar bo gotovo imelo negativne posledice. Jaz
                  sem za to, da bodimo pametni. Hvala.</p>
            </sp>
            <sp xml:id="SDZ1-Redna-12-1993-10-28.sp25">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod dr. France Bučar, za njim bo na vrsti gospa Nada
                  Skuk.</p>
            </sp>
            <sp xml:id="SDZ1-Redna-12-1993-10-28.sp26">
               <speaker>DR. FRANCE BUČAR:</speaker>
               <p>Spoštovani zbor! Izkoriščam to priložnost, da pojasnim nekatera svoja stališča.
                  Najprej moram, na žalost, ugovarjati svojemu kolegu Peršaku. Njegova
                  argumentacija, <q>"češ, najprej ugotovimo, kaj bodo okraji delali, potem bomo šele
                  razpravljali o njih "</q>. To je prav ta osnovna hiba. Okraji ne bodo nič delali,
                  ministrstva bodo delala, če gremo v ustavo; ministrstva morajo povedati, kaj bodo
                  delala in potem šele lahko govorimo o tem, kaj bodo okraji. To je ena stvar.</p>
               <p>Drugič. Moram reči, da iz zakona o ministrstvih prav to ne izhaja. Da imamo te
                  težave, je krivda že od prej, ker zakon o organizaciji ministrstev je takšen, da
                  ne smeš nič reči in to je čisto vseeno, ali bi bil ali ne bi bil. Kljub temu moram
                  reči, da se vendarle pridružujem mnenju pravosodnega  ministrstva za 11 okrajev,
                  kar bi bilo dovolj. Ampak, prosim, ta odločitev glede na materijo je zelo na
                  pamet.</p>
               <p>Nadalje. Argument, češ da mora biti upravni okraj dostopen ljudem in tako naprej.
                  Mislim, da je to argumentacija, ki sodi v prejšnje stoletje. In konec koncev, v
                  Ameriki so postavljali središča, glavna mesta zveznih držav z vidika, da bi bil
                  center države oziroma glavno mesto države na tistem mestu, kjer bi bil z vseh
                  strani približno enako oddaljen da bi lahko kavboji, ali kaj so že, lahko prišli z
                  vozovi. Poglejte, in danes komaj kdo ve, kje je glavno mesto kakšne države, ker
                  nimajo tistega pomena.</p>
               <p>Poglejte, in tudi ta nadaljnja diskusija, ki jo  sedaj predpostavljamo ali pa za
                  lase vlečemo, češ, kako pomemben je okraj. Če se bomo nekoč izmotali iz te
                  realsocialistične miselnosti, potem to ne bo več tako važno. Popolnoma razumem, da
                  dokler smo ujeti v ta krog miselnosti, ko si danes iz tega upravnega centra, ki je
                  bil danes, dobil vse. Od tam se je delil denar, od tam so se delila mesta, od tam
                  so se delila različna dovoljenja, od tam si dobil stanovanje. Če si hotel narediti
                  kozolec, si se moral najprej z nekom dogovoriti na občini in tako dalje, popolnoma
                  razumljivo. To je bila tako pomembna stvar, da danes ne moreš več razumeti, če
                  nekaj tako pomembnega izgubimo. Če bomo mi prišli v novo družbo, kjer se bodo tudi
                  centri formirali, ne z vidika administracije, ampak z vidika gospodarske
                  razvitosti in moči ali kulturnega centra in tako naprej, bo to povsem vzporednega
                  pomena in počasi se že izmotajmo iz tega.</p>
               <p>Moram ugovarjati tudi gospodu Janezu Podobniku, ker se sklicuje zlasti na
                  stališče, ne moremo iti nazaj od tega, kar je že bilo, da bi bilo manj pravic.
                  Poslušajte, to argumentacijo gospod Janez Podobnik, sem poslušal najmanj eno leto
                  v ustavni komisiji, ko so mi govorili, manj kot smo do sedaj imeli pravic, jih pa
                  ne smemo imeti. In vem zakaj, in danes mnogi ugovarjajo temu.</p>
               <p>Prosim, zato plediram, ampak moram reči, da resnično bolj na pamet, samo s tega
                  stališča, sem za 11 okrajev, ker jih je čisto dovolj, če stvari ločimo od pojmov
                  lokalne samouprave. Hvala lepa.</p>
            </sp>
            <sp xml:id="SDZ1-Redna-12-1993-10-28.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Nada Skuk, za njo je na vrsti gospod Ivan Sisinger.
                  Prijavljena sta še gospod Ivo Hvalica in Ivan Oman.</p>
            </sp>
            <sp xml:id="SDZ1-Redna-12-1993-10-28.sp28">
               <speaker>NADA SKUK:</speaker>
               <p>Mene malo moti v tej razpravi, da tako lahko operiramo s številkami kot da smo
                  ljudje pač številke, 25, 11, smo kot na loteriji.</p>
               <p>Rada bi opozorila na to, da je Odbor za pravosodje že 20. septembra obravnaval to
                  materijo in gotovo je z vseh vidikov predebatiral te variante in glede na načela,
                  na katerih naj bi se organizirala uprava, se je pač odločil, da podpre varianto,
                  ki je dana v zakonu, in sicer za 25 okrajev. Ko so se pa pojavljala različna
                  stališča in pripombe, se je pokazalo potrebno, da se ponovno prouči določitev
                  središč in območij upravnih okrajev in zato je najbolj smiselno, da prekinemo
                  takšno razpravo in zadolžimo predlagatelja, da ponovno prouči te kriterije.</p>
               <p>Če gledate to materijo, ki smo jo danes dobili, se pač vsak opredeli glede na to,
                  ali se gre v te prve načelne opredelitve, da se približa uprava državljanom, da
                  združujejo upravni okraji neke skupne interese. Jaz se bojim, da če bomo sedaj kar
                  tako na pamet zmanjšali in zavezali predlagatelja, da oblikuje samo 11 okrajev,
                  bomo zopet dobili cel plaz pripomb in mnenj s terena in nam zopet ne bo uspelo
                  sprejeti ta zakon.</p>
               <p>Zato predlagam, da sprejmemo, tako kot je odbor po dolgih debatah odločil,
                  stališča, da pač naj predlagatelj prouči.</p>
               <p>Če bo videl, da je 25 okrajev preveč, bo mogoče znižal, samo verjetno da tako, kot
                  je v zaključku teh materialov. Jaz bi se strinjala s temi zaključki, naj bi bilo
                  22 do 25 okrajev, ker neko transmisijo, tako kot tukaj navaja, državne uprave pa
                  moramo predvideti. Okraji, ki naj bi združevali interese in pa območja, ki
                  sovpadajo, naj bi tudi vplivali na izvajanje državne uprave s svojimi pogledi. Če
                  hočemo iz vseh teh vidikov gledati upravne okraje je sprejemljivo, da jih je vsaj
                  22 do 25, da ne rečemo točne številke. Predlagam, da prekinemo zdaj s temi
                  licitacijami, število gor dol. Odbor je to že razpravljal, dokopal se je do te
                  rešitve, da pač naj predlagatelj preuči. Jasno pa, ker imamo pred seboj, poudarjam
                  še enkrat, zakon, ki predlaga tri variante, pa se vendar moramo odločiti za eno.
                  Predlagam, da se kljub temu odločimo za varianto 25 okrajev, ker najbolj zadošča
                  vsem kriterijem in načelom, o katerih smo razpravljali.</p>
            </sp>
            <sp xml:id="SDZ1-Redna-12-1993-10-28.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Sisinger, za njim bo na vrsti gospod Ivo
                  Hvalica.</p>
            </sp>
            <sp xml:id="SDZ1-Redna-12-1993-10-28.sp30">
               <speaker>IVAN SISINGER:</speaker>
               <p>Spoštovani predsedujoči, poslanske in poslanci! Pridružujem se in se zavzemam za
                  tisto, kar sem pri tej razpravi povedal že včeraj. Če želimo resnično prispevati k
                  temu, da se strokovno ponovno prouči, kar predlaga komisija in kar je potrdila
                  tudi današnja seja in, da omogočimo predlagatelju, da na teh strokovnih kriterijih
                  pripravi gradivo za drugo branje, potem seveda bi se vsakršno licitiranje in
                  glasovanje o takšnem ali drugačnem amandmaju, ki govori o 5, 11, 20, 25, 30 in ne
                  vem kolikih upravnih okrajih, oddaljevalo od tega, kar je dal odbor. Glasoval bom
                  za vse to, kar je predlagal odbor, to pa pomeni, da prepustimo iz te razprave vse
                  te možnosti predlagatelju, da ponovno te kriterije preuči in bom proti temu, da
                  glasujemo za kakršenkoli amandmaje o okrajih, enajstih, ali devetnajstih. V tem
                  primeru še puščamo to zadevo odprto. Tako kot je povedal tudi gospod Janez
                  Podobnik, mislim da vendarle vodi to v  smeri, da se pripravi in preverijo zadeve
                  ter preučijo ponovno na strokovni podlagi, ne da bi danes direktno rekli
                   predlagatelju, to pa mora 25 ali 27. Mislim, če to naredimo, v bistvu že
                  zacementiramo in povemo, ne more jih biti manj oz. ne more biti več, lahko je
                  kateri manj. Za takšno zadevo ne bi bil, ker se oddaljujemo od stališč odbora, ki
                  vendarle prepušča to ponovni proučitvi. Mislim pa, da bo moral predlagatelj
                  upoštevati včerajšnjo razpravo in današnjo. To pa pomeni, da ima pred seboj, lahko
                  rečem, težko delo. Za drugo branje se bo moral postaviti pred Državni zbor s težko
                  situacijo, kar konec koncev takrat bomo pač nastopili skupaj in bomo zahtevali pač
                  okraje, če ne bodo dobro obrazloženi tam, kjer mislimo mi, da bi naj bili. Mislim
                  pa, da je treba to prepustiti in se danes vendarle izrečemo tako, kot je gospa
                  Nada Skuk tudi že predlagala o predlogih, ki jih je predlagal odbor. Hvala.</p>
            </sp>
            <sp xml:id="SDZ1-Redna-12-1993-10-28.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivo Hvalica, za njim bo na vrsti gospod Ivo
                  Oman.</p>
            </sp>
            <sp xml:id="SDZ1-Redna-12-1993-10-28.sp32">
               <speaker>IVO HVALICA:</speaker>
               <p>Hvala za besedo. Spoštovani! Najprej, prihajam iz občine, ki bo v vsakem primeru
                  sedež okraja, zato vsaj s tega aspekta nisem obremenjen in mislim, da je to zelo
                  važno. Drugič. Govorimo o racionalnosti, o približevanju državne uprave
                  državljanom. To pa ne pomeni, da je nujno pogojeno s številom upravnih okrajev.
                  Sam gledam na zadevo tako. Idealno bi bilo, in tako bi bilo tudi evropsko,
                  normalno, da bi se upravni okraj v glavnem poklopil z bodočo pokrajino. Ni
                  potrebno iti daleč, v sosednji Furlaniji Julijski krajini imajo ta sistem.
                  Pokrajina ima tudi prefekturo in to je upravni okraj. Milijon dvesto tisoč, tristo
                  tisoč prebivalcev je tam razdeljenih na 4 takšne okraje. Upravni okraj mora biti
                  razpoznaven. Če pogledam v sosednjo deželo, je to tako: ima enako registrsko
                  številko avtomobila, ima razpoznavno, torej drugo številko poštne številke enako,
                  ima karakteristično telefonsko številko enako. To je racionalnost. Glejte, mi že
                  imamo v bistvu 11 upravnih okrajev, zato je poskrbela notranja uprava, policija.
                  To so registrske številke naših avtomobilov. Pred letom dni smo jih imeli celo
                  samo, če se ne motim, 8, dobili smo 3 nove: Postojna, Krško in Slovenj Gradec,
                  kolikor se spomnim. Torej skratka, absolutno podpiram 11 okrajev, to pa ne pomeni,
                  da ne bi bile izpostave v vseh drugih občinah, ki so za to usposobljene. To bi
                  bilo tudi racionalno, te občine že imajo določene medobčinske službe, ki v bistvu
                  pokrivajo področje nekega bodočega okraja ali pa izpostave. Na vsak način bodimo
                  racionalni in ne mešajmo število okrajev z racionalnostjo. To je nekaj drugega,
                  zato lahko poskrbijo izpostave. S tem v bistvu podpiram amandma gospoda Kopača,
                  podpiram pa tudi to, kar je rekel gospod Podobnik, ni rečeno, da bi bila sicer
                  lahko v vsaki občini izpostava, bi pa verjetno bila ta izpostava v 30 občinah v
                  Sloveniji. Hvala lepa.</p>
            </sp>
            <sp xml:id="SDZ1-Redna-12-1993-10-28.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Oman. Za njim bo na vrsti dr. Vladimir
                  Topler.</p>
            </sp>
            <sp xml:id="SDZ1-Redna-12-1993-10-28.sp34">
               <speaker>IVAN OMAN:</speaker>
               <p>Gospod podpredsednik, spoštovane gospe in gospodje! Zdi se mi potrebno poudariti,
                  da je v vsej tej polemiki najpomembnejše to, kar je sedaj v zadnjem nastopu
                  povedal profesor Bučar. Namreč, nekako si ne znamo predstavljati deetatizacije
                  družbe. Vse je prav v tem. V okraju vidimo državo v vsej njeni razsežnosti in še
                  kaj. Preprosto ne znamo iz modela, v kakršnem smo bili zadnjih 30 let, nekaj
                  takega smo imeli  komunalni sistem, ki nam je naredil 60 držav v Sloveniji.</p>
               <p>Prav iz tega razloga sem predlagal, naj predlagatelj tega zakona prouči možnost,
                  da se vzpostavijo okraji, kakršne je pri nas vzpostavil zgodovinski razvoj. Taki
                  okraji bi bili potem res dejansko kot določa ustava, ekspozitura ministrstev in
                  nič več. Ne več kompleksna država, kar je sedanja občina. Ne mislim, da mora biti
                  ravno toliko in ravno tisti okraji, ki so bili leta 1941. Vendar, menim pa, da v
                  kolikor bi se odločili za velike okraje, bi ekspoziture teh okrajev morale biti
                  tako blizu občanov, kot so sedanje občine. To pa ne pomeni celotnih vseh sektorjev
                  te okrajne ali kakršne koli uprave, pač pa tiste, ki jih občani res rabijo. Tega
                  je samo nekaj.</p>
               <p>Vemo, da pride sedaj povprečen občan pride na občino nekaj več kot enkrat letno.
                  Torej ni nekaj tako groznega vse skupaj. Vendar treba je poskrbeti, da ne bodo
                  hodili, recimo, občani iz enega konca nekega velikega okraja na neko zelo
                  oddaljeno lokacijo. Pač pa, da se stvari uredijo tako, da bo res tisto, kar je
                  občanom res potrebno, dosti blizu. Zato menim, da ni nujno, da se v današnjih
                  sklepih to sprejme. Upam, da bo predlagatelj končnega besedila zakona upošteval,
                  da bo tudi že ta zakon določil ekspoziture okrajev, v kolikor bodo to veliki
                  okraji. Če bo pa sprejet model, ki ga predlagam, potem pa verjetno veliko
                  ekspozitur sploh ne bo treba. Hvala lepa.</p>
            </sp>
            <sp xml:id="SDZ1-Redna-12-1993-10-28.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Vladimir Topler. Za njim nimam več prijavljenih
                  k razpravi.</p>
            </sp>
            <sp xml:id="SDZ1-Redna-12-1993-10-28.sp36">
               <speaker>VLADIMIR TOPLER:</speaker>
               <p>Spoštovane kolegice in kolegi, spoštovani predsedujoči! Že prej sem se mislil
                  javiti, pa je nekatere besede povzel kolega Podobnik. Poglejte, mislim, da zdaj tu
                  lecitiramo, zato ker nimamo nobene prave vizije. So argumenti za 25 in so
                  argumenti za 11 okrajev. Govorimo o racionalizaciji in se sprašujem, kakšna
                  racionalizacija. Racionalizacija, ki bo namenjena državi, ali racionalizacija, ki
                  bo namenjena državljanu. Na Koroškem kot vsi veste, se zelo razvnemajo politične
                  strasti, politična situacija se zaradi okrajev  zaostruje, čeprav si v parlamentu
                  vsi prizadevamo, da te politične strasti, ki se vežejo tudi na zgodovino, nekako
                  umirimo. S temi zakoni, ki jih imamo zdaj, pa delamo prav nasprotno. In če
                  govorimo o racionalizaciji, bi rad povedal. Poglejte, krajan iz občine Radlje bo
                  nekaj stvari urejal v Dravogradu, nekaj jih bo urejal ali v Slovenj Gradcu ali v
                  Ravnah, odvisno kje bo okraj. Na socialno sodišče bo šel v Celje, na temeljno
                  sodišče bo šel v Maribor. Zakaj? Zato ker nimamo vizije in ker stvari niso
                  usklajene med sabo. Mislim, da moramo pri teh stvareh, ko govorimo o upravnih
                  okrajih, o lokalni samoupravi, o sodstvu in o sistemskih stvareh, stvari med seboj
                  uskladiti. Morda je dobro, da naredimo pri tej stvari korak nazaj, zato da bomo
                  gledali mozaik, ki ga gradimo v celoti, ne pa samo posamezne kamenčke.</p>
            </sp>
            <sp xml:id="SDZ1-Redna-12-1993-10-28.sp37">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Miroslav Geržina.</p>
            </sp>
            <sp xml:id="SDZ1-Redna-12-1993-10-28.sp38">
               <speaker>MIROSLAV GERŽINA:</speaker>
               <p>Hvala lepa za besedo. Gospod predsedujoči, spoštovani! Strinjam se, da smo dobili
                  to strokovno gradivo prekasno. Malo sem pogledal vanj in mislim, da se je gospod
                  minister distanciral od tega, da je to samo služba in ni to uradno mnenje Vlade,
                  da ima to smisel. Če gledate predzadnjo stran, to je številka 94, mislim, da je
                  podčrtano in piše določene stvari in iz tega je razviden predlog,  amandma za 11
                  upravnih okrajev; to je že predispozicija, se pravi osnova za obvezne pokrajine. O
                  tem je vredno razmisliti. V  nadaljevanju, v drugem odstavku pa piše: <q>" delitev na
                  male enote bi bila bližje upravi"</q>. Mojemu kolegu, spoštovanemu gospodu Poljšaku
                  moram reči, transmisija v tem primeru ni porabljene odvečne energije, ampak je to
                  dodatni servis za tiste številne občine, ki bodo imele samo župana in poštarja.
                  Zame je sprejemljivo to, kar piše tukaj notri, tudi strokovno - to je  menda delal
                  strokovnjak, jaz se na to toliko ne spoznam - da je 25 oz. približno število
                  okrajev, o katerih je govoril gospod Oman, kar je zraslo po naravni poti, nekatere
                  spremembe je že samo omenil, da so bile, je približno tam 25, 30, ne vem točno,
                  koliko naj bi jih bilo, z izpostavami. Strinjam se, mislim, da je bil amandma
                  Slovenske ljudske stranke, da bi bile izpostave v sedanjih občinah in to s tistim,
                  kar je, mislim, da omenil gospod Oman, ne za vse stvari, pač avtomatsko, ampak
                  racionalno, glede na število ljudi. In tudi moram spomniti na to, kar je gospod
                  minister danes rekel, namreč, saj tudi prostorsko ne bodo mogli biti na vseh
                  okrajih. To naj bi bila zagotovilo, da bodo izpostave. Upam, da bo tako in mislim,
                  da je treba odboru predlagati, sprejeti sklep, da se izpostave v sedanjih občinah
                  podpre in potrdi. Gospodu Bučarju, škoda ker ga ni tukaj, on je strokovnjak, ampak
                  mislim, da mora biti neko ravnotežje med racionalnostjo in med servisom za
                  državljana, za človeka. Jaz se zavzemam za državljana, za človeka, ker tudi naša
                  država, ne nazadnje cela je draga, ker je majhna, ker nas je malo, pa smo si jo
                  privoščili. Mislim, da si moramo tudi upravo privoščiti, kolikor se da do človeka.
                  Seveda v tistem, kot sem rekel, soglasju med denarjem in med uslugo. Hvala
                  lepa.</p>
            </sp>
            <sp xml:id="SDZ1-Redna-12-1993-10-28.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Henigman.</p>
            </sp>
            <sp xml:id="SDZ1-Redna-12-1993-10-28.sp40">
               <speaker>BENJAMIN HENIGMAN:</speaker>
               <p>Predsedujoči, hvala za besedo! Predlagal bi dodaten sklep, ki se glasi: <q>"Pri
                  pripravi besedila zakona o območjih upravnih okrajev za drugo obravnavo naj
                  predlagatelj upošteva vsaj enako izhodišče zatečene bližine državne uprave, kot so
                  jo imeli občani do sedaj, ne glede na število okrajev. Ta pogoj je smiselno
                  zagotoviti z ustrezno porazdelitvijo izpostav vsaj na lokaciji sedanjih občin."</q>
                  Mislim, da je ta sklep smisel glede na razpravljavce do sedaj. Za mene osebno niti
                  ni tako pomembno, koliko okrajev imamo; pomembno je, da ljudem omogočimo prehod
                  oz. stik z državo vsaj po tistih kriterijih, kakor so jih imeli do sedaj. Ali je
                  to  izpostava ali ne vem kaj, mislim da tukaj ni pomembno. Hvala.</p>
            </sp>
            <sp xml:id="SDZ1-Redna-12-1993-10-28.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, če lahko oddate pisno. Želi še kdo besedo? Prosim, gospod Žaro
                  Pregelj, izvolite.</p>
            </sp>
            <sp xml:id="SDZ1-Redna-12-1993-10-28.sp42">
               <speaker>ŽARKO PREGELJ:</speaker>
               <p>Spoštovani! Predlagam, kot že nekaj mojih predgovornikov, da se danes ne odločamo
                  o številkah, da se odločamo o načelih. In sicer, da se odločimo, na podlagi
                  kakšnih načel naj bi se oblikovala območja upravnih okrajev. Vlada nam je s tem,
                  ko nam je ponudila predlog zakona v treh variantah - kar je zame resnično
                  vprašljivo, tudi postopkovno je to vprašljivo - nam je v bistvu dala v glodanje
                  kost, ki se nam bo, kot kaže, zataknila globoko v grlu. Zato predlagam, da ji to
                  kost vrnemo, pomagamo pa ji s tem, da se odločimo o kriterijih, na podlagi katerih
                  naj se ta območja okrajev opredelijo. Prepričan sem, da je večina teh osnovnih
                  stališč, ki so bila podlaga za to strokovno gradivo, ki smo ga dobili na začetku
                  seje, da so ti kriteriji primerni in jih predlagam kot tiste, ki naj jih Vlada
                  upošteva pri pripravi predloga zakona za drugo obravnavo. Zelo pomembno se mi zdi
                  načelo, da naj bo upravni okraj pač tista organizacijska struktura, ki bo
                  omogočila decentralizacijo državne uprave, ki bo omogočila vzpostavitev
                  regionalnim potrebam prilagojeno upravljanje in hkrati tudi nadzor nad to upravo.
                  Še enkrat podčrtam: nadzor nad upravo!</p>
               <p>Prav tako menim, da je ustrezna opredelitev, da naj se sedanje upravne strukture
                  ne zmanjšujejo oz. ne povečujejo; naj se predvsem izboljšajo in naj ostanejo tam,
                  kjer delujejo že sedaj. Torej, naj se v približno sedanjih občinskih središčih
                  predvideva izpostave posameznih upravnih okrajev. Vsekakor je zaradi čim boljše
                  pristopnosti državne uprave smiselna verjetno taka razdelitev, ki je ne bo
                  drobila, ki bo še vedno ohranila njeno funkcionalnost, njeno hitrost pri
                  razreševanju posameznih problemov, hkrati pa bo omogočala čim krajši pristop.
                  Menim, da je edini način manjše število upravnih okrajev, toda z več izpostavami.
                  In bo verjetno na ta način rešen marsikateri problem, ki je sicer sedaj navidezno
                  popolnoma zastrt. Hvala lepa.</p>
            </sp>
            <sp xml:id="SDZ1-Redna-12-1993-10-28.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miran Jerič. Prosim.</p>
            </sp>
            <sp xml:id="SDZ1-Redna-12-1993-10-28.sp44">
               <speaker>MIRAN JERIČ:</speaker>
               <p>Spoštovani gospod podpredsednik, spoštovane poslanke, spoštovani poslanci!
                  Prihajam iz občine Hrastnik, ki po končni varianti, ki so jo predlagali tudi moji
                  poslanski kolegi, pri številu okrajev 11 Zasavje potem ni samostojni upravni
                  okraj. Mislim, da bi lahko naštel veliko argumentov, da Zasavje zasluži ta status
                  samostojnega upravnega okraja, čeprav bi bil po velikosti, po številu prebivalcev,
                  eden najmanjših upravnih okrajev, po drugih kriterijih pa mislim, da ta status
                  izpolnjuje. Če naštejem samo nekatere. Imamo Splošno bolnico Trbovlje, ki je
                  regijska bolnišnica, imajo tudi priznan status regijske bolnišnice. Do leta 1992
                  smo imeli v Zasavju Upravo za notranje zadeve. Po letu 1992 smo to upravo
                  izgubili, tako da se je število uprav zmanjšalo na 11. Imamo Občinski center za
                  opazovanje in obveščanje, ki deluje za potrebe pokrajine. Za nekatera področja je
                  ta regija priznana kot samostojna regija. V tej varianti pa Zasavje ne pride v
                  poštev kot samostojni upravni okraj.</p>
               <p>Kar se tiče oddaljenosti do središča upravnega okraja, to se pravi do Ljubljane,
                  če bi bila sprejeta varianta 11 upravnih okrajev, moram reči, da je to velika
                  razdalja. To je preko 80 km od občinske meje občine Hrastnik pa do Ljubljane.  S
                  tem središčem nas povezuje zelo slaba magistralna cesta. V Zasavju imamo skupne
                  probleme, prvič je to industrija, ki jo verjetno vsi poznate, to je problem
                  premogovništva, imamo skupne ekološke probleme,  Zasavje je geografsko zaključena
                  celota. Argumentov za to, da bi Zasavje postalo samostojni upravni okraj, je
                  gotovo dovolj. Ne bom glasoval za varianto 11 upravnih okrajev. Podprl bom
                  stališča matičnega odbora, to je Odbora za notranjo politiko in pravosodje.
                  Mislim, da sem nekatere argumente naštel, o drugih bi lahko še veliko povedal,
                  ampak je škoda izgubljati besede. Hvala lepa.</p>
            </sp>
            <sp xml:id="SDZ1-Redna-12-1993-10-28.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Feri Horvat.</p>
            </sp>
            <sp xml:id="SDZ1-Redna-12-1993-10-28.sp46">
               <speaker>FRANC (FERI) HORVAT:</speaker>
               <p>Hvala, lepa gospod predsedujoči, spoštovane kolegice in kolegi! Nisem imel namena
                  oglašati se, ker je bilo že dosti povedanega, vendar ste me izzvali tisti, ki ste
                  razpravljali pred menoj.</p>
               <p>Pri določanju števila okrajev bi bil čim bolj restriktiven. In razprava in
                  predvsem amandmaji, ki predlagajo nove okraje, me o tem še bolj prepričujejo. Ne
                  strinjam se, ko pravijo nekateri, racionalnost ni odvisna od števila, ampak od
                  tega, da se določi precizne funkcije. Soglašam, da je treba funkcije čimbolj
                  precizno določiti, ni pa res, da ne bi bilo odvisno tudi od števila. Del stroškov
                  okrajev bo fiksnega značaja, in del plač in tudi nekateri drugi stroški. Te
                  izkušnje imamo in to je dejansko tako.</p>
               <p>Tako, da bi bil najbližje tistemu, kar je kolega Hvalica rekel, pa tudi še sedaj
                  nekateri drugi razpravljalci, da je treba misliti na racionalnost, da je treba
                  iskati pot za približanje uprave državljanom predvsem preko izpostav, ne pa samo s
                  številom okrajev in, da bodimo čimbolj restriktivni.</p>
               <p>Še en vidik, poleg stroškovnega. Vsaka čim večja  decentralizacija v nekem sistemu
                  zahteva hkrati tudi čim večjo koordinacijo in integracijo. In če tega tudi ne bomo
                  zagotovili, potem je nevarnost, da bomo s prevelikim številom okrajev še bolj
                  disperzirali in tudi zmanjšali učinkovitost po tem delovanju sistema države. Bojim
                  se, če določimo čimvečje število, če bo do 25, se že kaže, da bo zadeva z
                  nadaljnjimi amandmaji šla v smeri, da se bo to približevalo kar številu sedanjih
                  občin, da bo težnja, da bo toliko okrajev.</p>
            </sp>
            <sp xml:id="SDZ1-Redna-12-1993-10-28.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak.</p>
            </sp>
            <sp xml:id="SDZ1-Redna-12-1993-10-28.sp48">
               <speaker>ANTON PERŠAK:</speaker>
               <p>Glede na to, da sem bil že uvrščen med tiste, ki mislijo konzervativno, staro
                  itd., lahko tvegam še naprej, da si bom zaslužil še kaj atributov. Glejte, pred
                  seboj imam tabelo na zadnji strani tega strokovnega gradiva, ki smo ga dobili. Ta
                  pravi, da prava upravna stopnja - namreč, upravna razdelitev v nekaterih evropskih
                  državah -  prva stopnja odločanja itd. je razporejena v Evropi tako, da pride v
                  največjem primeru na število 10 tisoč prebivalcev. Druga stopnja je potem naprej
                  zelo različno, so tudi velike številke. Potem je tretja stopnja itd. To je ena
                  izmed stvari, o katerih govorimo. Ali je izpostava prostor prve instance odločanja
                  in tako naprej, v upravnem postopku, ali je to samo nek uradnik, ki je na nek
                  način filter med prostorom, kjer se pravzaprav odloča in državljani? To je prvi
                  problem. Do sedaj smo ves čas govorili kot da je okraj prva instanca odločanja,
                  izdajanja odločb, uredb, razsojanja v upravnih sporih, in tako naprej, in da je
                  izpostava dejansko samo za to, da državljanu, ki prinese vlogo, ni treba iti ravno
                  v Ljubljano, ampak lahko to naredi, recimo v, Litiji. Že do Litije pa se mora
                  občan te občine, ki je malo bolj daleč od občinskega središča, peljati recimo 45
                  km <stage>(po tem, kar sem tam slišal)</stage>  do te izpostave.</p>
               <p>Drugi problem, ki me zanima, je naslednji. Včeraj, sem govoril o tem in sem dal
                  tudi amandma na to temo, je recimo vprašanje Ljubljane. Mi smo z ustavo v vseh teh
                  razpravah opredeljevali Ljubljano. V vseh teh drugih variantah je Ljubljana
                  povezana tako rekoč s četrtino Slovenije in se ta status in posebna vloga
                  Ljubljane izgubi. Seveda govorim - čeprav  dostikrat vsi mislijo, da sem
                  Ljubljančan, ampak nisem - govorim seveda sedaj s perspektive tega ljubljanskega
                  obrobja, kaj to pomeni. Mislim, da to ni dobro, da najmanj, kar bi bilo dobro, bi
                  bilo res dobro opredeliti Ljubljano kot posebno upravno, in tako naprej, enoto in
                  tudi to je povezano s to debato.</p>
               <p>Strinjam se s tistimi, ki predlagajo, naj se to vprašanje še enkrat prouči, da ne
                  bi sedaj licitirali o številkah, ampak o nekaterih principih pa bi se bilo dobro
                   pogovarjati. To je ta princip, kljub računalnikom, in tako naprej, vendar princip
                  dostopnosti, ampak ne samo dostopnosti do vložišča, ampak dostopnosti do tistega,
                  s katerim se boš pač na nek ustrezen način pogovarjal, kadar se bo treba
                  pogovarjati. Drži tudi to, kar je rekel gospod Oman, da gre povprečni državljan
                  tolikokrat in tolikokrat na občino, ampak res pa je, da tisti, ki hodijo, hodijo
                  večkrat, ker nekateri hodijo za več ljudi, ne samo za sebe.</p>
               <p>Mislim, da te stvari le niso tako preproste oziroma tako shematične. Prav te
                  številke, te primerjave, ki so relevantne tudi za drugo razpravo, to ni za
                  razpravo o okrajih, ampak o lokalni samoupravi in ki jih tudi velikokrat nočemo
                  upoštevati. Samo čisto primerjalno gledano, je neka zakonitost v tem, če gledate
                  te številke, kako je to po drugih državah in v večini primerov so te države po
                  razvoju malo pred nami. Večina teh, ki so navedene in najbrž, ne rečem, da jih je
                  treba mehanično posnemati, ampak upoštevati je pa dobro. Hvala.</p>
            </sp>
            <sp xml:id="SDZ1-Redna-12-1993-10-28.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajamo h glasovanju.</p>
               <p>Med razpravo smo prejeli nov amandma gospoda Janeza Podobnika, ki se glasi: drugo
                  stališče Odbora za pravosodje in notranjo politiko se črta.</p>
               <p>Ker je ta amandma, seveda, dlje od osnovnega predloga, kot amandma, o katerem smo
                  sicer razpravljali, amandma gospoda Janeza Kopača in Toneta Anderliča, bomo seveda
                  dal na glasovanje najprej ta amandma, to je, da se drugo stališče črta.</p>
               <p>Gospod Janez Podobnik bo obrazložil svoj glas.</p>
            </sp>
            <sp xml:id="SDZ1-Redna-12-1993-10-28.sp50">
               <speaker>JANEZ PODOBNIK:</speaker>
               <p>Spoštovani! Seveda bom glasoval za takšen predlog. Povedati moram, zakaj. Zato,
                  ker je bilo iz razprave in tudi na podlagi današnjega strokovnega gradiva jasno
                  razvidno, da ni dokončno strokovno razrešeno, kakšen koncept uprave želimo.
                  Pričakujem in predlagam, da če tega stališča ne podpremo in podpremo tretje
                  stališče odbora, ki ga podpiram, potem mislim, da damo možnost Vladi, da v 2. fazi
                  pripravi predlog, ki bo upošteval tudi današnjo razpravo.</p>
               <p>In še dodaten argument, na podlagi katerega sem dal takšen predlog! Pogledal sem
                  zakon o upravi, ki smo ga sprejeli julija, prva obravnava. Tam piše o pristojnosti
                  upravnih okrajev, samo v enem členu govori o izpostavi. Jaz vas opozarjam! Prav
                  današnja razprava je pokazala na velik pomen izpostave in jaz bi  vam prebral; kot
                  mi je znano, nismo sprejeli nobenih dodatnih sklepov.</p>
               <p>Poglejte! 34. člen govori:<q>" Upravni okraji odločajo na prvi stopnji o upravnih
                  zadevah iz državne pristojnosti, če z zakonom za posamezne upravne zadeve ni
                  drugače določeno."</q> Nato sledi dikcija, ki je ustavna: <q>" Upravni okraji opravljajo
                  določene naloge iz pristojnosti ministrstev v zvezi z nadzorstvom nad zakonitostjo
                  dela organov lokalnih skupnosti oziroma nadzorstvom nad primernostjo in
                  strokovnostjo njihovega dela v zadevah iz državne pristojnosti, ki so prenesene na
                  lokalno skupnost."</q></p>
               <p>Sledi naslednji člen, ki govori: <q>" Naloge upravnega okraja se opravljajo v
                  notranjih organizacijskih enotah za posamezna področja oziroma območja. Notranje
                  organizacijske enote upravnega okraja se določijo z aktom o organizaciji, ki ga je
                  za načelnika okraja..."</q> in tako naprej. In odstavek: <q>" Glede na obseg, naravo in
                  način opravljanja nalog notranjih organizacijskih enot upravnega okraja se za
                  območje ene ali več občin organizirajo izpostave"</q>. To je pa vse, kar ta zakon o
                  tem govori.</p>
               <p>Mislim, da je ta razprava pokazala, da bo potrebno tudi to, torej bolj izdelati
                  vprašanje izpostav.</p>
               <p>Še dodatni argument, na podlagi katerega sem predlagal. Osebno se nagibam
                  vendarle, da se upošteva zgodovinski aspekt, o katerem je govoril gospod Oman.
                  Mislim, da bi bilo najbolj logično, da je slovenska država razdeljena v upravnem
                  smislu na 20 do 25 upravnih okrajev.</p>
               <p>Toda, poudaril bi opozorilo gospoda Geržine; to je tudi zadnji del tega
                  strokovnega gradiva. Tam se je predlagatelju, strokovnjaku, zapisalo, da naj bi se
                  v pokrajine obvezno združevale občine. To je neustavna dikcija oziroma to je
                  takšna razlaga te ustave, ki lahko povzroči velik spor in tudi v tem smislu
                  predlagam, da danes ne odločamo o številu upravnih okrajev, pač pa s 3. sklepom
                  odbora zbora in z dopolnitvami dobimo rešitev, ki bo tudi Vladi omogočila, da bo
                  pripravila boljši predlog. Hvala lepa.                                            
                     </p>
            </sp>
            <sp xml:id="SDZ1-Redna-12-1993-10-28.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Lipoglavšek.</p>
            </sp>
            <sp xml:id="SDZ1-Redna-12-1993-10-28.sp52">
               <speaker>FRANC LIPOGLAVŠEK:</speaker>
               <p>Hvala za besedo. Kolegice poslanke, kolegi poslanci! Gre preprosto za to, da je
                  gospod Janez Podobnik v svoji obrazložitvi spregledal to, kar je navedeno v 2.
                  točki, da je treba vzporedno z zakonom o upravnih okrajih obravnavati tudi zakon o
                  državni upravi, ki je na nek način v drugi fazi. In če sedaj črtamo celotno
                  besedilo, potem črtamo tudi to določbo, kar pa se mi ne zdi sprejemljivo in zato
                  bom glasoval proti takemu predlogu. Preprosto tudi zaradi tega, če bi predlagatelj
                  prišel do novih spoznanj in da bi obveljala v strokovnih krogih varianta z 11
                  okraji, lahko to vendarle naredi z amandmaji. Hvala.</p>
            </sp>
            <sp xml:id="SDZ1-Redna-12-1993-10-28.sp53">
               <speaker>PODPREDSEDNIK DR. LEV KREFT:</speaker>
               <p>Gospod Lipoglavšek, glede na razloge, ki jih je predlagatelj tega amandmaja
                  predlagal, smo se že v vodstvu dogovorili, da bomo v primeru, če bo ta amandma
                  sprejet, na koncu predlagali nov dodatni sklep, ki bo to sočasno predlaganje
                  zakonov ponovno predlagal, ker je to pač predlog matičnega odbora, ki ga ti
                  razlogi niso izpodbijali.</p>
               <p>Želi še kdo obrazložiti svoj glas? Gospod Janez Kopač, prosim; nato pa gospa Nada
                  Skuk.</p>
            </sp>
            <sp xml:id="SDZ1-Redna-12-1993-10-28.sp54">
               <speaker>JANEZ KOPAČ:</speaker>
               <p>Hvala za besedo. Ostajam sicer pri argumentih, ki sem jih izrekel že prej, rekel
                  pa bi tudi naslednje. V tej razpravi si je pravzaprav vsak izoblikoval neko mnenje
                  in ta mnenja nikakor niso strankarsko deljena, pač pa so deljena čisto po lastnem
                  prepričanju, verjetno mnogokrat obarvana tudi s krajem, od koder nekdo prihaja. Še
                  enkrat se vračam nazaj k svoji argumentaciji in k podpori na to argumentacijo s
                  strani dr. Bučarja in tudi drugih razpravljalcev, ki so k temu prispevali.  In če
                  smem, če je proceduralno možno, dopolnjujem svoj amandma oziroma moj amandma in
                  gospoda Anderliča s številko 11 ali manj. Upam, da bo zrelativiziranje te številke
                  pripomoglo k lažjemu odločanju. Hvala.</p>
            </sp>
            <sp xml:id="SDZ1-Redna-12-1993-10-28.sp55">
               <speaker>PODPREDSEDNIK DR. LEV KREFT:</speaker>
               <p>Gospod Kopač, sedaj gre za obrazložitev glasu in ni korektno, da vlagate dodatke k
                  svojemu amandmaju pri obrazložitvi glasu. Svoj glas bo sedaj obrazložila gospa
                  Nada Skuk.</p>
            </sp>
            <sp xml:id="SDZ1-Redna-12-1993-10-28.sp56">
               <speaker>NADA SKUK:</speaker>
               <p>Glasovala bom proti črtanju drugega stališča, in sicer zato, ker smo danes v
                  razpravi v glavnem slišali <q>"racionalizacija, racionalizacija .."</q> Mislim, da s tem,
                  če iz 62 upravnih okrajev, ki jih imamo sedaj, kot lahko razumemo upravo,
                  zmanjšamo vsaj na 25, je to že velika racionalizacija. In če bomo sprejeli tako
                  stališče odbora, bo upoštevan tudi amandma gospoda Omana, ki predlaga, naj se
                  prouči možnost oblikovanja okrajev, kot so bili pred letom 1941 in bomo tudi ta
                  amandma racionalizirali na ta način. Kakor se mi zdi, je bilo takrat okrog 30
                  okrajev, če jih bo uspela Vlada oz. predlagatelj spraviti na 25, bo pa to tudi
                  velika racionalizacija, če je to edini razlog, ki oblikuje številke. Mislim pa, da
                  je bolj pomemben razlog organizacija uprave in se zavzemam za to in mislim, da je
                  najbolj racionalna in najbolj učinkovita uprava, če bomo imeli približno 25
                  okrajev.</p>
            </sp>
            <sp xml:id="SDZ1-Redna-12-1993-10-28.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Preden preidemo h glasovanju, da ne
                  bo kdo presenečen, ali da ne bo postavljeno vprašanje: dogovor je bil, da se
                  občinske reklame za postavljanje sedežev okrajev občin ne bodo več delile v tem
                  prostoru, ampak vodjem poslanskih skupin.</p>
               <p>Prehajamo torej h glasovanju o predlogu sklepa, da se drugo stališče Odbora za
                  pravosodje in notranjo politiko črta. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da ta predlog sklepa ni sprejet.</p>
               <p>Med tem smo prejeli še nov predlog dopolnila k stališčem in sklepom, ki predlaga,
                  da se namesto 2. točke stališč in sklepov uvrsti naslednje besedilo: <q>"Predlagatelj
                  zakona naj pripravi predlog zakona za drugo branje ob upoštevanju naslednjih
                  načelnih opredelitev:"</q> - sledi tekst opredelitev iz gradiva gospoda Igorja
                  Vrišerja, kot strokovnjaka, ki je pripravil šest točk, in sicer:</p>
               <p>1. Nove manjše občine terjajo vzpostavitev mestnih upravnih enot med republiško
                  oblastjo in občinsko samoupravo upravnih okrajev.</p>
               <p>2. Z ustavo predvideno prostovoljno združevanje občin v pokrajine bo mogoče
                  izvesti šele po formiranju občinske lokalne samouprave. Potrebe javne uprave pa
                  narekujejo čimprejšnjo uvedbo upravnih okrajev. Zelo ustrezno bi bilo, ko bi se
                  upravni okraji in podkrajine teritorialno ujemali.</p>
               <p>3. Upravni okraj naj bi omogočil decentralizacijo državne uprave ter vzpostavitev
                  regionalnim potrebam prilagojeno upravljanje in nadzor nad upravo.</p>
               <p>4. Širše lokalne skupnosti naj bi bile grajene na osnovi meja sedanjih oziroma
                  bodočih novih občin. Drugačen pristop bi porušil podatkovni sistem in povzročil
                  veliko stroškov.</p>
               <p>5. Oblikovanje upravnih okrajev naj bi se oprlo na ustrezno število prebivalcev.
                  Policentrično zasnovo Republike Slovenije, gravitacijo in navezanost prebivalcev
                  na določena regionalna središča, urbani sistem, na opremljenost teh središč s
                  potrebnimi dejavnostnimi funkcijami ter na interese posameznih upravnih služb.
                  Upoštevati bi kazalo tudi izkušnje drugih evropskih držav in dežel, pri
                  oblikovanju širših lokalnih skupnosti in državne uprave.</p>
               <p>6. Sedanja raven upravnih struktur se nikakor ne bi smela zmanjšati, temveč
                  kvečjemu izboljšati. Glede na to bi sedanja občinska središča ostala še dalje
                  ekspoziture državne uprave.</p>
               <p>Predlagatelj je gospod Žarko Pregelj. Dajem ta predlog na glasovanje.</p>
               <p>Gospa Nada Skuk bo obrazložila svoj glas.</p>
            </sp>
            <sp xml:id="SDZ1-Redna-12-1993-10-28.sp58">
               <speaker>NADA SKUK:</speaker>
               <p>Glasovala bom proti temu predlogu in sicer zato, ker potem ni smiselna 3. točka
                  stališč, če predlagamo predlagatelju, naj prouči kriterije. S tem, ko bi pa te
                  stvari sprejeli, ki jih je sedaj gospod predsedujoči bral, bi pa že obvezali
                  predlagatelja, kakšne kriterije naj upošteva. Mi smo pa vseskozi zahtevali, da naj
                  strokovne kriterije - sedaj prosim, v teh alineah sem slišala tudi, da naj bodo že
                  tudi občine zavezane, kako se bodo oblikovale v pokrajine. Mislim, da je prav
                  Ljudska stranka v svojih razpravah spoštovala ustavo in ne moreš občin naprej
                  obvezati, kako se naj povezujejo v pokrajine, tako da ta stališča absolutno niso
                  sprejemljiva.</p>
            </sp>
            <sp xml:id="SDZ1-Redna-12-1993-10-28.sp59">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Prosim, gospod Žarko Pregelj,
                  izvolite.</p>
            </sp>
            <sp xml:id="SDZ1-Redna-12-1993-10-28.sp60">
               <speaker>ŽARKO PREGELJ:</speaker>
               <p>Spoštovani! Ta amandma sem predlagal, ker sem pač imel edino strokovno mnenje pred
                  seboj. Menim, da je naloga Državnega zbora, da le pove Vladi, kadar je neodločna,
                  po katerih kriterijih naj se odloča. In tudi tako razumem celotno zakonsko
                  proceduro, da se v bistvu v prvem branju da napotek, kako naj se pripravi drugo
                  branje. Ne pa da dajemo amandmaje. Govor o številki je v resnici amandmajska
                  odločitev. Zato sem pač predlagal to, kar smo dobili na mizo. Mogoče, če bi imel
                  več strokovnih mnenj, bi lahko med njimi izbiral, ko bi bilo več časa, bi mogoče
                  celo drugi odstavek črtal, dejansko je lahko res sporno, da naj bi se  upravni
                  okraji ujemali s širšimi pokrajinami. Tukaj se govori o neki podkrajini in tukaj
                  je zgolj nekakšno priporočilo, ki pa jasno vemo, da ga ta zakon ne bo reševal.
                  Ustava je jasna, kako se bo lokalna samouprava izvajala in tukaj ne vidim sploh
                  nobene spornosti, kajti to ni tekst zakona. To je zgolj napotilo, ki naj ga Vlada
                  upošteva. Nič drugega. Hvala.</p>
            </sp>
            <sp xml:id="SDZ1-Redna-12-1993-10-28.sp61">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam da ne in prehajamo h
                  glasovanju. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(37
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Prehajamo h glasovanju o amandmaju, s katerim smo tudi začeli razpravo, gospodov
                  Janeza Kopača in Toneta Anderliča: <q>"Številka 25 se nadomesti s številko 11"</q>. Ali
                  vlagata z gospodom Anderličem dodatek, ki ste ga najavili prej pri obrazložitvi
                  glasu ali manj?</p>
               <p>To se pravi, glasujemo o amandmaju ki se glasi:<q>" Številka 25 se nadomesti s
                  številko 11 ali manj"</q>.              </p>
               <p>Gospod Janez Podobnik bo obrazložil svoj glas.</p>
            </sp>
            <sp xml:id="SDZ1-Redna-12-1993-10-28.sp62">
               <speaker>JANEZ PODOBNIK:</speaker>
               <p>Spoštovani! V razpravi sem predlagal, da danes ne bi odločali o številu upravnih
                  okrajev, ker moj predlog ni bil sprejet. Ne podpiram tega amandmaja, ki sta ga
                  vložila poslanca, in bom podprl stališče matičnega delovnega telesa. Hvala.</p>
            </sp>
            <sp xml:id="SDZ1-Redna-12-1993-10-28.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da nihče. Prehajamo h
                  glasovanju. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da ta predlog ni bil sprejet.</p>
               <p>Med tem je dodaten predlog sklepa vložil tudi gospod Henigman. O tem bomo
                  glasovali takrat, ko bomo glasovali o dodatnih sklepih. Prav tako je bilo vloženo
                  nekaj amandmajev k 2. točki, ki navajajo konkretne sedeže okrajev. O tem bomo
                  smiselno glasovali pri 3. točki. Zato zdaj prehajamo h glasovanju o besedilu
                  sklepa, kot ga je predlagal matični odbor, na katerega nismo sprejeli noben
                  amandma. To je besedilo, ki se glasi: <q>"Predlagatelj naj za drugo obravnavo, ki jo
                  bo Državni zbor opravil skupaj s predlogom zakona o upravi in predlogom zakona o
                  lokalni samoupravi, pripravi predlog, ki naj predvidi 25 upravnih okrajev"</q>.
                  Osnovno besedilo predloga zakona. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da smo ta drugi predlog stališč in sklepov pod točko 2 sprejeli.</p>
               <p>Prehajamo k 3. točki, ki jo je matični odbor dvakrat spremenil in dopolnil, tako
                  da se zdaj glasi: <q>"3. Predlagatelj naj ponovno prouči ter preveri kriterije in
                  podatke, ki so narekovali določitev sedežev upravnih okrajev oziroma odločitev, v
                  katere upravne okraje se bodo vključevale sedanje občine"</q>. Na ta predlog smo
                  prejeli veliko amandmajev, tako da bomo o amandmajih glasovali po vrsti. To so
                  amandmaji - vam bom dal potem besedo - ki se bodo dodajali k 3. točki in sicer
                  amandma, jaz jih bom prebral, da boste vedeli o katerih vse pač vodimo razpravo,
                  če se strinjate.</p>
               <p>Tu je najprej amandma dr. Franca Zagožna, ki se glasi, da se tretje stališče
                  dopolni z besedilom: <q>"ob tem se pa predvidi izpostave upravnih okrajih na območjih
                  vseh sedanjih občin"</q>.</p>
               <p>Potem je tu amandma oz. sta dva amandmaja gospoda Janeza Podobnika za dodatni
                  točki. Prva: <q>"Predlagatelj naj območja in sedeže upravnih okrajev določi na način,
                  da bo omogočeno racionalno in učinkovito delovanje upravnih služb na ravni okraja
                  in ob tem dobra dostopnost upravnih služb čim večjemu številu ljudi"</q>. Drugi, ki bi
                  bil 3b: <q>"Pri določanju območja in sedežev upravnih okrajev naj predlagatelj
                  upošteva načelo funkcijske zaključenosti gravitacijskega območja"</q>.</p>
               <p>Potem je amandma gospoda Ivana Omana za predlog dodatnega sklepa: <q>"Pri pripravi
                  besedila zakona o upravnih okrajih za drugo obravnavo naj predlagatelj preuči
                  možnost obnovitve okrajev, kakršni so bili pred 6.4.1941"</q>.</p>
               <p>Nadalje, dodatni predlog gospa Benjamina Henigmana, ki ga je pravkar v razpravi
                  prebral in oddal: <q>"Pri pripravi besedila zakona o območjih, upravnih okrajih za
                  drugo obravnavo naj predlagatelj upošteva vsaj enako izhodišče zatečene bližine
                  državne uprave kot je imajo občani sedaj, ne glede na število okrajev. Ta pogoj je
                  smiselno zagotoviti z ustrezno porazdelitvijo izpostav vsaj na lokaciji sedanjih
                  občin"</q>.</p>
               <p>In potem imamo še amandma za novo 4. točko stališč in sklepov gospoda Toneta
                  Peršaka. Ne, tudi sodi v bistvu pod 3. točko, kot dodatna podtočka. Ta amandma se
                  glasi: "Predlagatelj naj v pripravi zakona za drugo obravnavo natančneje opredeli
                  omejenost drugega upravnega okraja na območje prihodnje mestne občine Ljubljana
                  oz. na območje mesta Ljubljana in v tej zvezi prvič, popravi besedilo, ki določa
                  prvi upravni okraj, <stage>(črta iz njega območje sedanje občine Ljubljana -
                     Center)</stage> in drugič, jasno pove, kaj bo do vzpostavitve mestne občine
                  Ljubljane s tistimi območji sedanjih ljubljanskih občine, ki segajo preko meja
                  mesta Ljubljana oz. predvidene prihodnje mestne občine. V zvezi s tem naj
                  predlagatelj preuči tudi možnost, da bi bila s prehodno določbo omenjena območja
                  začasno uvrščena v drugi upravni okraj, po zaključku predvidene reforme lokalne
                  samouprave pa bi zakonodajalec ponovno preveril, ali naj se za ta območja ustanovi
                  upravni okraj Ljubljana - okolica, ali pa naj se ta območja vključijo v tedaj že
                  obstoječe sosednje upravne okraje".</p>
               <p>Kot vidite, smo med amandmaje k tej točki vključili vse, ki se tičejo konkretnih
                  sedežev okrajev in njihovih meja. <stage>(Pojasnjevanje pri predsedniški
                     mizi.)</stage> Ne nanašajo se na konkretno naselje, ampak na meje okrajev in
                  podobna vprašanja, ki niso povezana s sedežem - se opravičujem. Skratka, o vseh
                  teh amandmajih in o novi 3. točki sedaj odpiram obravnavo pred glasovanjem.</p>
               <p>Besedo ima gospod Štefan Kociper. Prosim.</p>
            </sp>
            <sp xml:id="SDZ1-Redna-12-1993-10-28.sp64">
               <speaker>ŠTEFAN KOCIPER:</speaker>
               <p>Hvala lepa, predsedujoči. Spoštovane gospe in gospodje! Predlagam, da se 3. točka
                  stališč črta - in potem seveda odpadejo vsi amandmaji. Ugotavljam, da je Državni
                  zbor sprejel najbolj racionalne sklepe in stališča k temu zakonu, in to je vse,
                  kar potrebujemo v tej fazi. Govorimo o tem, kar naj bi bilo najbolj racionalno in
                  hkrati najbolj dostopno državljanom, se pravi, naj država pride čim bližje
                  državljanom. Mislim, da je s tem, kar smo izglasovali, bil ta namen potrjen.
                  Racionalnost pa lahko tudi razumemo drugače. V tem primeru gre za ekonomičnost,
                  jaz pa bi apeliral tudi na racionalno razpravo, se pravi razumsko in ne tako
                  čustveno nabito kot je bila do sedaj. Ne bi pa racionalno pozival službe
                  parlamenta, ali celo predlagal, da se razišče incident <stage>(če tako
                     rečem)</stage>, zakaj ni bilo reklamno gradivo iz Logatca razdeljeno poslancem
                  25.10., takrat, ko je kurir to gradivo tudi prinesel v hišo? Pravim namreč, da bi
                  bilo to tudi racionalno, vendar tega ne bom storil; ugotavljam pa, da bi bilo
                  vendarle racionalno, da bi bili poslanci kljub temu incidentu obveščeni, zato sem
                  danes, ko sem interveniral v službah, prosil, da to gradivo poslancem dostavijo.
                  Gre pa za to, da v tem gradivu župan in predsednik Izvršnega sveta in druge
                  strukture Logatca ugotavljajo, da je ta predlog zakona, ki ga imamo pred seboj,
                  racionalno narejen - se pravi razumsko in da upošteva tako geografske,
                  zgodovinske, strateške in infrastrukturne značilnosti. Ker ste bili prikrajšani za
                  to zadevo, bom pokazal ta zemljevid. V tem okraju je središče tam, kjer je
                  geografsko ali težiščno središče in ima tudi zgodovinsko težo. Vendarle pa bi vas
                  želel na kratko informirati v potrditev tega, kar pripovedujem iz tega gradiva, ki
                  vam, žal, ni bilo dostopno; predvidevam, da je šlo vendarle zgolj za tehnični
                  spodrsljaj, da se je pač tista škatla, ki je bila namenjena vam poslancem in
                  poslankam, zamešala in da je pač niso našli.</p>
               <p>V tem gradivu ugotavlja ta izvršni svet in predsedstvo občine: <q>"Da je Logatec
                  naravno in prometno središče, ki je praktično najlažje in najhitreje dostopno za
                  državljane predvidenega 24. upravnega okraja. Poleg tega pa je tudi najbližje
                  upravnemu središču Republike Slovenije in glavnemu mestu države - Ljubljani.
                  Prepričani smo, da naših dolgoletnih gospodarskih in siceršnjih vezi po oficielni
                  in neoficielni ravni ne bi smeli enostransko in kvazi-argumentirano prekiniti.
                  Posebej tega ne bi smeli zaradi občanov, ki si predvsem želijo, da se enkrat za
                  vselej konča politično zdraharstvo, ki ima za posledico nenehne umetne delitve, ki
                  jih je uzakonila že Rapallska pogodba, bivša oblast pa nerazumno nadaljevala."</q></p>
               <p>Torej, prebral sem zgolj zato in se nisem mislil niti oglasiti in razpravljati,
                  ker ste bili prikrajšani za to informacijo, in sicer v podporo argumentom stroke,
                  ki že dve leti dela na tem področju. Vsaka varianta 11 do 25 okrajev ima pač svoje
                  strokovne argumente in zato se mi zdi neracionalno dodatno klicanje te stroke, da
                  ponovno razišče in argumentira te zadeve, ki jih je argumentirala. Skratka, v
                  podporo argumentom stroke in proti argumentom moči. Namreč, kar je gospod Podobnik
                  rekel, lahko se zgodi, ali nevarno je - mislim, da taka opozorila vendarle ne
                  sodijo v parlament, da bo prišlo do ogorčenja državljanov, da bo prišlo do velikih
                  protestov. Seveda, te stvari nam grozijo na vseh področjih, vendar pa mislim, da v
                  tem parlamentu suvereno odločamo na osnovi argumentov stroke.</p>
               <p>In zato bom prebral še en odstavek, ki tudi govori o tem. V izvršnem svetu in
                  predsedstvu občine Logatec pravijo: <q>"Prepričani smo, da boste tako kot doslej
                  dosledni in pri sprejemanju zakonodaje s področje lokalne samouprave in državne
                  uprave sledili le strokovnim argumentom. Zavedamo se, da so naša realnost tudi
                  kvazi-demokratične oblike pritiskov, ki so razne oblike "</q>referendumov<q>", zapiranje
                  cest, kvazi štrajki, ali celo grožnje "</q>z argumenti moči<q>", Toda takšni načini
                  merjenja moči nas vodijo v tako željeno in dolgo pričakovano demokratično družbeno
                  ureditev. Pristati na politiko izvršenih dejstev bi hkrati pomenilo tudi konec
                  zaupanja v našo najvišjo zakonodajno institucijo."</q> Hvala lepa. Predlagam torej, da
                  se črte 3. točka.</p>
            </sp>
            <sp xml:id="SDZ1-Redna-12-1993-10-28.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, če oddate lahko to v pisni obliki, da bomo imeli zabeleženo.
                  Seveda ni vsebina taka, da bi bilo sicer zaradi branja to nujno. O tem amandmaju,
                  da se ta točka črta, bomo seveda glasovali najprej, ker je najbolj oddaljen. Če
                  dovolite, preden dam naprej besedo prijavljenim, da ponovno obrazložim. Prišlo je
                  do pomotoma začete delitve gradiva, mi smo imeli več želja, da se razdeljuje
                  gradivo različnih občin in smo se odločili, mislim, da povsem utemeljeno, da se to
                  gradivo dostavi na naslove poslanskih klubov, to je, da vse poslanske in poslanci
                  dobite ta gradiva, da pa ne bi teh gradiv razdeljevali na sami seji, še zlasti pa
                  seveda ne med samim glasovanjem. Besedo ima gospod Janez Podobnik, za njim bo na
                  vrsti gospod Tone Peršak. Opazil sem pa še prijavo gospoda Lipoglavška.</p>
            </sp>
            <sp xml:id="SDZ1-Redna-12-1993-10-28.sp66">
               <speaker>JANEZ PODOBNIK:</speaker>
               <p>Spoštovani! Proceduralno govorimo o 3. točki sklepov. Torej podpiram 3. točko
                  sklepov matičnega delovnega telesa. Bi pa ob tem rad odgovoril gospodu Kocipru.
                  Nikakor z njim ne želim polemizirati, glede incidenta. Včeraj je gospa Veliščkova
                  zelo korektno, ko sem tudi sam službam dal, da bi razdelila stališča, recimo
                  skupščine občine Idrija, prišla do mene in predlagala, da se to razdeli
                  predsednikom poslanskih skupin. Jaz sem to sprejel, mislim, da je to najboljša
                  metoda in tudi podpiram to usmeritev vodstva Državnega zbora. Glede besed, da sem
                  uporabil izraz, da se bodo ljudje uprli na terenu, niste me pravilno razumeli.
                  Rekel sem v tem smislu, ker smo šele danes dobili ta strokovna gradiva, šele
                  danes, v katerih je tudi bilo predlagano, vsaj predlog je bil za mesta izpostav,
                  sem rekel, da bi bilo vendarle do nas, ki smo poslanci in o teh stvareh nismo
                  imeli možnost govoriti z našimi volivci, da tako rečem oz. občani, državljani, je
                  to lahko zelo neprijetna zadeva. Nikakor pa nisem nič grozil. Še enkrat, podpiram,
                  da se ta točka sprejme. Res pa je, da je zelo veliko dodatnih mnenj in amandmajev
                  in bomo zelo težko usklajeno to sprejemali in predlagam, da gremo kar po vrsti.
                  Hvala lepa.</p>
            </sp>
            <sp xml:id="SDZ1-Redna-12-1993-10-28.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak, za njim bo na vrsti gospod Franc
                  Lipoglavšek.</p>
            </sp>
            <sp xml:id="SDZ1-Redna-12-1993-10-28.sp68">
               <speaker>ANTON PERŠAK:</speaker>
               <p>Spoštovane poslanke in poslanci!  Rad bi samo malo pojasnil svoj amandma in malo
                  korigiral. Amandma je namreč povzročil rahlo začudenje, češ da predlagam isto kot
                  v zakonu že piše. Moram povedati, da ni čisto točno, da je intencija mojega
                  amandmaja malo drugačna od tega, kar piše v zakonu. Zakon namreč pravi, predvideva
                  v tej varianti 25, ki smo jo zdaj sprejeli, da bo prišel okraj, ki bo v bistvu
                  pokrival območje mestne občine Ljubljana. Ampak pravi, da bo ta okraj prišel
                  kasneje. Da se najprej formira v bistvu prvi predvideni okraj, ki vključuje
                  kompletno sedanjo Ljubljano in še nekaj okoliških občin. Potem, ko se bo pa
                  formirala mestna občina, naj bi pa organizirali tudi ta okraj, drugo bi pa na neki
                  način ostalo kot nekakšen oklep, ali ne vem, okrog Ljubljane. Predlagam pravzaprav
                  to s svojim amandmajem, prvič, sledim intenciji, ki sem ji ves čas sledil, da naj
                  se ne povezuje Ljubljane in okolja Ljubljane v en okraj, tudi začasno ne. Drugič,
                  da se temu ustrezno popravi besedilo, ki določa prvi upravni okraj in da bo to
                  smiselno in bolj jasno, predlagam, da če imate tisti, ki vas to zanima seveda,
                  pred sabo besedilo amandmaja, da se besedilo v oklepaju črta, ker mogoče prav to
                  zavaja, da se črta <q>"območje sedanje občine Ljubljana Center"</q>, da se to črta, ker
                  bo potem jasneje in v kontekstu drugega odstavka. To pomeni, da bi se zdaj
                  ustanovil okraj, takoj v začetku okraj sedanjih ljubljanskih občin in drugo bi se
                  pač uredilo tako, kot je predvideno oz. kot bo predlagatelj po premisleku, na
                  podlagi te razprave verjetno še malo premislil v zvezi z nekaterimi temi občinami,
                  ali bo vse strpal v en okraj ali ne, glede tudi na želje itn.</p>
               <p>In takrat, ko se bo mestna občina formirala in bo jasno, kateri deli, kolikšni
                  deli sedanjih ljubljanskih štirih občin, ne bodo del mestne občine, takrat bo
                  pravzaprav lažje to vključiti v te okraje, ki bodo že obstajali, kot pa pravzaprav
                  na novo formirati neki nov okraj, ali pa iskati varianto, ali narediti še en ožji
                  prstan okoli Ljubljane itn. Zato predlagam, da se prihodnji, drugi upravni okraj
                  takoj ustanovi v začetku, ko se bo in se korigira tisto, kar bo potrebno, samo to
                  korigira, ne pa, da se še enkrat, po reformi lokalne samouprave začne na tem
                  območju kompletno premetavanje vsega tega. V tem je v bistvu vsebina mojega
                  amandmaja. Hvala.</p>
            </sp>
            <sp xml:id="SDZ1-Redna-12-1993-10-28.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Lipoglavšek, za njim bo na vrsti gospod Janez
                  Jug.</p>
               <p>Razpravljamo o vseh amandmajih, ki sem jih prebral, o dodatno vloženem amandmaju,
                  da se 3. točka črta in o 3. točki v celoti.</p>
               <p>Prosim, gospod Lipoglavšek.</p>
            </sp>
            <sp xml:id="SDZ1-Redna-12-1993-10-28.sp70">
               <speaker>FRANC LIPOGLAVŠEK:</speaker>
               <p>Hvala lepa za besedo. Sem malo pred dilemo, tudi proceduralne narave, ali se
                  uporablja 184. člen poslovnika ali se uporablja 185. člen; 185. člen namreč
                  govori, da Državni zbor glasuje najprej o predlogu matičnega  delovnega telesa,
                  res pa, da 184. člen govori, da se pri amandmajih na stališča odloča najprej o
                  najbolj oddaljenih. Če bi prvi odstavek tega 184. člena pogledali, potem pa ta
                  govori o umiku iz dnevnega reda oziroma ugotovitvi, da zakon ni primeren. Se
                  pravi, da bi lahko s tem povezovali in predlagam, da predsedstvo odloči smiselno,
                  kako naj se glasuje.</p>
               <p>Sam bi rekel tako! Da kakorkoli bomo sedaj podprli prvi, drugi, tretji ali peti
                  amandma, bomo prišli v nasprotje z osnovnim namenom vseh treh točk, ki jih je
                  sprejel matično delovno telo. Zato bom sam podprl stališče matičnega delovnega
                  telesa in tisto dopolnitev, ki je bila tudi danes potrjena in bom glasoval proti
                  amandmajem. Hvala.</p>
            </sp>
            <sp xml:id="SDZ1-Redna-12-1993-10-28.sp71">
               <speaker>PODPREDSEDNIK DR. LEV KREFT:</speaker>
               <p>Hvala lepa. Preden dam besedo Janezu Jugu, moram povedati, da v 184. členu zelo
                  jasno piše, da se da v obravnavo stališče in sklepe matičnega delovnega odbora. To
                  smo storili tudi pri tej točki, kot pri vseh drugih, da na to lahko vlagajo
                  poslanci dopolnjevalne in spreminjevalne predloge in da se o njih glasuje po
                  postopku, ki velja za glasovanje o amandmajih k predlogu zakona. Zato glasujemo
                  najprej o najbolj oddaljenih amandmajih in potem o tistih, ki so bližje in končno
                  o prvotnem oziroma z amandmaji eventualno dopolnjenem besedilu in tu mislim, da ni
                  nikakršne dileme, kako bi o teh stališčih in sklepih, ali katerih koli drugih
                  stališčih in sklepih, glasovali.</p>
               <p>Besedo ima gospod mag. Janez Jug.</p>
            </sp>
            <sp xml:id="SDZ1-Redna-12-1993-10-28.sp72">
               <speaker>MAG. JANEZ JUG:</speaker>
               <p>Podprl bom 3. točko, tako kot predlaga matični odbor, iz preprostega razloga, ker
                  če bi podprl tudi amandma gospoda Omana, pa naj mi ne zameri, nisem nič kaj tako
                  razpoložen do njega. Ampak mora vedeti, da recimo, ker on predlaga leto 1941, da
                  je bil večji del Primorske, tam od srede triglavskega masiva in doli do Rupe pod
                  kraljevino Italijo in če bomo to upoštevali, mogoče bomo naredili manj zmede ali
                  pa večjo, ne vem. Sem proti temu in upoštevam 3. točko.</p>
            </sp>
            <sp xml:id="SDZ1-Redna-12-1993-10-28.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v obravnavi amandmajev in prvotnega besedila 3.
                  točke?</p>
               <p>Gospod Miroslav Geržina, prosim.</p>
            </sp>
            <sp xml:id="SDZ1-Redna-12-1993-10-28.sp74">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! Gospod Jug, mimogrede, pred staro Jugoslavijo je
                  bila stara Avstrija. Stara Jugoslavija, kot sem jaz zvedel, je približno ohranila
                  tisto, kar je bilo prej kot občine in enako je bilo tudi na Primorskem; Primorska
                  je bila vsa pod Avstrijo, vključno s Trstom in tako naprej. Sedaj Trsta ni, ta ni
                  problematičen, se pravi, da bi se smiselno uporabljalo tudi lahko iz tistih časov,
                  če gremo nazaj, zgodovinsko je bilo rečeno, recimo.</p>
               <p>Moram biti načelen, podpreti 3. sklep matičnega odbora. Sicer se strinjam z mojim
                  kolegom, gospodom Kociprom, da je bilo malo premalo strokovnosti. Danes smo dobili
                  strokovne dodatke, s tem pa še ni rečeno, da se do druge obravnave ne da ta zadeva
                  s temi našimi priporočili, kot smo rekli. Podpiram amandma ali dodatek, ki pravi,
                  da se ohranijo izpostave v dosedanjih občinah, kar sem že prej govoril. Se pravi,
                  če črtamo to zadevo, jih nič ne obvežemo, da ne bi to upoštevali. Zato ne morem
                  biti za amandma gospoda Kocipra, da se to črta, ampak podpiram ...</p>
               <p>In še druga stvar je, kot sem že tukaj povedal, da moram biti dosleden. Menim, da
                  so matični odbori, ali pa vsi odbori v parlamentu delovna telesa, ki pač imajo
                  včasih več sreče, včasih manj sreče, včasih na razpolago več strokovnjakov, včasih
                  manj, ampak mislim, da tisti, ki smo v odborih, moramo</p>
               <p>na to nekaj dati, da moramo pač spoštovati sami sebe in če odbor nekaj sklene, da
                  to tudi nekaj velja. Hvala lepa.</p>
            </sp>
            <sp xml:id="SDZ1-Redna-12-1993-10-28.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo. Ugotavljam, da ne in prehajam h glasovanju.
                  Najprej bomo glasovali o predlogu amandmaja gospoda Štefana Kocipra: 3. točka
                  stališč in sklepov se črta. Če ta predlog sprejmemo, je s tem konec glasovanja
                  tudi o vseh vloženih amandmajih. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(43
                     poslancev.)</stage></p>
               <p>Ugotavljam, da ta predlog ni bil sprejet.</p>
               <p>Prehajamo h glasovanju o amandmaju gospoda dr. Franca Zagožna, ki se glasi: 3.
                  stališče Odbora za notranjo politike in pravosodje se dopolni z - ob tem pa
                  predvidi izpostave upravnih okrajev na območjih vseh sedanjih občin. Ugotovimo
                  sklepčnost! <stage>(56 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Prehajamo h glasovanju o dveh dodatnih podtočkah 3. točke a) in b). Predlagam, da
                  o obeh podtočkah glasujemo skupaj, ker se mi zdi, da sta povezani. Ponovno ju bom
                  prebral. To je predlog amandmaja gospoda Janeza Podobnika.</p>
               <p>a) podtočka: <q>" Predlagatelj naj območja in sedeže upravnih okrajev določi na
                  način, da bo omogočeno racionalno in učinkovito delovanje upravnih služb na ravni
                  okraja in ob tem dobra dostopnost upravnih služb čim večjemu številu ljudi."</q></p>
               <p>b) podtočka: <q>" Pri določanju območja in sedežev upravnih okrajev naj predlagatelj
                  upošteva načelo funkcijske zaključenosti gravitacijskega območja."</q> Ugotovimo
                  sklepčnost! <stage>(59 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da tega amandmaja nismo sprejeli.</p>
               <p>Gospod Ivan Oman je vložil amandma dodatnega sklepa, ki bi sodil pod 3. točko, to
                  je: <q>" Pri pripravi besedila zakona o upravnih okrajih, za drugo obravnavo naj
                  predlagatelj prouči možnost obnovitve okrajev, kakršni so bili pred 6. aprilom
                  1941."</q></p>
               <p>Ugotovimo sklepčnost! - Še prej ima obrazložitev glasu gospod Lenič. Izvolite.</p>
            </sp>
            <sp xml:id="SDZ1-Redna-12-1993-10-28.sp76">
               <speaker>JOŽE LENIČ:</speaker>
               <p>Gospod podpredsednik, spoštovani poslanci in poslanke! Menim, da bomo
                  predlagatelja tega zakona spravili v nemogoč položaj. Te visoko temperamentne
                  razprave so pripeljale do tega, da bomo sprejeli izhodišča, ki bodo popolnoma
                  kontradiktorna in v koliziji. V obrazložitvi tega zakona, ki ga danes obravnavamo,
                  je že bilo napisano, kaj je predlagatelja v tej fazi razprave vodilo k temu, da je
                  zapisal tako kot je zapisal. To je napisano v prvem in v tretjem odstavku
                  obrazložitve. Če bi sprejeli sklep gospoda Omana, je to nov kriterij, novo
                  izhodišče, nova komponenta, ki je v marsikaterem primeru v popolni koliziji s
                  tistim, kar je trenutno zapisano in kar so bili sedaj kriteriji. Se pravi, da s
                  tem kriterijem zadeve še dodatno zakompliciramo in v tem primeru res ne bo mogoče
                  določiti tako območja kot tudi sedeže in bo na koncu ostala samo še politična moč
                  oziroma podtalno lobiranje in nič stroke.</p>
               <p>Če pogledamo že sedaj v to strokovno gradivo, ki smo ga dobili danes, lahko
                  ugotovimo, da so bili neki kriteriji. Mi smo danes dobili že dva predloga
                  kriterijev od gospoda Preglja in od gospoda Podobnika, kar ravnokar ni bilo
                  izglasovano, in zato predlagam, da se tudi tokrat držimo tega načela in tega
                  dodatnega kriterija ne izglasujemo. V končni fazi je od leta 1941 pa do leta 1993
                  preteklo nekaj časa, zgodovine se verjetno ne da kar tako zasukati nazaj, teh več
                  deset let ni mogoče izbrisati, poselitveni vzorec v Sloveniji se je tudi razvijal
                  v teh 40-tih letih in delati izhodišča na točki leto 1941 bi bilo zelo neprimerno.
                  Lahko je to zgolj v pomoč, ne more pa biti to kriterij, ki bi zavezoval
                  predlagatelja. Hvala lepa.</p>
            </sp>
            <sp xml:id="SDZ1-Redna-12-1993-10-28.sp77">
               <speaker>PODPREDSEDNIK DR. LEV KREFT:</speaker>
               <p>Svoj glas bo obrazložil tudi gospod Ivan Oman. Prosim.</p>
            </sp>
            <sp xml:id="SDZ1-Redna-12-1993-10-28.sp78">
               <speaker>IVAN OMAN:</speaker>
               <p>Spoštovani gospod podpredsednik, gospe in gospodje! Kljub temu bi priporočil, da
                  glasujete za moj predlog. Tukaj ne gre za obvezno naročilo Vladi, pač pa je moj
                  predlog, naj predlagatelj prouči, da se to in to napravi. In ne vidim nobene
                  kontradiktornosti z drugimi sklepi. Sklenjeno je bilo, da se ne <q>"fiksira"</q> število
                  okrajev vnaprej. Seveda razumem gospoda Leniča, ker med tistimi najbrž res ni
                  Domžal. Vem pa tudi to: če bi obnavljali tiste okraje, gotovo ne bodo vseh;
                  prepričan sem, da v Gornjem gradu ne bo okraja, takrat je pa bil. Torej, gre za
                  priporočilo, naj Vlada to prouči; mislim, da to ni nič slabega. Najbrž pa bi iz
                  tega lahko naredili kaj koristnega, če seveda ne bo danes končna odločitev - ker
                  nismo rekli koliko okrajev - pristala res pri 11-tih ali nekaj podobnega.</p>
            </sp>
            <sp xml:id="SDZ1-Redna-12-1993-10-28.sp79">
               <speaker>PODPREDSEDNIK DR. LEV KREFT:</speaker>
               <p><stage>(nekdo govori v dvorani - se ne sliši)</stage> Ni, smo pri glasovanju. Oba,
                  ki sta skušala obrazložiti svoj glas, sta skušala v resnici prepričevati nas, kako
                  naj glasujemo in ne sebe, kar je bilo že samo po sebi nekorektno. Poleg tega sta
                  vodila medsebojno polemiko in mislim, da ne to ne drugo nima mesta pri točki, ko
                  pridemo do trenutka, ko začnemo z glasovanjem in obrazlagamo glas. Dal vam bom
                  možnost za proceduralno pobudo, ko bomo končali glasovanje in ne prej.</p>
               <p>Želi še kdo obrazložiti svoj glas? Prosim, gospod Miroslav Geržina. Izvolite.</p>
            </sp>
            <sp xml:id="SDZ1-Redna-12-1993-10-28.sp80">
               <speaker>MIROSLAV GERŽINA:</speaker>
               <p>Hvala lepa. Glasoval bom <q>"za"</q> amandma gospoda Omana, kar sem že prej nekaj omenil.
                  Mislim, da se nekaj naučimo tudi iz zgodovine, določene stvari tečejo po naravni
                  poti, se združujejo. Enako se zavzemam tudi kasneje za širše povezovanje
                  samouprave - to je druga stvar. Mislim, da se Slovenija več ali manj ni
                  spremenila; če pa so se poselitvene zadeve spremenile, se bo to pač dalo urediti:
                  namesto center v tem kraju bo pač v drugem, kjer je več ljudi, po drugih
                  stališčih, ki so omenjena tudi v strokovni predlogi, ki smo jo danes dobili. Zato
                  pravim, da glasujem za ta amandma. Hvala lepa.</p>
            </sp>
            <sp xml:id="SDZ1-Redna-12-1993-10-28.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in prehajam h
                  glasovanju. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Imate proceduralni predlog. Prosim, izvolite.</p>
            </sp>
            <sp xml:id="SDZ1-Redna-12-1993-10-28.sp82">
               <speaker>JOŽE LENIČ:</speaker>
               <p>Gospod podpredsednik, spoštovani poslanci! Menim, da je predsedujoči te seje
                  ravnal nekorektno, ko je gospodu Omanu dopustil, da je v obrazložitvi glasu
                  repliciral na mojo diskusijo in smo prišli v nevzdržno situacijo, da jaz nisem
                  mogel na njegovo repliko replicirati in mislim, da bi ga moral na to opozoriti in
                  razpravo prekiniti. Hvala lepa. Doslej v tej dvorani nisem dvigal temperature,
                  ampak če so pa zadeve nekorektne, so pa nekorektne. Hvala lepa.</p>
            </sp>
            <sp xml:id="SDZ1-Redna-12-1993-10-28.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Če imate kakšno uradno pripombo jo lahko oddate tudi pisno. Mislim, da
                  nisem naredil nobene napake, ko sem opozoril oba.</p>
               <p>Nadaljujemo glasovanje. Smo pri amandmaju Benjamina Henigmana, ki se glasi: <q>"Pri
                  pripravi besedila zakona o območjih upravnih okrajev za drugo obravnavo naj
                  predlagatelj upošteva vsaj enako izhodišče zatečene bližine državne uprave kot jo
                  imajo občani sedaj, ne glede na število okrajev. Ta pogoj je smiselno zagotoviti z
                  ustrezno porazdelitvijo izpostav vsaj na lokaciji sedanjih občin."</q></p>
               <p>Prehajamo h glasovanju, prosim, ugotovimo sklepčnost. Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandmaja nismo sprejeli.</p>
               <p>Glasovali bomo še o amandmaju gospoda Toneta Peršaka, ki se glasi: "Predlagatelj
                  naj v pripravi zakona za drugo obravnavo natančneje opredeli omejenost drugega
                  upravnega okraja na območju prihodnje mestne občine Ljubljana oziroma na območje
                  Mesta Ljubljana in v tej zvezi prvič, popravi besedilo, ki določa prvi upravni
                  okraj <stage>(črta iz njega območje sedanje občine Ljubljana Center)</stage>.<q>" To
                  ste črtali. Dobro. In drugič: "</q>Jasno pove, da bo do vzpostavitve mestne občine
                  Ljubljana s tistimi območij sedanjih ljubljanskih občin, ki segajo preko meja
                  Mesta Ljubljana oziroma predvidene prihodnje mestne občine. V zvezi s tem naj
                  predlagatelj prouči tudi možnost, da naj bi bila s prehodno določbo omenjena
                  območja začasno uvrščena v drugi upravni okraj. Po zaključku predvidene reforme
                  lokalne samouprave pa bi zakonodajalec ponovno preveril, ali naj se za ta območja
                  ustanovi upravni okraj Ljubljana okolica ali pa naj se ta območja vključijo v
                  tedaj že obstoječe sosednje upravne okraje. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Zdaj dajem na glasovanje prvotno besedilo 3. točke stališč in sklepov, kot ga
                  predlaga matični odbor in sicer: <q>"Predlagatelj naj ponovno preuči ter preveri
                  kriterije in podatke, ki so narekovali določitev sedežev upravnih okrajev oziroma
                  odločitev, v katere upravne okraje se bodo vključevale sedanje občine."</q> Ugotovimo
                  sklepčnost! <stage>(53 prisotnih.)</stage></p>
               <p><stage>(Glasovi iz klopi - se ne razume.)</stage> En amandma smo sprejeli skupaj z
                  amandmajem. Ali ponovno preberem amandmaje, ki smo jih prej sprejeli? Gre za
                  dodatno besedilo, ki smo ga sprejeli in ki sodi v nadaljevanje tega, kar sem
                  prebral. Zdaj pa glasujemo o prvotnem besedilu. Ugotovimo sklepčnost, ponovno!
                     <stage>(60 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da smo besedilo, ki ga je predlagal matični odbor, sprejeli.</p>
               <p>S tem je seveda besedilo tudi dopolnjeno z amandmajem, ki smo ga že prej
                  sprejeli.</p>
               <p>Imamo še predlog, gremo zdaj naprej, da se doda nova 4. točka. Ta predlog je dala
                  gospa Nada Skuk in se glasi: doda se nova 4. točka: <q>"Predlagatelj naj preuči, ali
                  je glede na prihodnje oblikovanje novih občin v prehodnih določbah zakona potrebna
                  določba, da se območja upravnih okrajev prilagodi območjem novih občin s spremembo
                  zakona o upravnih okrajih."</q></p>
               <p>Želi o tem predlogu kdo razpravljati? Odpiram obravnavo.</p>
               <p>Ugotavljam, da ne in dajem ta amandma za novo 4. točko na glasovanje. Ugotovimo
                  sklepčnost! <stage>(58 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da smo ta amandma, da se doda nova 4. točka, sprejeli.</p>
               <p>Spoštovane kolegice poslanke in kolegi poslanci, imamo še celo vrsto amandmajev,
                  ki terjajo, da se zjasnimo o posamičnih konkretnih sedežih okrajev. Mislim, da so
                  ti amandmaji v nasprotju s sklepi, ki smo jih do zdaj sprejeli, zato prosim vse,
                  ki so jih oddali, da jih umaknejo oziroma sprejmejo na znanje to nasprotje, ker so
                  pač postali z dosedanjimi sklepi brezpredmetni. Seveda pa bodo imeli možnost
                  vlagati amandmaje na predlog zakona na drugi obravnavi, ko ga bomo prejeli. Želi
                  kdo moji razlagi k tem ostalim vloženim amandmajem kdo ugovarjati?</p>
               <p>Ugotavljam da ne in seveda s tem, da nimamo več amandmajev k predlogom stališč in
                  sklepov. S tem smo predlog stališč in sklepov sprejeli in zaključujem to točko
                  dnevnega reda.</p>
               <p>Prehajamo k <title>40. TOČKI DNEVNEGA REDA - PREDLOG ZAKONA O ZAKLJUČNEM RAČUNU O
                     IZVRŠITVI PRORAČUNA REPUBLIKE SLOVENIJE ZA LETO 1991</title>.</p>
               <p>Predlog zaključnega računa je v obravnavo zboru predložila Vlada Republike
                  Slovenije. Želi predstavnik Vlade besedo? <stage>(Ne.)</stage> Prosim vas pri teh
                  točkah,ki sledijo ne zapuščate dvorane, da bomo ohranili sklepčnost, predvidevam,
                  da bomo pri teh točkah relativno hitro prišli do glasovanja. V vsakem primeru bom
                  s pritiskom na gumb sprožil zvonec v avli, tako da vse posle, ki jih opravljate
                  med razpravo, prosim, da jih opravljate v avli. Predstavnik Vlade, želi besedo?
                     <stage>(Ne.)</stage> Hvala lepa.</p>
               <p>Predlog je obravnaval Odbor za nadzor proračuna in drugih javnih financ kot
                  matično delovno delo. Želi predstavnik matičnega delovnega telesa besedo?
                     <stage>(Ne.)</stage> Želi predstavnik Sekretariata za zakonodajo in pravne
                  zadeve? <stage>(Ne.)</stage> Želijo besedo predstavniki poslanskih skupin?
                     <stage>(Ne.)</stage> Odpiram razpravo in dajem besedo poslankam in poslancem.
                  Se je kdo pisno prijavil k razpravi? <stage>(Nihče.)</stage> Želi kdo besedo?
                  Ugotavljam, da ni nobenega pripravljenega k razpravi.</p>
               <p>Zaključujem razpravo ter prehajam h glasovanju o sklepih, ki jih je predlagal
                  matični odbor z gradivom z dne 20. septembra 1993. Ti sklepi se glasijo
                  takole:</p>
               <p>1. Državni zbor ne sprejema predloga zakona o zaključnem računu o izvršitvi
                  proračuna Republike Slovenija za leto 1991.</p>
               <p>2. Državni zbor bo zaključni račun državnega proračuna za leto 1991 ponovno
                  obravnaval po odločbi Vrhovnega sodišča.</p>
               <p>3. Nerazporejeni prihodki proračuna Republike Slovenije za leto 1991 v nesporni
                  višini, to je 2776 milijard 733 tisoč 782 tolarjev, 50 stotinov se razporedijo v
                  sredstva rezerve Republike Slovenije za pokrivanje jamstev za prevzete kredite do
                  mednarodnih in domačih finančnih organizacij. Če bodo po odločbi Vrhovnega sodišča
                  nerazporejeni prihodki višji od navedenih, bo Državni zbor o njihovi razporeditvi
                  sklepal ob sprejemanja zaključnega računa državnega proračuna za leto 1991.
                     <stage>(V bodoče bom prosil tako kot na čekih, da se napiše tudi z besedami
                     vsaka številka.)</stage></p>
               <p>O teh sklepih bomo glasovali skupaj, na njih ni bil vložen noben amandma, so pa
                  povezani med seboj. Dajem te tri sklepe skupno v obravnavo. Želi kdo o njih
                  razpravljati? <stage>(Ne.)</stage> Prehajamo h glasovanju. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo te sklepe sprejeli. Ker nimamo nobenih dodatnih sklepov, smo
                  tudi to točko dnevnega reda zaključili.</p>
               <p>Prehajamo k naslednji, <title>41. TOČKI DNEVNEGA REDA - PRVA OBRAVNAVA PREDLOGA
                     PLANA ZDRAVSTVENEGA VARSTVA REPUBLIKE SLOVENIJE DO LETA 2000</title>.</p>
               <p>Predlog plana je predložila Vlada Republike Slovenije. Bomo počakali, če
                  predstavnik Vlade pride iz prostorov za Vlado. Ugotavljam, da predstavnika Vlade
                  ni.</p>
               <p>Predlog plana je obravnaval Odbor za zdravstvo, delo, družino in socialno politiko
                  kot matično delovno telo. Prosim poročevalca, gospoda Štefana Kocipra, da
                  predstavi mnenje odbora o predlogu plana.</p>
            </sp>
            <sp xml:id="SDZ1-Redna-12-1993-10-28.sp84">
               <speaker>ŠTEFAN KOCIPER:</speaker>
               <p>Hvala lepa. Spoštovani! Odbor Državnega zbora republike Slovenije za zdravstvo,
                  delo, družino in socialno politiko je na 13. seji, dne 7. septembra 1993,
                  obravnaval predlog plana zdravstvenega varstva republike Slovenije do leta 2000.
                  Člani odbora so dokument ocenili kot dober dosežek podkrepljen z vrsto analizami,
                  opozorili so na nekatere pomanjkljivosti.</p>
               <p>V razpravi je odbor s sklepom naložil predlagatelju naj do seje Državnega zbora
                  pripravi pregled pripomb, ki jih je v svojih dopolnilih upošteval ter obrazloži,
                  zakaj in katerih pripomb ni upošteval.</p>
               <p>Po temeljiti razpravi, v kateri so sodelovali tudi predstavniki Zdravniške
                  zbornice Slovenije in Zavoda za varstvo pri delu, je odbor oblikoval naslednje
                  sklepe, ki jih predlaga Državnemu zboru v sprejem:</p>
               <p>1. Predlagatelj naj pri pripravi besedila nacionalnega programa za drugo obravnavo
                  prikaže realno stanje zdravstvene službe v primerjavi z Zahodno Evropo. Saj
                  trditev, da po preskrbljenosti z zdravniki in z bolniški posteljami Slovenija ne
                  zaostaja pomembno za državami Zahodne Evrope, ni odraz dejanskega stanja.</p>
               <p>2. Pri pripravi besedila nacionalnega programa za drugo obravnavo naj predlagatelj
                  določi mehanizme, kako kljub nizkim finančnim sredstvom zagotoviti kvalitetno
                  zdravstvo ter določi, na kakšen način podpirati osnovno zdravstvo, da bo lahko
                  sprejelo dodatne naloge v zvezi s projektom <q>"Zdravje za vse do leta 2000."</q></p>
               <p>3. Pri pripravi besedila nacionalnega programa za drugo obravnavo naj predlagatelj
                  izdela predlog zdravstvene mreže, ki ga bo družba sposobna sfinancirati, in ki bo
                  še zagotavljala kvalitetno zdravstveno oskrbo.</p>
               <p>4. Pri pripravi dokumenta za drugo obravnavo naj predlagatelj oceni, ali bi bilo
                  primerno spremeniti naslov besedila nacionalnega programa.</p>
               <p>5. Predlagatelj naj poskuša uskladiti mnenja z Zdravniško zbornico Slovenije.</p>
               <p>6. Predlagatelj naj pripravi na osnovi medresorskih uskladitev program prioritet,
                  ki jih bo možno uresničiti do leta 2000 oziroma napravi kratkoročni in dolgoročni
                  načrt izvajanja plana ter za kratkoročni načrt opredeli finančno podlago.</p>
               <p>7. Predlagatelj naj v enem letu pripravi koordiniran program vseh ministrstev, ki
                  sodelujejo pri realizaciji plana zdravstvenega varstva do leta 2000.</p>
               <p>Odbor je obravnaval tudi mnenje Državnega sveta. Ugotovil je, da je večina pripomb
                  že vsebovanih v dopolnitvah predlagatelja k predlogu zakona, ki so integralni del
                  predloženega teksta. Pripombo o finančnem ovrednotenju pa je odbor povzel v enem
                  od svojih sklepov.</p>
               <p>Odbor je obravnaval tudi mnenje Komisije za žensko politiko in pripombe komisije v
                  celoti podprl, tako da jih je bodisi v svojih predlogih sklepov povzel, ali pa
                  ugotovil,d a so nekateri deli teh mnenj Komisije za žensko politiko dejansko že
                  vključeni v dodatno gradivo,ki gaje predložila Vlada. Hvala lepa.</p>
            </sp>
            <sp xml:id="SDZ1-Redna-12-1993-10-28.sp85">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Medtem je prišel predstavnik Vlade, minister za zdravstvo,
                  gospod Božidar Voljč, ki mu bom, glede na to, da je že prej dolgo čakal da pride
                  ta točka na dnevni red, ne glede na vrstni red procedure, dal besedo. Prosim.</p>
            </sp>
            <sp xml:id="SDZ1-Redna-12-1993-10-28.sp86">
               <speaker>DR. BOŽIDAR VOLJČ:</speaker>
               <p>Spoštovani gospod predsednik, spoštovane poslanke in poslanci! Plani zdravstvenega
                  varstva so povsod po svetu tema, ki med zdravstveniki, politiki, strankami in
                  državljani povzročajo najrazličnejše odzive. Glede na dosedanje odzive pri našem
                  planu kaže, da tudi pri nas ne bo drugače, zato mi dovolite, da vas ob razpravi o
                  planu zdravstvenega varstva posebej opozorim na nekatera pomembna vprašanja
                  zdravstvene politike in nadaljnjega razvoja zdravstva pri nas. <stage>(Malo sem
                     zadihan, ker sem zelo tekel, pa bo nekaj časa trajalo.)</stage></p>
               <p>Vse države oblikujejo svojo zdravstveno politiko tako, da bi z njo obvladale
                  najbolj razširjene zdravstvene probleme. Ti so po svetu zelo različni in po njih
                  lahko ocenjujemo tudi razvitost posameznih držav. Po teh kazalcih sodi Slovenija
                  med razvite države. Nadziramo večino nalezljivih bolezni, predelavo in prodajo
                  hrane, povprečna higiena je pri nas kar visoka, otroci večinoma niso podhranjeni,
                  so precepljeni in zdravstveno nadzorovani in umrljivost dojenčkov je nizka. Vse
                  več pa je starih ljudi. Z njimi naraščajo bolezni srca in ožilja, rak, okvare
                  gibal, dihal, invalidnost in z vsem tem povezana zdravstveno-socialna
                  problematika. Zaradi naštetih bolezni stari ljudje tudi umirajo. Otroci, mladina
                  in aktivni prebivalci pa največ umirajo zaradi nesreč na naših cestah, pri delu in
                  športu. Po številu samomorov smo med žalostnimi rekorderji. Narašča odvisnost od
                  drog, prav tako tudi število okuženih z virusom, ki povzroča AIDS. V nekaterih
                  krajih prebivalci dihajo onesnažen zrak, ponekod je v obdelovalni zemlji in talni
                  vodi preveč kmetijskih dodatkov ter strupov. To je še posebej nevarno, ker je
                  zdravstvenemu tveganju brez lastne krivde izpostavljenih veliko ljudi.</p>
               <p>Vse našteto je bolj ali manj značilno tudi za druge države v Evropi. Zato je
                  Svetovna zdravstvena organizacija za Evropo pripravila 38 ciljev, ki posegajo na
                  vsa področja zdravstvene politike in najbolj razširjenih zdravstvenih problemov.
                  Vse evropske države so ali bodo sprejele ustrezne programe - tak dokument je tudi
                  naš plan - in jih uresničevale v skladu s svojimi potrebami in cilji. Za vsak cilj
                  ima Svetovna zdravstvena organizacija poseben program, ki ga vodi mednarodno
                  priznan strokovnjak. Vsaka država-članica pa za vsak cilj, v sodelovanju s
                  Svetovno zdravstveno organizacijo, razvije svoj program in imenuje nacionalnega
                  koordinatorja. Pri nas smo jih imenovali že 22. Z njimi je ministrstvo že ali še
                  bo razvilo potrebno sodelovanje. O programih in aktivnostih za doseganje
                  posameznih ciljev bomo vsako leto redno poročali Svetovni zdravstveni
                  organizaciji, vam - Državnemu zboru, Vladi in Svetu za uresničevanje plana - Svetu
                  za zdravje, ki vsak na svojem področju prevzemajo odgovornost za njegovo
                  uresničevanje. K delu pa bomo pritegnili tudi nevladne organizacije, društva in
                  skupine državljanov v skladu z osnovno politiko Svetovne zdravstvene organizacije,
                  da naj bi bil vsak kar najbolje obveščen o tem, kako lahko skrbi za svoje
                  zdravje.</p>
               <p>Slovenija je nekatere cilje že ali skoraj že dosegla, pri nekaterih pa se v
                  primerjavi z drugimi izrazito slabše odrežemo. Predvsem smo slabi na področju
                  pričakovane življenjske dobe, še zlasti za moške, na področju nesreč, samomora in
                  še nekaterih drugih, kar sem prej omenil.</p>
               <p>Vse to nakazuje potrebne smernice zdravstvene politike, ki smo jih v planu
                  izrazili v šestih prednostnih področjih. Ker pa so zdravstvene potrebe v različnih
                  življenjskih obdobjih različne, smo v planu posebej opredelili varovanje zdravja
                  otrok in mladine, žena, moških, delavcev, ostarelih, invalidov in posebej
                  ogroženih skupin prebivalstva, kamor sodijo brezposelni, priseljenci, zasvojenci
                  in drugi.</p>
               <p>Če hoče država izvajati učinkovito zdravstveno politiko, mora imeti dober pregled
                  nad zbolevanjem, umiranjem, socialnimi težavami in škodljivimi razvadami
                  prebivalcev. Spremljati mora vse oblike onesnaževanja okolja, ki škodljivo
                  vplivajo na družbeno zdravje. Vsega tega ni mogoče storiti brez dobre zdravstvene
                  informatike, saj pravih prioritet brez verodostojnih podatkov ni mogoče določati.
                  Le s točnimi podatki pa je mogoče tudi preverjati rezultate zdravstvene politike
                  in zdravstvenih aktivnosti in jo sproti prilagajati nastalim potrebam. Zato je
                  tudi plan dokument, ki ga bomo vsako leto znova preverjali in dopolnjevali. Zato
                  je pomembno, da bo Ministrstvo za zdravstvo v kratkem predložilo v obravnavo zakon
                  o evidencah v zdravstvu in o zdravstveni statistiki, ki je v delovni verziji že
                  pripravljeno.</p>
               <p>V zvezi z mrežo javne zdravstvene službe je bilo že veliko zahtev, da naj se
                  objavi še pred sprejemom plana. Z normativi, standardi in načeli, napisanimi v
                  planu, in upoštevanjem vseh posebnosti posameznih območij, tega ni težko narediti.
                  Pomembno pa je povedati, da predlagana mreža velja le za obvezno zdravstveno
                  varstvo, kar pomeni, da bo osebja, postelj in ustanov lahko več, le da vir
                  njihovega financiranja ne bo prispevna stopnja, ampak vse oblike dodatnega
                  zavarovanja, samoplačništvo, pa tudi zdravljenje tujih bolnikov.</p>
               <p>V zvezi z bolnišničnimi kapacitetami pa je potrebno opozoriti še na en problem.
                  Število in vrsto njihovih postelj je treba prilagajati potrebam, kar pomeni, da
                  jih bomo ponekod povečevali, drugje pa zmanjševali. S tem pa se bo pojavilo tudi
                  vprašanje obstoja posameznih bolnišničnih oddelkov. To bo odpiralo številna
                  vprašanja o prerazporejanju kadrov, pojavljali se bodo pritiski s strani lokalnih
                  političnih vodstev, medijev in podobna dogajanja.</p>
               <p>Uresničevanje plana bo v veliki meri odvisno od osnovne zdravstvene dejavnosti.
                  Ker pa bo zasebništvo na tem področju doživelo največji razmah, bodo tudi zasebni
                  zdravniki vključeni v vse aktivnosti plana. V Sloveniji pa smo z zdravstvenimi
                  domovi dosegli dobre rezultate, še zlasti s področja preventive, zato ministrstvo
                  v sodelovanju z Zdravniško zbornico in vodstvi nekaterih zdravstvenih domov išče
                  način, kako bi v zdravstvenem domu združili državno in zasebno zdravstvo. Večina
                  zdravstvenih domov je bilo zgrajenih s samoprispevki občanov, zato morajo stavbe
                  ohraniti svoj prvotni namen. Od sprejetja zakona o zavodih in zakona o
                  zdravstvenem varstvu in zdravstvenem zavarovanju pa stavbe zdravstvenih domov
                  naglo propadajo, saj smo njihovim ustanoviteljem, občinam, naprtili dolžnost
                  investicij, hkrati pa z drugimi ukrepi finančne narave tako osiromašili občinske
                  blagajne, da za zdravstvene domove ne morejo nič nameniti. Tako nam propada
                  infrastruktura osnovne zdravstvene dejavnosti, od katere pa zdravstvena politika
                  največ pričakuje. Bojim se, da je račun za to napako že danes zelo visok in da se
                  bo zelo hitro večal. Kdo, kdaj in kako ga bo plačal, bi bilo treba razmišljati že
                  danes.</p>
               <p>Podobno napako je država dolgo delala na področju bolnišnic in zavodov. Precej
                  slovenskih bolnišnic je v starih, slabo vzdrževanih stavbah, njihova oprema je v
                  veliki meri zastarela in iztrošena. Hkrati pa prav bolnišnice predstavljajo vrata
                  za prodor slovenske medicine v svet in velika napaka bi bila, če tolikšnega znanja
                  in izkušenj ne bi izkoristili za obogatitev strokovnega in intelektualnega
                  prestiža naše države.</p>
               <p>Tudi podatki, ki so v planu zapisani v zvezi z izobraževanjem zdravstvenega
                  osebja, se nanašajo le na oceno slovenskih potreb v naslednjem obdobju. To pa
                  slovenskih zdravstvenih šol - ki so zelo dobre - ne bi smelo ovirati, da ne bi v
                  sodelovanju z zdravstveno industrijo in v skladu z ustrezno ekonomsko politiko
                  naše države omogočile študij tudi tujim študentom. S tem se ne bi samo povečalo
                  število študentov na slovenskih zdravstvenih šolah, ne bi se samo povečali njihovi
                  prihodki, ampak bi to lahko predstavljalo dolgoročno poslovno naložbo Slovenije v
                  vseh državah, s katerimi bo razvijala tržne odnose na področju zdravstvenega
                  gospodarstva.</p>
               <p>Dovolite mi nekaj besed v zvezi z denarnimi dogajanji v zdravstvu. Zaradi novih
                  tehnologij in povečanih potreb po zdravstvenem varstvu stroški zdravstva povsod
                  naraščajo hitreje od rasti življenjskih stroškov in od gospodarske rasti. Zato se
                  tudi povsod poskušajo dogovoriti, kako bi s čim manj denarja dobili kar največ
                  zdravstva. Ker pa zdravstvena tehnologija predstavlja velik del tehnološke
                  prednosti razvitih držav, svarijo nekateri njihovi ekonomisti, da lahko prenagli
                  varčevalni ukrepi to prednost hitro zmanjšajo. Sicer pa v zvezi z varčevalnimi
                  ukrepi nekateri menijo, da gre preveč denarje za zdravstveno zavarovanje, drugi
                  zopet, da ga je za to še premalo, tretji pa, da ga ne trošimo na pravih mestih in
                  na pravi način. Vsekakor pa drži, da se podoba zdravstva naglo spreminja. V njem
                  naraščajo konkurenca, vpliv bolnikov in družbe, nadzira se stroške, cene in
                  dobičke, stroške se skuša določati v naprej, bolniki vse več sami prispevajo k
                  zdravljenju, zavarovanja, ki bi krilo vse, praktično ni več, storitve so vse bolj
                  razdeljene po utemeljenosti potreb in tako dalje. Vse te spremembe so še toliko
                  bolj silovite v času političnih kriz in gospodarske recesije, ko narašča
                  brezposelnost in padajo bruto družbenih prihodki.</p>
               <p>Ob teh podatkih se soočimo s pomenom zaposlenih oziroma delovno aktivnih
                  prebivalcev. Njihov doprinos v enem letu lahko izrazimo s povprečno vrednostjo
                  enega delovnega leta. Seveda pa s tem določimo tudi vrednost izgubljenega
                  delovnega leta. Izgubljamo jih predvsem zaradi prezgodnje smrtnosti in prezgodnje
                  bolezni oziroma invalidnosti. Izgubljena leta izražamo na tisoč prebivalcev. Po
                  zadnjih podatkih Svetovne banke izgubijo v bivših socialističnih deželah Evrope na
                  tisoč prebivalcev 180 aktivnih let; od tega odpade približno 100 let na prezgodnjo
                  umrljivost, 80 pa na invalidnost. Razvite dežele izgubijo kakšnih 120 let, ker jim
                  je uspelo bolj zajeziti prezgodnjo umrljivost. Za primerjavo naj povem, da dežele
                  sub-saharske regije izgubijo kar 580 aktivnih let na tisoč prebivalcev, pri čemer
                  skoraj 450 let odpade na prezgodnjo umrljivost. Finančno in družbeno breme bolezni
                  in invalidnosti se da tudi preprosto izračunati.</p>
               <p>Drugo obliko izgubljenih let, ki je običajno ne računamo, pa predstavljajo
                  nezaposleni, bolniške odsotnosti, stavke, slab izkoristek delovnega časa in slabo
                  delo. Tu pridemo do važnega političnega vprašanja, ki ga ob prizadevanjih za
                  oživitev naše ekonomije nikoli nihče ne omeni, pa je od njega odvisno tako rekoč
                  vse. To je vprašanje motivacije, vendar bom o tem kaj več povedal kasneje.</p>
               <p>Zakaj na Slovenskem prezgodaj umiramo in zbolevamo, zakaj na Slovenskem izgubljamo
                  aktivna leta? Predvsem so temu vzrok zdravju škodljive razvade, neprimerna
                  prehrana in premalo gibanja. Vse to povzroča zgodnje okvare organov, infarkte,
                  raka, gibalne motnje, s tem pa tudi prezgodnjo smrt ali invalidnost. To povzročajo
                  tudi nesreče, ki so običajno posledica neodgovornega, površnega ali nevarnega
                  vedenja. Vse to povečuje izgubljena aktivna leta in slabi naše gospodarstvo. V
                  Sloveniji smo v primerjavi z drugimi državami šibki prav na teh področjih, kaže
                  pa, da bo še huje. Zaradi upadanja rojstev bomo doživeli močan padec aktivnega
                  dela prebivalcev in naraščanje deleža starih ljudi. Opozarjam na odgovornost nas
                  vseh, pa tudi tega zbora za stanje, ki bo nastopilo v naslednjih letih, saj med
                  drugim ne bo mogoče zagotoviti tudi dovolj sredstev za zdravstveno varstvo.
                  Potrebe po zdravstvenem varstvu s starostjo naraščajo. Število starih pa zaradi
                  nizke natalitete absolutno in relativno raste že danes, kar pomeni naraščanje
                  stroškov zdravstvenega varstva že v prihodnjih letih, ne v desetletjih, pač pa v
                  prihodnjih letih. Vsako leto se bo zato zastavljalo vprašanje, kje je možno kaj
                  prihraniti oz., kaj lahko izvzamemo iz pravic obveznega zdravstvenega zavarovanja.
                  Uvedba prostovoljnega zdravstvenega zavarovanja v preteklem letu zato ni bila samo
                  ena velikih sistemskih sprememb v strukturi zdravstvenega varstva pri nas, ampak
                  daje parlamentu in Vladi tudi možnost, da vsako leto znova preverjata pravice iz
                  obveznega zavarovanja in jih glede na potrebe in možnosti preneseta v prostovoljno
                  zavarovanje. Seveda pa imajo taki premiki vselej svoj odmev tudi v socialni sferi
                  in na to moramo pač računati in biti pripravljeni. Zdravstveni ekonomisti pri
                  svetovni zdravstveni organizaciji in svetovni banki dajejo prednost vsem oblikam
                  preventive in preverjenim učinkovitim oblikam zdravljenj s področja osnovne ali
                  bolnišnične zdravstvene dejavnosti. Manj pa so naklonjeni najdražjim vrstam
                  bolnišničnega zdravljenja, ki so namenjene predvsem posamezniku. Zato menijo, da
                  bo treba preverjati pravice do najdražjih oblik bolnišničnega varstva in
                  najdražjih zdravil ter jih prenašati na področje dodatnih oblik zdravstvenega
                  zavarovanja, še zlasti, če so bolezni posledica zdravju škodljivih razvad ali
                  nevarnega načina življenja.</p>
               <p>V naslednjih nekaj letih se bomo zato v Sloveniji vsako leto znova spraševali,
                  kako s 450 dolarji, kolikor zdaj znaša naša zdravstvena poraba na glavo prebivalca
                  na leto, obdržati dosedanji nivo zdravstvenega varstva in vzdržati korak s svetom.
                  450 dolarjev letno nas komaj še uvršča ob bok Grčije in Portugalske, ki pa v
                  zadnjih letih na področju zdravstvene porabe hitro napredujeta. Za zdravstvo
                  namenjajo Združene države 2.900 dolarjev na prebivalca, Luxemburg 2.500, Švica
                  2.200, Kanada 1.900, Švedska in Nemčija 1.700 in Japonska 1.500 dolarjev na
                  prebivalca. Kaj ob tem pomeni naših 450 dolarjev? Je to premalo ali preveč oz.,
                  koliko bruto domačega prihodka pa te številke predstavljajo drugod. Kanada je leta
                  1975 namenjala 7,2% bruto domačega proizvoda zdravstvu. Leta 1991, pred dvemi leti
                  pa 9,9% bruto domačega prihodka. Združene države so pred dvemi leti za zdravstvo
                  namenile 13,2% bruto domačega prihodka, Nemčija ga večino let namenja okoli 8%,
                  pri nas se bo letos številka ob sedaj veljavni prispevni stopnji ustavila pri
                  7,2%, vendar le za obvezno zdravstveno zavarovanje. Dobro je, da poznamo te
                  podatke kadar razpravljamo o zdravstvu pri nas, čeprav so primerjave z razvitimi
                  ekonomijami vselej težavne in sporne. Nerazviti svet, na drugi strani, pa namenja
                  zdravstvu bistveno manj. Zato pa so tudi zdravstveni problemi tam povsem drugačne
                  narave kot pri nas in se kažejo tudi v višjem številu izgubljenih let aktivnega
                  življenja, kar sem prej povedal. Vsaka stvar ima pač svojo ceno in svoje
                  posledice.</p>
               <p>V zadnjem času ves čas poslušamo in zdi se mi pravilno, da Slovenija mora oživiti
                  svoje gospodarstvo in da je razmeroma nizka cena našega dela ena od prednosti pri
                  tej oživitvi. Ali pa to tudi pomeni, da bomo slabo delo še naprej enako
                  nagrajevali kot dobrega. Pri nas je slabo delo predrago, dobro pa prepoceni, ker
                  še vedno ustrezno ne nagradimo dobrega dela, strokovnosti, inventivnosti in
                  znanja, čeprav bomo šli naprej lahko samo s temi vrednotami. In tu se vračam na
                  prej omenjeno vprašanje motivacije, pa pri tem ne mislim le na plače. Že dalj časa
                  smo pri nas priče sistematične demotivaciji naše družbe. Poudarjanju zgolj
                  negativnega, prepričevanje ljudi, kako je vse zanič in komaj kakšnega upanja
                  vredno. To je neodgovorno in nevarno početje, ki nas ne pelje nikamor in ki slabo
                  vpliva na družbeno, ekonomsko in politično zdravje slovenske družbe. Pospešuje pa
                  tudi vse prej naštete negativne družbene kazalce: nesreče, izgubljena delovna
                  leta, nizko rodnost, alkoholizem, odvisnost od drog in samomor. Opravičujem se za
                  to neprijazno ugotovitev, vendar pa jo moram izreči zato, ker plaz zdravstvenega
                  varstva skuša breme teh pojavov zmanjšati tudi s vzpodbujanjem ustvarjalnih in
                  pozitivnih lastnosti naših ljudi. Hvala lepa.</p>
            </sp>
            <sp xml:id="SDZ1-Redna-12-1993-10-28.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prehajamo k tistemu delu razprave, ko imajo besedo predstavniki
                  poslanskih skupin. K besedi se je prijavil gospod dr. Janko Predan za Zelene -
                  Ekološko socialno stranko. Prosim.</p>
            </sp>
            <sp xml:id="SDZ1-Redna-12-1993-10-28.sp88">
               <speaker>JANKO PREDAN:</speaker>
               <p>Spoštovani predsedujoči, gospe in gospodje! Zeleni - Ekološka socialna stranka
                  menimo, da je to najboljši dokument s področja zdravstva v zadnjih 25 letih pri
                  nas. Dokument opredeljuje smernice Svetovne zdravstvene organizacije <q>"Zdravje vsem
                  do leta 2000"</q> in izpeljavo teh smernic v naši državi ter jih seveda prilagaja
                  našim razmeram in našim posebnostim. Opredeljuje prioritetne cilje razvoja skrbi
                  za zdravje in postavlja zdravje v ospredje. V prilogah pa nudi pomembne podatke,
                  ki so uporabni tako strokovnjakom kot tudi drugim, ki jih zdravje zanima in
                  zdravstvo zanima ali se zdravstva dotikajo. Predlog plana zdravstvenega varstva do
                  leta 2000 določa strategijo razvoja in poudarja lastno skrb državljana za zdravje.
                  Določa prioriteto cenejšim oblikam zdravstvenega varstva, to je osnovnemu
                  zdravstvenemu varstvu in nakazuje interdisciplinarnost pri procesu varovanja
                  zdravja prebivalstva. S tem nas uvršča med zdravstveno osveščene države v
                  Evropi.</p>
               <p>Seveda pa ima ta dokument tudi pomanjkljivosti. Naštel bi tri. Pri sprejetju plana
                  kasnimo nekaj let za razvitimi državami. Sedaj bi želeli v šestih letih zaostanek
                  nadoknaditi. To se nam zdi nerealno in zato menimo, da bi bilo potrebno v planu
                  ovrednotiti, kaj smo glede na predviden obseg javnih financ in glede predvidenega
                  deleža v bruto domačem proizvodu sposobni doseči. Poznano je, da posamezne regije
                  v naši državi zaostajajo glede dostopnosti do zdravstvenih storitev, po višini
                  sredstev za zdravstveno varstvo na glavo zavarovanje osebe. Po razvitosti
                  zdravstvene službe, tu mislim na kadrovsko opremo in še bi lahko našteval.</p>
               <p>V 27. cilju pa ni nakazana pot, kako razrešiti in kako izenačiti oziroma zmanjšati
                  te razlike. Plan zdravstvenega varstva posveča že tradicionalno pozornost vsem
                  ogroženim populacijskim skupinam, kot so otroci, ženske, starostniki. Menim pa, da
                  premalo posveča pozornosti danes, po moje, najbolj ogroženi skupini prebivalcev,
                  to so moški nad 40 letom. Imamo še nekaj konkretnejših drobnih pripomb, ki smo jih
                  že predstavili na odboru. Vendar bi pa tu predstavil samo eno pripombo, ki se tiče
                  ravnanja z radioaktivnimi odpadki, ki v medicini nastopajo v veliki meri in tudi
                  skladiščenje teh odpadkov ni rešeno.</p>
               <p>Zeleni - Ekološka socialna stranka se strinjamo s sklepi odbora za zdravstvo.
                  Želimo pa, da kar je možno, kar največ pozornosti posvetite 2., 6. in pa 7.
                  sklepu. Drugi sklep daje podporo osnovnemu zdravstvu. Torej najcenejši obliki
                  zdravstvenega varstva, 6. in 7. sklep pa govorita o pripravi kombiniranega
                  programa vseh ministrstev pri realizaciji plana in o določitvi prioritet, ki jih
                  je do leta 2000 možno doseči.</p>
               <p>Predlog plana zdravstvenega varstva v Republiki Sloveniji do leta 2000 je resnična
                  novost na področju zdravstvene politike in zahteva spremembo v mišljenju tako pri
                  uporabnikih kot izvajalcih zdravstvenega varstva. Skrbeti za lastno zdravje in se
                  ne zavedati, kaj je zdravje ali se zavedati, kaj je zdravje šele takrat, ko
                  zbolimo, to je ta preskok v mišljenju. Hvala.</p>
            </sp>
            <sp xml:id="SDZ1-Redna-12-1993-10-28.sp89">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa dr. Mateja Kožuh Novak bo spregovorila za Združeno listo
                  socialnih demokratov.</p>
            </sp>
            <sp xml:id="SDZ1-Redna-12-1993-10-28.sp90">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Žal, ugotavljam, da se nam v veliki verjetnosti
                  utegne zgoditi, da bo ta dokument ostal samo dokument, ker, kot kaže, interes
                  poslancev Državnega zbora za ta dokument ni prav velik. Ker nas je zelo malo
                  tukaj. Dokument je tako, kot so rekli moji predhod- niki, izjemen napredek v
                  slovenskem prostoru. Prvič zato, ker je prvi poizkus interdisciplinarnega
                  obravnavanja zdravja. Res je, da ostaja samo pri poizkusu, ampak glede na to, da
                  je prvi, če bomo naše obnašanje do problematike zdravja bistveno spremenili, bo ta
                  poizkus v nekaj letih postal res  odličen načrt, kako izboljšati zdravje,
                  kvaliteto zdravja in podaljšati življenje prebivalcem Slovenije. Dokument bazira
                  na analizah, ki jih vsaj dve desetletij nismo imeli v slovenskem prostoru. Vem, da
                  je zadnja odlična publikacija tam iz začetka 70. let. Torej je tudi poslancem
                  lahko del tega dokumenta baza za vaše ocene in ukrepanje v vašem prostoru in tukaj
                  v Državnem zboru.</p>
               <p>Z dokumentom se približujemo drugim članicam Svetovne zdravstvene organizacije.
                  Zelo veliko, ne samo v Evropi, jih je dlje, kot smo mi. Menim, da je to zelo
                  pomembno, predvsem zaradi tega, ker so osnovni dokument, na katerem bazirajo
                  večina našega dokumenta, naredili največji svetovni strokovnjaki na področju
                  varovanja zdravja.</p>
               <p>Zelo pomembno je tudi, da je nastal kot poizkus zdravstvenih delavcev, razširiti
                  problem problematike zdravja s področja zdravstvenega varstva. Res, da je ostal
                  samo pri poizkusu. Začetek dokumenta je varovanje zdravja in dokument se konča s
                  tem, kaj bomo naredili na področju zdravstvenega varstva. Ampak, ponovno
                  poudarjam, naslednji dokument, ki upam, da bo prišel čez nekaj let, bo prav
                  gotovo, če se bomo potrudili in obravnavali zdravje interdisciplinarno, bistveno
                  boljši.                                                 To je tudi slabost tega
                  dokumenta, kar pa ne zmanjšuje njegove vrednosti, v tem smislu, da bi ga ne
                  sprejeli. Ravno to, da ga je večinoma pisala ena sama stroka in da je prevelik
                  poudarek zdravstvenemu varstvu.</p>
               <p>Rada bi povedala samo en primer, zakaj moramo zdravje obravnavati
                  interdisciplinarno. Že leta 1926 je v tem nekdanjem jugoslovanskem prostoru
                  izjemen vizionar prof. Štampar govoril, da je zdravje predvsem ekonomska postavka,
                  prej kot humana postavka. Razvite dežele seveda to ekonomsko ceno že zadnjih 20
                  let pospešeno izračunavajo in zaradi tega tudi pristopajo k reševanju problematike
                  zdravja interdisciplinarno, ker, kot sem rekla, zdravstvo lahko rešuje
                  problematiko zdravja samo nekako do 20%. V Nemčiji so izračunali, da jih stane en
                  umrli v prometni nesreči 730.000 nemških mark, v ZDA od 200 do 500.000 dolarjev.
                  Težje poškodovani stane državo 150.000 mark in lažje poškodovani 50.000 v Nemčiji.
                  V Sloveniji so strokovnjaki Sveta za vzgojo in preventivo v cestnem prometu
                  izračunali, da je cena prometnih nesreč letno 300 milijonov dolarjev. Če bi
                  pristopili interdisciplinarno, bi seveda hitro našli denar za ceste, pa še za kaj
                  drugega.</p>
               <p>Kaj pravzaprav moramo narediti, da bomo število umrlih zaradi prometnih nesreč, ki
                  jih je pri nas okrog 500 na leto, zmanjšali? Zelo sem bila vesela, ko je parlament
                  sprejel zakon o gradnji cest. Bistveno moramo izboljšati ceste. Zdravstvo tukaj
                  nima drugega narediti, kot podpreti. Zelo podpiram nabavo novih avtomobilov, žal,
                  pa seveda premalo podpiramo drugo stran. Tisti, ki pa nimajo denarja za nove
                  avtomobile, bodo pa vozili vedno starejše. In to je nevarnost, ki se ji moramo
                  nekako izogniti v Sloveniji, in kjer parlament lahko nekaj naredi, da bomo imeli
                  na voljo poceni avtomobile, tudi za tiste, ki sedanjih lepotcev na cestah ne
                  morejo plačati.</p>
               <p>V reševanje tega problema posega produkcija in prodaja alkohola. Zelo veliko
                  nesreč je zaradi alkohola. Sem posega vzgoja, kako vzgojiti slovensko populacijo.
                  Že večkrat sem rekla, da je alkohol v bistvu največji zdravstveni problem v
                  Sloveniji, kako vzgojiti slovensko populacijo k zdravemu načinu pitja alkohola.
                  Brezposelni ljudje se povsod v vseh deželah sveta bolj zatekajo k zdravju
                  škodljivim načinom življenja.                                          Kako rešiti
                  brezposelnost? Gradnjo železnic smo včeraj videli, načrt gradnje železnice. Kako
                  spraviti z naših cest velike tovornjake.</p>
               <p>Želela sem vam samo prikazati, kako zelo kompleksno je reševanje samo poškodb v
                  prometu. Seveda je pa ravno tako, ali pa še bolj komplicirano reševanje
                  problematike prezgodnje umrljivosti, zaradi kroničnih bolezni. Zaradi tega vas
                  prosim, da dokument podpremo in pa da resnično zahtevamo od Vlade, da v naslednjem
                  letu, prav vsako ministrstvo - nekdo je prej rekel, tista ministrstva, ki lahko
                  rešujejo problematiko zdravja. Vsako ministrstvo v Vladi mora reševati svoj del
                  problematike zdravja. V Sloveniji je zelo velik problem poškodb pri delu. Zlasti
                  problem poškodb pri delu mlade populacije. 3-krat, 4-krat pogosteje se poškodujejo
                  mladi delavci med 15 in 24 letom kot starejši. Nedvomno moramo skrbeti, da to kar
                  bomo industrije kupovali, kar bomo kupovali tehnologije, mora biti priležna
                  delavcu. Do sedaj smo v Sloveniji reševali problematiko varstva pri delu tako, da
                  smo delavca prilagajali stroju. Torej, to je že zdavnaj v razvitem svetu presežen
                  problem. Stroje in delovno okolje moramo prilagajati delavcu.</p>
               <p>Eden od ključnih problemov pri analizah, ki so jih delale države, kjer že tečejo
                  aktivnosti v smislu varovanja zdravja je, da je poleg zdravstvenih delavcev, ki
                  jih je treba osvestiti, da niso oni edini, ki lahko rešujejo problem zdravja, s
                  tem pa ko se osvestijo, nehajo zavirati druge aktivnosti, aktivnosti drugih strok,
                  kar se pri nas še dogaja. Zdravstveni delavci se bojijo, da posegajo psihologi,
                  sociologi, informatiki, gospodarstveniki v njihovo področje. Poleg tega moramo
                  tudi premagati ignoranco politikov. In zaradi tega bi končala svoj govor s tem, da
                  vas prosim, da ko bomo drugič razpravljali o drugih dokumentih, ki morajo slediti
                  temu dokumentu, da motivirate vaše kolege, ki so sedaj zunaj dvorane, da se
                  usedejo tukaj in aktivno participirajo pri reševanju problematike, prav vsakogar
                  med nami. Hvala lepa.</p>
            </sp>
            <sp xml:id="SDZ1-Redna-12-1993-10-28.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu svoje poslanske skupine? Gospod Janez
                  Podobnik, izvolite.</p>
               <p>Uvodne besede gospoda ministra, so se nekaterih tako prijele, da so šli takoj na
                  sprehod.</p>
            </sp>
            <sp xml:id="SDZ1-Redna-12-1993-10-28.sp92">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! V poslanski skupini
                  Slovenske ljudske stranke pozdravljamo ta dokument in ga razumemo kot uspeh      
                                                         interdisciplinarne strokovne ekipe na
                  področju zdravstva. To je dokument, s katerim se tudi slovenska država lahko
                  ustrezno primerja z drugimi razvitimi državami.</p>
               <p>Gospod minister je v svojem uvodu zelo dobro trasiral - da tako rečem - razpravo
                  ob tem dokumentu. Namreč, lahko rečemo, da je kvaliteta državljanov na področju
                  zdravstva, da je prihodnost na tem področju vprašljiva oziroma, da se znižuje.
                  Mislim, da so bile njegove besede zelo na mestu, da so bile zelo premišljene in
                  globoke in na nek način pokazale na vso dimenzijo tega problema. O zdravstvu se
                  premalo govori v slovenskem prostoru.</p>
               <p>Ena od ugotovitev, ki je prisotna v delih strokovnjakov, predvsem ekonomistov in
                  sociologov, in tudi politikov ne nazadnje - to je bila ena glavnih tem v
                  predvolilni bitki v Ameriki in gospod Clinton, predsednik, je najverjetneje tudi s
                  tem dosegel veliko, morda, odločimo prednost - je bilo vprašanje:  na področju
                  zdravstvenega varstva ni najpomembnejši problem hitre rasti porabe, ampak očitno
                  nemoč, da bi to rast ustavili. Na kakšen način to rast ustaviti, pa ob tem ne
                  prizadeti ljudi, ki nekje živijo? To je seveda obče človeški problem, ki je lahko
                  tudi politični problem.</p>
               <p>Vzroki, ki jih je že gospod minister navedel, so še nekateri. Torej, glavni
                  problem kompletne zahodne civilizacije je staranje prebivalstva. To je očitno in
                  tudi to je eden od glavnih razlogov, da je to rast s sredstvi za zdravstvo zelo
                  težko ustaviti, ne da bi pri tem ljudi prizadeli.  </p>
               <p>Drugi argument je, da v zdravstvo, logično, iz dneva v dan vdirajo tehnološke
                  inovacije in ga zato dražijo. Povečuje se število kroničnih bolnikov, s tem se
                  tudi povečujejo sredstva za ta namen in tudi eden od argumentov, ki bi bilo morda
                  dobro o njih govoriti, povečuje se moč farmacevtskih industrij in tudi
                  zavarovalnic. To sta dva sklopa, ki sta zelo močna, ki delujeta na principu moči
                  in nekako, ker sta zelo dobro organizirana, velikokrat premagata tako državo,
                  predvsem pa kliente.</p>
               <p>Torej ob tem vprašanju se potem postavlja vprašanje, na kakšen način zmanjševati
                  oziroma omejevati porabo na področju zdravstva. Izraz poraba je lahko sporen,
                  ampak ga uporabljamo, ker vemo, tu gre za denar in sredstva za te namene.</p>
               <p>Zakaj je to oteženo? Jaz bi, tudi kot zdravnik, povedal, da je prvi argument, ki
                  je tu, je seveda poklicna etika zdravnikov. V vsakem primeru bolezni sem dolžan
                  porabiti vsa sredstva in vse znanje, da nekomu pomagam. To se pravi, v principu je
                  vsaka racionalizacija sredstev, ki bi zmanjševala učinkovitost intervencije
                  zdravnika oziroma zdravstvenega osebja, je v tej luči nemoralna. Drugi argument pa
                  je načelo enakosti.</p>
               <p>Če morda lahko zagovarjamo, torej, če ne zagovarjamo načela enakosti, recimo na
                  področju izobraževanja, recimo, na področju zaposlitve, pa je tako rekoč nemogoče
                  zagovarjati to načelo v primeru dostopa do zdravstvenih storitev. Tu moramo pač v
                  principu zagovarjati načelo enakosti.</p>
               <p>Nekaterih teh dilem se dotika tudi ta dokument in v tem smislu potem podpiram,
                  podpiram pa tudi usmeritve odbora, ki so pravzaprav zelo dobro izhodišče tudi
                  Vladi, ki pa je že odgovorila na nekatere pomisleke. Prav tako je Vlada odgovorila
                  na nekatera stališča Državnega sveta.</p>
               <p>Poudaril bi poseben status zdravstvenih domov po naših občinah. Ena od specifik in
                  uspehov organizacijskega pristopa na tem področju je prav tako imenovana domskost.
                  Zdravstveni domovi so v tem smislu bili specifikum, po tem smo znani v Evropi, saj
                  smo dosegli nek nivo, na katerega smo bili lahko upravičeno ponosni.</p>
               <p>Gospod minister je opozoril, da so nekateri zakoni, najbolj važen je zakon o
                  zavodih, ki so ustanoviteljstvo prenesli na občine in ker smo - danes smo že tudi
                  o tem govorili - v občutljivem trenutku reforme lokalne samouprave, delno pa tudi
                  državne uprave, se lahko zgodi, da bodo zdravstveni domovi po občinah dobesedno
                  izviseli. Mislim, da je ta drugi sklep odbora v tem smislu zelo na mestu in
                  pričakujem, da bo tudi ta razprava izzvala ustrezne službe, kajti občine same tega
                  problema nikakor ne bodo mogle razrešiti. Hvala lepa.</p>
            </sp>
            <sp xml:id="SDZ1-Redna-12-1993-10-28.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Prosim, gospod Ignac
                  Polajnar za poslansko skupino Slovenskih krščanskih demokratov.</p>
            </sp>
            <sp xml:id="SDZ1-Redna-12-1993-10-28.sp94">
               <speaker>IGNAC POLAJNAR:</speaker>
               <p>Hvala lepa gospod predsedujoči. Spoštovani poslanci in poslanke! V naši poslanski
                  skupini smo bili nekoliko v zadregi, kdo naj bo tisti, ki naj govori v imenu
                  poslanske skupine. Zlasti pa se mi zdi pomembno poudariti nekaj, kar se je tu
                  zgodilo. Mislim, da so bile besede ministra - vsaj po naši oceni - tisto, kar je
                  temu dokumentu dalo še posebno težo, vsaj zame osebno, pa veliko več vredne kot pa
                  samo ta papir. Namreč, razmišljanja, ki jih je podal tu minister, so nam zelo
                  blizu, da jih takoj podpišemo - prepričan sem - vsi naši poslanci ali pa tudi naša
                  stranka v celoti. Tu so bile izpostavljene nekatere dileme, ki so gotovo temeljne
                  za slovensko prihodnost in dovolite, da se tudi jaz nekoliko navežem na te
                  besede.</p>
               <p>Zlasti bi se vprašal - ne toliko na podlagi tega dokumenta, ki je gotovo dober,
                  zlasti mislim, da je strokovno dober; strinjati se je mogoče s tistimi, ki
                  opozarjajo, da bi moral še bolj upoštevati načelo interdisciplinarnosti, ampak
                  mislim, da ga že precej upošteva, da bi pa morale tudi druge stroke tu bolj
                  upoštevati prvine zdravstva ali zdravja kot so jih upoštevale do sedaj. Se pravi,
                  da ni samo ta dokument poklican, da je interdisciplinaren, temveč bi morali tudi
                  drugi dokumenti, ki govorijo o drugih področjih, govoriti o zdravju veliko več kot
                  govorijo. Po našem prepričanju je vprašanje zdravja vprašanje naše mladosti. Zakaj
                  ta teza? Zaradi tega, ker mislim, da tudi starejši ljudje lahko ostanejo mladi, ne
                  samo v tem smislu, da so zdravi, čeprav je to verjetno eden temeljnih pogojev,
                  ampak je mladost navsezadnje tudi stanje duha. Kaj je mladost? Mladost je zagotovo
                  stanje, v katerem imamo veliko optimizma, veliko upanja. Mladost je tudi stanje, v
                  katerem je veliko zaupanja, in to zaupanje je seveda zelo pomembno. Mladost je
                  tudi stanje, v katerem smo ali znamo biti veliko bolj strpni kot smo potem, ko
                  prihajamo v zrela leta, ki so včasih veliko bolj neumna leta kot pa so leta naše
                  mladosti. In mladost je navsezadnje veliko ali včasih preveč razigrana - kot
                  mislijo kdaj starejši - ampak je verjetno tudi to temelj našega zdravja. In še
                  nekaj je pomembno: mladost je tudi nepreračunljiva, česar pri starejših ne bi
                  mogli vedno reči in je tudi pomembno.</p>
               <p>Zakaj govorim o teh stvareh? Govorim preprosto zato - kar je tudi minister prej
                  poudaril - ker je Slovenija ta hip očitno dežela, ki jo mnogi skušajo naslikati
                  kot deželo črnih senc ali kot črno deželo. In jaz mislim, da je to temelj našega
                  problema, ki se mu reče <q>"slovensko zdravje"</q>. Slovensko zdravje se navsezadnje
                  začenja pri zdravju slovenskega duha ali pri zdravju duha samega. Če tega zdravja
                  duha ni, potem je zaman govoriti o zdravju telesa itn. Če namreč obstaja zdravje
                  duha, če jaz zase mislim, da moram biti zdrav na duhu, potem bom dnevno poskrbel -
                  kolikor mi seveda Bog da <stage>(oprostite tej tezi)</stage> - tudi za svoje
                  lastno telesno zdravje. In tu mislim, da je ta temelj, na katerem bi moral graditi
                  vsak sam. Nanaša pa se to na vprašanje odnosa do življenja. Ali bomo rekli
                  življenju, da ne pomeni samo to, ali se bomo odločali za več otrok; ali bomo rekli
                  življenju, da pomeni, ali se jaz vsak dan odločim, da hočem ostati zdrav na duši
                  in telesu - kot se temu lepo reče. In to je zame ali za nas bistveno - ostati
                  zdrav na duši in telesu. Ko, npr. tekam okrog po gozdovih in po hribih sem in tja,
                  sem prepričan, da vsi Slovenci tečejo, da vsi Slovenci plezarijo, kolesarijo,
                  smučajo, itn., toda očitno srečuješ vedno iste ljudi. Po drugi strani pa poslušam
                  in berem, koliko Slovencev v zrelih letih pobere infarkt, koliko jih pobere kap in
                  tako naprej. In ko začneš razmišljati, ali si tistega tudi kdaj srečal na takih
                  poteh, ugotoviš, da si ga res bolj poredko srečal. In to je tisto vprašanje odnosa
                  do življenja. Vprašanje tega, koliko življenje v bistvu stane, ali koliko zdravje
                  stane. In jaz trdim: zdravje je zelo draga zadeva, samo ni pa toliko draga, kot je
                  draga bolezen. In zato je v življenje koristno vlagati. Vlagati v življenje ali v
                  zdravje pa pomeni: včasih kaj tega, kar mislimo, da je najbolj nujno za življenje
                  - recimo kaj materialnega - preprosto pustiti ob strani in vložiti v življenje
                  samo. Mislim, da so to tiste prvine, ki se jih včasih kar premalo zavedamo.</p>
               <p>In ko govorimo o stanju duha, tudi političnega duha v Sloveniji, bi pa - dovolite
                  mi, rekel tudi to-le. Nam, ki smo tu gotovo vsi politiki; tudi če kdo trdi, da ni
                  politik, bodo ljudje rekli, da je politik in imajo prav, da tako rečejo - da bi
                  bilo v Sloveniji veliko manj nestrpnosti, veliko manj teh sporov, za katere
                  mislimo, da so nepremostljivi, če bi mi, ki sedimo v tem Državnem zboru, vedeli,
                  kaj početi sami s seboj; če bi dnevno sami sebe srečali. In mislim, da je ena
                  najboljših terapij - gospod predsedujoči pa je prej že omenil, ko je postavil
                  hipotezo, da so verjetno mnogi odšli ven tekati. Bilo bi prav zdravo, ko bi to res
                  počeli, ker sem prepričan, da bi se potem veliko bolj racionalno odločali, veliko
                  manj bi bilo potrebno govoriti, ker bi več razmišljali in bi hitreje prišli do
                  jasnejših rešitev. To preprosto po mojem prepričanju tako tudi je in tu moramo
                  kakšno kritiko vzeti tudi nase. In odgovornost nas kot javnih delavcev je zagotovo
                  tudi ta, da skrbimo za zdravje telesa in zdravje duha, ali pa <stage>(bi
                     rekel)</stage> je to celo naša prva naloga, ker mi smo tisti, ki na nek način
                  predstavljamo slovenski narod ali pa slovenske državljane.</p>
               <p>In ko se pogovarjamo o tem odnosu do življenja in o tem strahu, kako stara postaja
                  Evropa, zagotovo vse to drži. Ne bi bilo pa seveda prav, ko bi rekli, tako je, ne
                  da se nič spremeniti. Če namreč rečemo tako je in ne da se nič spremeniti, že v
                  naprej pristajamo na tezo, da je to tudi prav, da je tako. Jaz pa trdim, da to ni
                  prav, da mora ljudstvo ostati mlado, ne samo fizično, tudi duhovno in da se mora
                  pa fizično pomlajevati. Zdaj je to temeljno vprašanje v Sloveniji, ali bo
                  prihajalo do hitrejšega fizičnega pomlajevanja in tule ne bo dovolj samo to, za
                  kar si prizadeva ministrstvo za zdravstvo, za kar si prizadeva tudi ta dokument,
                  skozi tisto kar pač mora poskrbeti. Tu bo šlo seveda za odločitve tudi drugih
                  sektorjev in ko se bomo pogovarjali že v proračunu o teh vprašanjih, bomo morali
                  seveda to misel zajeti tudi v našo odločitev, kam bomo vložili denar naslednje
                  leto. Celo eno bistvenih odločitev bomo morali sprejeti in zato je za nas tako
                  pomembno, ko poudarjamo vrednoto, ki se ji reče življenje, ki se ji reče veselje
                  do življenja. Poudarjamo jo zaradi tega, da si Slovenci res vemo ob tem problemu,
                  kako nevarno je, če se bo ta, recimo, krivulja padanja slovenske rodnosti, tako
                  nadaljevala. In za konec. Dovolite, da ponovno povem to, kar sem vmes že povedal.
                  S tem, ko smo Državni zbor, ki ima v rokah škarje in platno, ko ima v rokah
                  odločitve, vsaj pri sebi začnimo pri tej stvari. Če bomo začeli pri sebi, potem
                  mislim, da bomo vrnili tudi nekaj Sloveniji tistega zaupanja, ki ga ta hip pa
                  zagotovo potrebuje. Ko bo imela zaupanje, mislim da bo imela tudi več upanja.
                  Hvala.</p>
            </sp>
            <sp xml:id="SDZ1-Redna-12-1993-10-28.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Da, gospod Tone
                  Partljič, poslanska skupina Slovenskih liberalnih demokratov.</p>
            </sp>
            <sp xml:id="SDZ1-Redna-12-1993-10-28.sp96">
               <speaker>TONE PARTLJIČ:</speaker>
               <p>Kolikor smo lahko o tem planu govorili, ga seveda LDS podpira. Hkrati pa bi omenil
                  že prvo nevarnost, ki se delno tiče tudi mene. Kako nas pravzaprav ministrove
                  besede in plan navdihuje k novim besedam. Dobrohotno bi nagradil še gospoda
                  Polajnarja, ki je tu govoril. Vidim, da se tudi spreminja ta odnos, prej smo
                  govorili zdrav duh v zdravem telesu, zdaj bomo govorili zdravo telo v zdravem
                  duhu. Ampak ne govori samo ironično, ker je nekaj na stvari. Že na odboru sem
                  izrazil eno osebno bojazen, pa je tudi kakšen predgovornik rekel. Paziti moramo,
                  da ne bomo okoli tega verbalizirali, tudi naslov je Plan, da nas ne bi zapeljalo v
                  to, ko smo velikokrat imeli planske dokumente. Strinjam se, da je treba potem biti
                  previden iz leta v leto pri proračunu in te stvari, besede spraviti v dejanje.
                  Človek je namreč vesel, da sreča ministrstvo, pa navsezadnje res tudi ministra s
                  priimkom in imenom, ki ni samo obrambni minister, ampak še kakšen drug, ki ima
                  vizijo svojega razvoja, je prodoren in tudi na neki način v tej stvari agresiven
                  in zato mislim, da je to reč treba absolutno podpreti.</p>
            </sp>
            <sp xml:id="SDZ1-Redna-12-1993-10-28.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Ugotavljam, da ne in
                  prehajamo k razpravi poslank in poslancev. Pisno se je prijavil k besedi gospod
                  Tone Peršak in mu tudi najprej dajem besedo. Prosim. Repliko na kaj? Na izvajanje
                  poslanskih skupin ni replik. Prosim, gospod Tone Peršak.</p>
            </sp>
            <sp xml:id="SDZ1-Redna-12-1993-10-28.sp98">
               <speaker>ANTON PERŠAK:</speaker>
               <p>Glede na to, da je marsikaj iz konteksta tega, na kar sem hotel tudi sam
                  opozarjati, bilo že povedano, mogoče malo drugače obarvano, bom lahko zelo kratek.
                   Prav tako sem zelo pozorno prebral dokument, še posebej pa me je zanimal del, ki
                  sodi na področje preventive, preventivnega vedenja itn. Zato sem se ustavil tudi
                  jaz, posredno tudi gospod Polajnar, pri 16. cilju - zdravo življenje in sem tu
                  notri našel seveda zelo obetajoče besedilo, tako na strani 31, kot na strani 32.
                  Pri 31. strani, pod poglavjem Telesna dejavnost, pod alineami, kjer piše, kaj vse
                  bo ta država storila za to, da bodo ljudje zdravo živeli. Podpiram to, razumel sem
                  tudi gospoda Partljiča, da podpira to, kar je bilo tu povedano. Vendar moram
                  seveda v isti sapi omeniti, da ta država in ta Vlada kaj takega, ali pa volje do
                  česa takega niti malo ne kaže, recimo, v dokumentu, ki se mu reče proračunski
                  memorandum, ki ga bomo obravnavali čez 14 dni. Hočem povedati to. Strinjam se s
                  tem, da se mora najprej vsak sam odločiti, da bi živel kolikor toliko zdravo. Na
                  nek način mu je treba pa to tudi omogočiti, ker so te oblike zdravega življenja
                  različne, tudi v tem telesnem pomenu besede, in moram reči, da sem bil precej
                  razočaran, govorim zdaj o kontekstu, ker nič tega nisem našel v drugih dokumentih,
                  ki govorijo o politiki te Vlade. Ampak to je zdaj naredil že gospod Polajnar, da
                  je treba biti pozoren na to takrat, ko bomo o tistih dokumentih razpravljali, da
                  ne bo ta in še kakšen cilj iz tega plana zdravstvenega varstva ostal samo res črka
                  na papirju. Dokument sicer podpiram, mislim da je ob pripombah strokovnjakov, da
                  je najbrž dober, lahko govoriti.  Najbrž bi bilo smiselno govoriti o še bolj
                  interdisciplinarnem pristopu, ampak mislim, da je dokument eden redkih, ki jih
                  dobimo, ki je vreden spoštovanja z naše strani.</p>
               <p>V zvezi s tem bi pa omenil še nekaj, kar prihaja tudi iz konteksta tega, kar je
                  govoril gospod minister. To je problem, o katerem bi tudi tu veljalo razmišljati.
                  To je problem preobremenjenosti ali preutrujenosti slovenskih ljudi. Mislim da je
                  s tem povezano marsikaj od tega, o čemer je govoril gospod minister in to je tudi
                  politični problem. Odnos do tega vprašanja, kako Slovenci živijo, kako delajo,
                  kakšne posledice ima ta način življenja za njih, kajti to vodi do nekaterih
                  posledic, o katerih piše v tem dokumentu in o katerih je govoril gospod minister
                  in to je seveda povezano z mnogočem. To je povezano z mentaliteto, nekaterih
                  stvari se ne da spremeniti. In bi bilo nesmiselno poskusiti spremeniti, ampak o
                  nekaterih stvareh bi pa bilo dobro včasih razmišljati in govoriti tudi tukaj in
                  poskušati razmisliti ob odpravi vzrokov za to, zakaj je stanje tako. Tega si
                  seveda nisem jaz izmislil, to so ugotovili že mnogi kvalificirani ljudje. O
                  posledicah in vzrokih za to, bi pa morali tudi mi, kot rečeno razmišljati.</p>
            </sp>
            <sp xml:id="SDZ1-Redna-12-1993-10-28.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Pisno se je prijavil k razpravi gospod Jure Malovrh, prosim.</p>
            </sp>
            <sp xml:id="SDZ1-Redna-12-1993-10-28.sp100">
               <speaker>JURIJ MALOVRH:</speaker>
               <p>Spoštovane poslanke, spoštovani poslanci, gospod podpredsednik! K razpravi me je
                  spodbudila razprava gospoda Janeza Podobnika. Ljudje na terenu ugotavljamo, da smo
                  prebivalci po Sloveniji diferencirani. Pri različnih cenah zdravstvenih storitev
                  in zato tudi v različni vrednosti zdravstvenega programa na prebivalca Slovenije
                  so posledica zatečenega stanja organiziranosti zdravstvenega varstva. Jasno je, da
                  so pred leti imela velika mesta dobro razvito in revna območja slabo razvito
                  zdravstveno službo, ki so jo financirale bivše samoupravne interesne skupnosti in
                  to samoupravne interesne skupnosti za zdravstvo. Ta razlika se ohranja še
                  danes.</p>
               <p>Uvedba enotnega ali enakega zdravstvenega zavarovanja za državo Slovenijo ni
                  prinesla tudi enakih izdatkov na posameznega Slovenca, ampak je ohranilo način
                  samoupravnih interesnih skupnosti delitve denarja z obljubo, da se bo to stanje v
                  5 letih izravnalo. Iz lastnih izkušenj tega ne verjamemo, saj je bila v letu 1992
                  razlika v ceni, izražena v odstotkih za Zdravstveni dom Šentjur in iz občine iz
                  katere prihajam in sicer 91,72 in za regijo Kranj 133,28. To se pravi, da je
                  razlika v odstotkih skoraj 50%.</p>
               <p>V istem času pa je bila verjetnost programa na prebivalca v Šentjurju 5.017 in v
                  seštevku vseh občin ljubljanske regije, 7.116. V letošnjem letu se financiranje za
                  Zdravstveni dom Šentjur ni bistveno popravilo tako, da naštete velikanske razlike
                  obstajajo še naprej.</p>
               <p>Torej, pretežni del revnih območij, kjer je zaradi revščine več bolezni, je proti
                  meščanom v diskriminatornem položaju. Lahko bi celo rekli, da gre za neko načelo
                  <q>"apart heida"</q>. Sicer je to zelo grobo povedano.</p>
               <p>Z enako izhodiščno osnovo oziroma za enako izhodiščno ceno na nivoju države
                  Slovenije bi dosegli naslednje. Odpravljena bi bila zdravstvena diskriminacija v
                  zdravstvenem varstvu. Pospešili bi racionalizacijo v osnovnem zdravstvu, saj bi
                  enaka cena prisilila sedanje zdravstvene domove v reorganizacijo. Olajšana bi bila
                  odločitev zdravnikov in drugih zdravstvenih delavcev, da se privatizirajo ali pa
                  da ostanejo še naprej v javnem zavodu. Enake izhodiščne cene bi bile odraz pravne
                  države in ne političnih manipulacij. Prišlo bi do večjega finančnega reda in do
                  enostavnejšega finančnega poslovanja. Ker menim, da so cenovno diskriminatorna
                  razmerja v osnovnem zdravstvu posledica političnih manipulacij, bomo zahtevali od
                  Vlade, da rešijo ta opisani problem. S tem problemom, katerega so mi nakazali
                  zdravstveni delavci našega zdravstvenega doma in ki ga lahko tudi potrdijo
                  zdravniki, ki so v našem parlamentu, res želim, da se v tem planu do leta 2000 te
                  razlike tudi odpravijo. Hvala lepa.</p>
            </sp>
            <sp xml:id="SDZ1-Redna-12-1993-10-28.sp101">
               <speaker>PODPREDSEDNIK DR. LEV KREFT:</speaker>
               <p>Hvala lepa. K besedi se je prijavil gospod mag. Janez Jug, izvolite. Za njim bo na
                  vrsti dr.Mateja Kožuh Novak.</p>
            </sp>
            <sp xml:id="SDZ1-Redna-12-1993-10-28.sp102">
               <speaker>MAG. JANEZ JUG:</speaker>
               <p>Nekaj bi še rekel gospodu Polajnarju pa našemu Tonetu prej, ko sta govorila o
                  Slovencih. Slovenci znajo tudi lepo <q>"figo v žepu držati"</q> pa včasih se tudi lepo
                  zlažejo.</p>
               <p>Kar se tiče dokumenta, je za gospoda ministra pa za celotno zdravstvo zelo slaba
                  tolažba, če boste vi samo govorili odličen dokument, odličen papir, odlični
                  strokovnjaki. Po moji oceni je glavni greh tega problema v tem, ker je v glavah
                  Slovencev to zdravstvo še vedno potrošnja. Menim, da bi moral ta dokument imeti
                  naslov <q>"investicija v človeka"</q>. Bom pojasnil, mislim debatiram strogo ekonomsko,
                  da me ne bo kdo repliciral na kakšno drugo zadevo. Poglejte, človek se rodi,
                  najprej investirajo v njega starši, potem šola, zdravstvo itd., in ko je ta
                  investicija stara 25 let, mora iti v produkcijo, ker  Slovenija čaka od njega, da
                  bo ustvaril družbeni pridelek. Kaj se dogaja s to investicijo? Poglejte, 30% te
                  investicije je na cesti. Ne vem točnih podatkov, 20%, 15% je bolno, narkomanov
                  itd. In od te silne investicije ostane 15%, jaz malo pretiravam, ostane zmožno
                  ustvarjati nacionalni dohodek. Sedaj bi pa prosil, da, ko bomo govorili o teh
                  stvareh, da bo gospod minister tudi povedal. V času, ko bi morala ta investicija
                  vračati to, kar je bilo v njo vloženo, kakšne težke izgube imamo v nacionalnem
                  dohodku. To je čista resnica. O tej jaz tudi debatiram.</p>
               <p>Druga zadeva, kjer bi se tudi rad vključil v to zadevo, je o tem dokumentu.
                  Seveda, ker govorim ekonomsko je tudi ta, doseči čim večje učinke s čim manjšimi
                  sredstvi. Podpiral sem misel dokumenta, da se vrže v primarno zdravstvo itd. Ker
                  se mi zdi, da je tukaj najmanjši vložek, ker pričakujem največje rezultate. In
                  tako tudi naj bo. Mislim tudi potem, ko se bo denarno podprlo in v izvajanju. Bi
                  pa gospoda ministra oziroma še tudi ljudi, ki bodo delali na tem področju, res
                  opozoril. Ne vem, kdo je napisal, meni se zdi, da je gospod Podobnik prej omenil,
                  mi imamo relativno odlično primarno zdravstvo. Da ne bi sedaj, ko hitimo v Evropo,
                  dobili ameriškega zdravstva in balkanske plače ali pa obratno. To pomeni, zadržimo
                  to kar je bilo, kar nam svet prizna in popravljajmo, ne pa spreminjati na nos na
                  vrat, ker na področju šolstva in zdravstva so to katastrofalne posledice, ki jih
                  lahko narod čuti v več rodovih. Hvala lepa.</p>
            </sp>
            <sp xml:id="SDZ1-Redna-12-1993-10-28.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa dr.Mateja Kožuh Novak. Potem pa bo besedo dobil še
                  dr. Leo Šešerko.</p>
            </sp>
            <sp xml:id="SDZ1-Redna-12-1993-10-28.sp104">
               <speaker>DR. MATEJA KOŽUH-NOVAK:</speaker>
               <p>Prosim, če mi oprostite, ker se ponovno pojavljam in kradem vaš čas, toda ne morem
                  si kaj, da ne bi bila izjemno vesela nad izvajanjem gospoda Polajnarja. Za nekaj
                  prav gotovo vem, da bodo krščanski demokrati glasovali, ko bomo ponovno dobili na
                  Državni zbor otroški dodatek; da nam bodo pomagali izglasovati to, da se poveča
                  število upravičencev v sedanjem času ekonomske stiske in da dobimo leta 1996
                  univerzalni otroški dodatek. Izjemno pa sem tudi vesela, ker upam, da bodo
                  glasovali tudi za to, da ne bomo povečevali oboroževanja, ker to dejansko ni v
                  smeri zdravja prebivalstva.</p>
            </sp>
            <sp xml:id="SDZ1-Redna-12-1993-10-28.sp105">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Leo Šešerko. Za njim bo na vrsti Ivan Sisinger.</p>
            </sp>
            <sp xml:id="SDZ1-Redna-12-1993-10-28.sp106">
               <speaker>DR. LEO ŠEŠERKO:</speaker>
               <p>Spoštovani zbor! Moram priznati, da nisem dobro razumel intervencije gospoda Juga,
                  ki je tukaj rekel, da se včasih poslanci tudi zlažejo.  <stage>(podpredsednik dr.
                     Kreft: Govoril je o Slovencih nasploh.)</stage>  Da, o Slovencih. Jaz sem
                  namreč oba predstavnika poslanskih skupin - tako krščanskih demokratov kot
                  liberalnih demokratov - ki sta tu nastopila, podprla dokument z veliko
                  naklonjenostjo, povedala, da imamo dva ministra v tej Vladi, ki imata vizijo -
                  eden je za obrambo, drugi pa za zdravstvo -, razumel tako, da govorita kot
                  predstavnika poslanskih skupin, ki bodo temu primerno tudi reagirale in glasovale,
                  ko bo govor tu o memorendumu Vlade o proračunu in seveda pri samem proračunu. Zato
                  moram reči, da se mi zdijo vsake druge pripombe, ki bi postavljale to pod vprašaj,
                  zelo neprimerne ali problematične. Opozoril bi vas samo na dve točki, kjer vidim
                  nujnost, da se ohrani sedanji vojaški proračun in da se na nekatera druga področja
                  bolje obravnavajo. Ena je tista, na katero je moj kolega Predan opozoril, da
                  nimamo danes nobenih preventivnih zdravstvenih posegov, ki bi zavarovale najbolj
                  ogroženo skupino prebivalcev Slovenije, se pravi nobenih preventivnih pregledov za
                  moške nad 40. letom - tudi v tem parlamentu ne - in da imamo, kar je gospod Jug
                  zelo primerno povedal, ta trenutek še neko mrežo evropskega zdravstvenega
                  zavarovanja, ki bi jo utegnili izgubiti in dobiti ameriški sistem, ki pa ga, kot
                  sami veste, Amerika ta trenutek intenzivno opušča in gospa Clinton zelo
                  prepričljivo in uspešno pelje skozi ameriški senat sistem zdravstvenega varstva,
                  ki je veliko bolj podoben evropskemu, kot pa je ta, ki so ga Združene države imele
                  do sedaj. Hvala lepa.</p>
            </sp>
            <sp xml:id="SDZ1-Redna-12-1993-10-28.sp107">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Sisinger.</p>
            </sp>
            <sp xml:id="SDZ1-Redna-12-1993-10-28.sp108">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Ne mislim odpirati razprave o tem
                  dokumentu, zlasti zaradi tega, ker sem na odboru, ko smo na septembrski seji
                  obravnavali ta dokument, sodeloval v tej razpravi in glasoval tudi za vseh sedem
                  sklepov, ki so bili predloženi. Vendarle pa moram reči, da sem bil pred tem
                  zasedanjem Državnega zbora, povabljen na razgovor v zvezi z dokumentom in
                  pripombami plana zdravstvenega varstva Republike Slovenije do leta 2000, ki je
                  pred nami, tudi v tistem delu, o katerem sem jaz že na septembrski seji odbora
                  govoril, kjer gre za določene dopolnilne predloge in pripombe, ki jih je na
                  Državni zbor in na naš odbor naslovila Skupnost socialnih zavodov Slovenije,
                  predvsem pa njen izvršni odbor. Ker smo takrat na sami seji matičnega odbora o teh
                  zadevah spregovorili - gre pa predvsem za poglavja, kjer je govor o varovanju
                  zdravja ostarelih občanov, o katerem je danes že nekaj govoril Janez Podobnik, gre
                  za določene standarde tudi v socialno-varstvenih zavodih - ocenjujem, da je prav,
                  da glede na to razpravo, ki je bila na seji matičnega odbora in glede na ta
                  dokument plana zdravstvenega varstva, ki smo ga že na seji ocenili kot dokaj
                  dobrega, zelo dodelanega, pa vendarle smo spoznali, da je v tem dokumentu še
                  potrebno nekaj doreči,  ker gre konec koncev za nacionalni program plana
                  zdravstvenega varstva. Zato so bili že takrat v Ministrstvu za zdravstvo   skoraj
                  veseli številnih izrečenih dopolnilnih predlogov v smeri, da bi ta dokument v
                  postopku sprejemanja doživel čim boljšo podporo tudi v našem parlamentu.</p>
               <p>Zato predlagam k sklepom matičnega odbora, ki jih že imamo pred seboj, samo
                  dodatni 8. predlog sklepa, ker ocenjujem, da mi je razgovor, ki sem ga imel pred
                  dnevi, potrdil, da je prav, da predložim ta predlog sklepa, ki ga bom tudi
                  prebral.</p>
               <p>Predlog sklepa naj bi se glasil: <q>"Predlagatelj naj prouči za drugo obravnavo
                  predlagane pripombe in predloge na plan zdravstvenega varstva Republike Slovenije
                  do leta 2000, ki jih je izoblikoval in sprejel izvršni odbor Skupnosti socialnih
                  zavodov Slovenije 5.7.1993, vezanih na varovanje zdravja ostarelih v domovih za
                  starejše in v posebnih socialno-varstvenih zavodih."</q></p>
               <p>Mislim, da je to pravzaprav del tega, kar je prav, da se prouči v končnem predlogu
                  in dajem ta predlog sklepa tudi v poznejše glasovanje, seveda ob sklepih matičnega
                  odbora.</p>
            </sp>
            <sp xml:id="SDZ1-Redna-12-1993-10-28.sp109">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima še gospod Jože Jagodnik. Izvolite.</p>
            </sp>
            <sp xml:id="SDZ1-Redna-12-1993-10-28.sp110">
               <speaker>JOŽE JAGODNIK:</speaker>
               <p>Hvala za besedo. Spoštovani zbor! Kar zadeva mene, se bom potrudil, da bomo čim
                  prej glasovali. Toda prej je bilo omenjeno, da imata samo dva ministra nekakšno
                  vizijo - minister za zdravstvo, ki nam je danes predstavil ta dokument, s tem se
                  strinjam, in minister za obrambo. Mislim pa, da bi s tem delali veliko krivico,
                  kajti nekdo bi mislil, da imamo med 17-timi ministri samo dve ministrstvi z nekimi
                  perspektivami. Minister za promet nedvomno ima vizijo narejeno, saj smo jo
                  pomagali delati; minister za tehnologijo ima nacionalni program; sektor za
                  energetiko ima nacionalni program; ministrica za delo ima svoje programe - in tako
                  naprej. Skratka, moja replika je samo v zaščito nekaterih ministrov, ki imajo tudi
                  vizionarske poglede za naprej. Hvala.</p>
            </sp>
            <sp xml:id="SDZ1-Redna-12-1993-10-28.sp111">
               <speaker>PODPREDSEDNIK DR. LEV KREFT:</speaker>
               <p>Počasi imam občutek, da poleg razprave, ki je na dnevnem redu, vsaj podtalno
                  poteka že neka druga razprava. Besedo ima gospod Tone Partljič, prosim.</p>
            </sp>
            <sp xml:id="SDZ1-Redna-12-1993-10-28.sp112">
               <speaker>TONE PARTLJIČ:</speaker>
               <p>Imam dve repliki, pa sem se pri prvi vzdržal. Meni je dostikrat v tem parlamentu
                  hudo, ko vidim, ko hočem kaj resnega povedati, pa me jemljete za šaljivca. Prej
                  sem hotel pa nekaj šaljivega povedati, pa me je vzel gospod Jagodnik zares. Jaz
                  mislim, da še imajo vsak svojo vizijo. Eden pač tako, drugi drugače.</p>
               <p>Gospodu dr. Šešerku bi pa glede na polemičen ton, ki ga je zavzel do kolega Juga
                  rekel, da je bilo to stališče LDS, ki se je v resnici v glavnem izoblikovalo s
                  sodelovanjem na odboru, da pa gospod Jug takrat še ni bil poslanec in sva pač malo
                  drugače mislila in mislim, da to kaže na demokratično in liberalno razpoloženje
                  stranke in ga jaz zato ne bi prijemal. <stage>(Aplavz)</stage></p>
            </sp>
            <sp xml:id="SDZ1-Redna-12-1993-10-28.sp113">
               <speaker>PODPREDSEDNIK DR. LEV KREFT:</speaker>
               <p>Med Štajerci ni šale. Želi še kdo besedo? Prosim, dr. Leo Šešerko, izvolite.</p>
            </sp>
            <sp xml:id="SDZ1-Redna-12-1993-10-28.sp114">
               <speaker>DR. LEO ŠEŠERKO:</speaker>
               <p>Moram povedati, da sem vašo diskusijo jemal resno. Tudi tu je ravno težava, ker so
                  namreč trije poslanci iz vaše poslanske skupine na Odboru za finance in kredit
                  glasovali za povečanje vojaškega proračuna in za to, da se vsa druga področja
                  finančno zamrznejo. To se mi zdi, da je pa v direktnem nasprotju s to diskusijo,
                  ki je bila.</p>
            </sp>
            <sp xml:id="SDZ1-Redna-12-1993-10-28.sp115">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da nihče več ne želi besede in s tem
                  zaključujem razpravo.</p>
               <p>Prehajamo k odločanju. Za odločanje imamo predlog sklepov, ki jih predlaga matični
                  Odbor za zdravstvo, delo, družino in socialno politiko, s svojim poročilom, ki
                  nima oznake datuma. Vsebuje pa sedem točk sklepov. Na te sklepe nismo prejeli
                  nobenega amandmaja. Glede na to, da nimamo točke dnevnega reda v zvezi z
                  investicijami, s skladom za investicije, mislim, da tudi dodatni predlog točke
                  sklepov, ki ga je dal Odbor za finance in kreditno monetarno politiko odpade, ker
                  ni smiseln. Govori namreč o tem, da je treba predlagano zakonodajo in investicije
                  v zdravstvenih zavodih uskladiti s predloženim planom. Mislim, da o tem sklepu
                  sedaj, ker nismo te točke sploh uvrstili na dnevni red, ne bo treba glasovati.</p>
               <p>Glasujemo torej o predlogu sklepov. Ste našli besedilo, ali vam ga vsega preberem?
                  Želite, da vam preberem vse besedilo? Ugotavljam, da ni potrebe in da imate vsi
                  pred seboj besedilo, sklepi po točkah od 1 do 7. Začenjam z obravnavo oziroma z
                  glasovanjem.</p>
               <p>1. točka se glasi: " Predlagatelj naj pri pripravi besedila nacionalnega programa
                  za drugo obravnavo prikaže realno stanje zdravstvene službe v primerjavi z Zahodno
                  Evropo, saj trditev, da po preskrbljenosti z zdravniki in bolniškimi posteljami
                  Slovenija ne zaostaja pomembno za državami Zahodne Evrope, ni odraz dejanskega
                  stanja.</p>
               <p>Želi kdo o tem predlogu sklepa razpravljati? Ugotavljam, da ne in dajem na
                  glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>2. sklep se glasi: <q>" Pri pripravi besedila nacionalnega programa za drugo
                  obravnavo naj predlagatelj določi mehanizme, kako upninskim? in finančnim
                  sredstvom zagotoviti kvalitetno zdravstvo, ter določi, na kakšen način podpirati
                  osnovno zdravstvo, da bo lahko sprejelo dodatne naloge v zvezi s projektom zdravje
                  za vse do leta 2000."</q>  </p>
               <p>Želi kdo razpravljati o tem sklepu? Ugotavljam, da ne in ga dajem na glasovanje.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo tudi ta sklep sprejeli.</p>
               <p>3. predlog se sklepa glasi: <q>" Pri pripravi besedila nacionalnega programa za drugo
                  obravnavo naj predlagatelj izdela predlog zdravstvene mreže, ki jo bo družba
                  sposobna sfinancirati in ki bo še zagotavljala kvalitetno zdravstveno oskrbo."</q>
                   </p>
               <p>Želi kdo sodelovati v razpravi, o tem sklepu? Ugotavljam, da ne in ga dajem na
                  glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta sklep sprejeli.</p>
               <p>4. predlog se sklepa glasi: <q>"Pri pripravi dokumenta za drugo obravnavo naj
                  predlagatelj oceni, ali bi bilo primerno spremeniti naslov besedila nacionalnega
                  programa."</q></p>
               <p>Želi kdo o tem sklepu besedo? Ugotavljam, da ne in ga dajem na glasovanje.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta sklep sprejeli.</p>
               <p>5. sklep se glasi: <q>" Predlagatelj naj poskuša uskladiti mnenja z Zdravniško
                  zbornico Slovenije."</q></p>
               <p>Želi kdo besedo o tem sklepu?</p>
               <p>Ugotavljam, da ne in ga dajem na glasovanje.</p>
               <p>Gospod mag. Janez Jug bo obrazložil svoj glas.</p>
            </sp>
            <sp xml:id="SDZ1-Redna-12-1993-10-28.sp116">
               <speaker>MAG. JANEZ JUG:</speaker>
               <p>Sicer ne vem, kdo je vsa strokovna mnenja dajal na ta dokument, na ta plan
                  oziroma, kako se že imenuje. Pa bi bilo prav, če mi boste pomagali, ker je veliko
                  institucij še zraven, ne samo Zdravniška zbornica. To je ena plejada zadev, pa če
                  ima eden, nima nihče izključne pravice samo eden. Naj se da cela plejada
                  strokovnih mnenj, če že glasujemo. Bi prosil. Hvala.</p>
            </sp>
            <sp xml:id="SDZ1-Redna-12-1993-10-28.sp117">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Ugotavljam da ne in dajem ta
                  predlog sklepa na glasovanje. Ugotovimo sklepčnost! <stage>(51
                  prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo ta sklep sprejeli.</p>
               <p>6. sklep: <q>" Predlagatelj naj pripravi na osnovi medresorskih uskladitev program
                  prioritet, ki jih bo možno uresničiti do leta 2000 oziroma napravi kratkoročni in
                  dolgoročni načrt izvajanja plana ter za kratkoročni načrt opredeli finančno
                  podlago."</q></p>
               <p>Želi kdo besedo o tem sklepu? Ugotavljam, da ne in ga dajem na glasovanje.
                  Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo tudi 6. sklep sprejeli.</p>
               <p>Dajem v obravnavo in glasovanje sklep, ki se glasi: "Predlagatelj naj v enem letu
                  pripravi koordiniran program vseh ministrstev, ki sodelujejo pri realizaciji plana
                  zdravstvenega varstva do leta 2000. Želi kdo besedo o tem sklepu? Ugotavljam, da
                  ne in ga dajem na glasovanje. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo tudi ta sklep sprejeli.</p>
               <p>Imamo še predlog dodatnega, 8. sklepa, ki ga je dal gospod Ivan Sisinger:
                  <q>"Predlagatelj naj preuči za drugo obravnavo predlagane pripombe in predloge na
                  plan zdravstvenega varstva Republike Slovenije do leta 2000, ki jih je izoblikoval
                  in sprejel izvršni odbor Skupnosti socialnih zavodov Slovenije dne 5.7.1993,
                  vezanih na varovanje zdravja ostarelih v domovih za starejše in v posebnih
                  socialno-varstvenih zavodih."</q></p>
               <p>Želi kdo o tem sklepu razpravljati? Ugotavljam, da ne in dajem tudi ta sklep na
                  glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo tudi ta sklep sprejeli.</p>
               <p>S tem smo sprejeli vse predlagane sklepe v zvezi s to točko dnevnega reda, zato
                  zaključujem to točko dnevnega reda.</p>
               <p>Ugotavljam, da smo med tem prejeli gradivo stališča in sklepe glede zakona o RTV
                  Slovenija in vas prosim, da do</p>
               <p>nadaljevanja zasedanja na popoldanskem zasedanju pripravite eventualne
                  spreminjevalne in dopolnilne amandmaje ter predloge k tem stališčem in sklepom, ki
                  jih vsebuje drugo dodatno poročilo k predlogu zakona o RTV Slovenija, zato da bomo
                  lahko po odmoru po 16. uri nadaljevali obravnavo te točke dnevnega reda, ki nam je
                  ostala od prej.</p>
               <p>Glede na pozno uro prehajam še k s tem povezani točki, to je naslednja <title>42.
                     TOČKA: PREDLOG SKLEPA DRŽAVNEGA ZBORA ZA ZDRAVSTVO, DELO, DRUŽINO IN SOCIALNO
                     POLITIKO</title>, ki jih je sprejel ob obravnavi vmesnega poročila o stanju na
                  področju denarnih prejemkov prebivalstva in javnih sredstev s predlogi strategije
                  za oblikovanje socialne politike Republike Slovenije in informacijo o poteku
                  aktivnosti za racionalizacijo denarnih prejemkov prebivalstva, financiranih iz
                  javnih sredstev. Predlog sklepov je torej za obravnavo zboru predložil Odbor za
                  delo, zdravstvo, družino in socialno politiko. Besedo dajem gospodu Štefanu
                  Kocipru.</p>
            </sp>
            <sp xml:id="SDZ1-Redna-12-1993-10-28.sp118">
               <speaker>ŠTEFAN KOCIPER:</speaker>
               <p>Hvala lepa. Spoštovani! Odbor Državnega zbora Republike Slovenije za zdravstvo,
                  delo, družino in socialno politiko je na svoji 14. seji, dne 8.9.1993 in
                  13.9.1993, obravnaval oba citirana dokumenta. V obširni razpravi je bilo
                  poudarjeno, da je Vlada v roku predložila vmesno poročilo, ki pa v celoti ne
                  odgovarja sklepom Državnega zbora. Objektivno je bilo namreč nemogoče v tem
                  kratkem času realizirati sklepe 11. seje Državnega zbora. Izraženo je bilo tudi
                  mnenje, da predloženo vmesno poročilo ni v skladu s sklepi Državnega zbora, zato
                  naj Vlada do naslednje seje Državnega zbora pripravi zahtevano poročilo. Prav tako
                  je bilo tudi povedano, da se ni mogoče strinjati s 4. točko vmesnega poročila, saj
                  gre za poseg v pravice invalidov, v pravico do varstvenega dodatka ter na splošno
                  za poseg v pravice upokojencev. Opozorjeno je bilo še na dejstvo, da ima vmesno
                  poročilo tudi elemente nacionalnega programa, ki pa se po veljavnem poslovniku
                  Državnega zbora sprejema v trofaznem postopku.</p>
               <p>Med obravnavo je odbor sklenil, da naj Državni zbor kljub temu, da je Vlada v
                  zahtevanem roku predložila le vmesno poročilo, obravnava predlog zakona o
                  spremembah in dopolnitvah zakona o delovnih razmerjih in predlog zakona o
                  spremembah in dopolnitvah zakona o zaposlovanju in zavarovanju za primer
                  brezposelnosti, ki sta uvrščena na dnevni red 11. seje Državnega zbora. Vse to je
                  že seveda preteklost.</p>
               <p>V skladu s 143. členom poslovnika Državnega zbora pa je odbor sklenil, da bo
                  organiziral javno predstavitev mnenj o strategiji za dograditev sistema socialne
                  varnosti v srednjeročnem obdobju in o predlogih za prilagoditev področne
                  zakonodaje. Po opravljeni obravnavi je odbor oblikoval naslednji predlog sklepov,
                  ki jih predlaga Državnemu zboru v sprejem.</p>
               <p>1. Državni zbor Republike Slovenije ugotavlja, da je Vlada Republike Slovenije v
                  roku predložila informacijo in vmesno poročilo, ki pa ni popolno.</p>
               <p>2. Državni zbor Republike Slovenije v skladu z zagotovilom Vlade, da le ta
                  namerava poročilo dopolniti z vidika racionalizacije pravic iz pokojninskega in
                  invalidskega zavarovanja pod posebnimi pogoji, pričakuje, da bo poročilo
                  dopolnjeno tudi z vidika racionalizacije. Zato bo Državni zbor celovito poročilo
                  obravnaval na novembrski seji.</p>
               <p>3. Predlagatelj naj na osnovi ugotovitev predloženega gradiva le-to
                  operacionalizira v smislu sklepov 10. in 11. seje Državnega zbora in ga predloži
                  na novembrsko sejo.</p>
               <p>4. Državni zbor Republike Slovenije na osnovi dopolnjenega poročila pričakuje, da
                  bo Vlada že za novembrsko sejo predložila izhodišča za oblikovanje strategije za
                  dograditev sistema socialne varnosti v Republiki Sloveniji. Glede na časovno
                  oddaljenost od tega predloga, ki smo ga vložili 17.9.1993, kmalu bo seveda 2
                  meseca od takrat, seveda so nekateri sklepi zdaj problematični, vendar naj
                  poudarim, da smo te sklepe takrat oblikovali skupaj s predstavnico Vlade in tudi
                  posredovali sklepe Vladi, tako da so na Vladi te aktivnosti, ki jih je predlagal
                  naš odbor Državnemu zboru, da pač zaveže Vlado, lahko nemoteno potekale. Hvala
                  lepa.</p>
            </sp>
            <sp xml:id="SDZ1-Redna-12-1993-10-28.sp119">
               <speaker>PODPREDSEDNIK DR. LEV KREFT:</speaker>
               <p>Hvala lepa. No, glede na dosedanje dogovore, tudi v okviru kolegija, seveda vse
                  kar piše v stališčih novembrski, pomeni januarski. Tako, da to besedilo se s tem
                  avtomatično spreminja. Na te 4 sklepe in ker ima točka naslov predlog sklepov,
                  bomo seveda takoj prešli h glasovanju. Imamo en amandma in sicer k drugemu.</p>
               <p>Prehajamo k obravnavi in glasovanju o prvem sklepu, ki se glasi: <q>"Državni zbor
                  Republike Slovenije ugotavlja, da je Vlada Republike Slovenije v roku predložila
                  informacijo in vmesno poročilo, ki pa ni popolno"</q>.</p>
               <p>Želi kdo razpravljati o tem sklepu? Ugotavljam, da ne in ga dajem na glasovanje.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>Na drugi sklep imamo najprej amandma gospe dr. Metke Karner-Lukač, ki se glasi,
                  torej spreminjevalni sklep k drugemu sklepu. <q>"Državni zbor zadolži Vlado Republike
                  Slovenije, da predloženo poročilo dopolni v smislu sklepa 11. seje Državnega zbora
                  in novembrsko sejo Državnega zbora predloži - to je verjetno to, kar pomeni
                  januarsko - konkretno gradivo o ukrepih, ki jih Vlada predlaga za racionalizacijo
                  pravic na področju pokojninskega in invalidskega zavarovanja pod ugodnejšimi
                  pogoji in na področju pravic borcev ter vojaških invalidov, kakor tudi pravic do
                  priznavalin"</q>.</p>
               <p>Dajem ta amandma v obravnavo. Želi kdo besedo? Ugotavljam, da nihče. Zato dajem na
                  glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da smo ta sklep sprejeli.</p>
               <p>Glede na to, da se glasi kot spreminjevalni, mislim, da potem odpade dosedanje
                  besedilo 2. točke. Zato bomo morali posebej dodati, kdaj bo zbor celovito
                  obravnaval poročilo, na koncu.</p>
               <p>Gremo k 3. točki: <q>"Predlagatelj naj na osnovi ugotovitev predloženega gradiva
                  le-to operacionalizira v smislu sklepov 10. in 11. seje Državnega zbora in ga
                  predloži na januarsko sejo."</q>  Želi kdo razpravljati o tem sklepu? Ugotavljam da
                  ne. Dajem na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je ta sklep sprejet.</p>
               <p>4. predlog sklepa se glasi: <q>"Državni zbor Republike Slovenije na osnovi
                  dopolnjenega poročila pričakuje, da bo Vlada že za januarsko sejo predložila
                  izhodišča za oblikovanje strategije za dograditev sistema socialne varnosti v
                  Republiki Sloveniji"</q>.</p>
               <p>Želi kdo o tem predlogu sklepa razpravljati? Ugotavljam da ne in ga dajem na
                  glasovanje. Ugotovimo sklepčnost! <stage>(38 prisotnih.)</stage> Ponovno prosim,
                  ugotovimo sklepčnost. <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo tudi ta sklep sprejeli.</p>
               <p>Je potrebno dodati sklep o obravnavi na januarski seji?</p>
               <p>Dodajamo še 5 sklep, ki se glasi: <q>"Državni zbor bo celovito poročilo obravnaval na
                  januarski seji"</q>.</p>
               <p>Želi kdo o tem predlogu sklepa razpravljati? To je stavek, ki je odpadel iz 2.
                  točke, kjer smo sprejeli spreminjevalni sklep. Ugotavljam da ne, in dajem na
                  glasovanje. Ugotovimo sklepčnost! <stage>(39 prisotnih.)</stage> Prosim ponovno,
                  ugotovimo sklepčnost. <stage>(47 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo tudi ta sklep sprejeli.</p>
               <p>K tej točki dnevnega reda nimam več nobenih dodatnih sklepov in zato ugotavljam,
                  da smo jo zaključili.</p>
               <p>Preden vam zaželim <q>"dober tek"</q> ob prekinitvi do 16. ure, vas ponovno opozarjam, da
                  smo prejeli poročilo k zakonu o RTV Slovenija.</p>
               <p>Hvala lepa.</p>
            </sp>
            <stage type="time">(Seja je bila prekinjena ob 13.54 uri in se je nadaljevala ob 16.11
               uri.)</stage>
            <sp xml:id="SDZ1-Redna-12-1993-10-28.sp120">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, lepo pozdravljeni!
                  Nadaljujemo popoldanski del 12. seje. Za današnji popoldanski del so se
                  opravičili: gospa dr. Metka Kožuh Novak, gospod Izidor Rejc in gospod mag. Igor
                  Omerza. Prosim, če na začetku najprej ugotovimo prisotnost v dvorani.<stage>(58
                     prisotnih.)</stage> Ugotavljam, da zbor sklepčen in lahko nadaljujemo delo.</p>
               <p>Danes bomo delali do 19. ure. Jutri bomo sejo nadaljevali ob 10. uri in jo
                  poskusili končati. Delali bomo, v kolikor bo potrebno tudi jutri popoldan, če seje
                  ne bi končali, boste o nadaljevanju seje pravočasno obveščeni.</p>
               <p>Sedaj prehajamo na <title>ODLOČANJE O 35. TOČKI DNEVNEGA REDA</title> to je
                     <title>PREDLOG ZAKONA O RTV SLOVENIJA</title>, nato pa bomo nadaljevali sejo z
                  42. točko dnevnega reda.</p>
               <p>Želi k predlogu stališč in sklepov, ki jih je podal matični odbor, poročevalec
                  besedo? <stage>(Ne želi.)</stage> Stališča in sklepe matičnega delovnega telesa
                  ste dobili na klop z dne 28.10. Se opravičujem gospod Omerza se je opravičil, pa
                  je prisoten. Želi kdo razpravljati o predlogu stališč in sklepov? Prosim, gospod
                   Janez Podobnik.</p>
            </sp>
            <sp xml:id="SDZ1-Redna-12-1993-10-28.sp121">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! V stališčih oziroma v
                  poročilu Odbora za notranjo politiko in pravosodje piše, da so bila ta stališča
                  sprejeta na podlagi razprav poslancev k predlogu zakona. Jaz bi rad razpravljal
                  oziroma postavil vprašanje glede na peto stališče, ki se glasi: <q>"Predlagatelj naj
                  pri pripravi predloga zakona za drugo obravnavo preuči smiselnost uvajanja
                  programskih svetov. Programski sveti naj  po možnosti ostanejo za programe
                  narodnostnih skupnosti"</q>. Ker sem bil aktivni razpravljalec tudi ob tej točki in
                  kot mi je znano, je eden od poslanskih kolegov predlagal, da se razmisli o njihovi
                  smotrnosti oziroma da  jih zakon eventualno ne prinaša več, sam sem pa seveda imel
                  nasprotno stališče. Ni razvidno, zakaj je odbor brez obrazložitve upošteval samo
                  stališče enega od poslancev. Glejte, dodal bi samo to dodal: <q>"Programski sveti so
                  svetovalni organ oziroma organ javnosti."</q> Preprosto mi ne gre v račun, koga motijo
                  programski sveti. Vprašal bi predstavnika odbora, da mi vendarle odgovori na to
                  vprašanje. Hvala lepa.</p>
            </sp>
            <sp xml:id="SDZ1-Redna-12-1993-10-28.sp122">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Janez Podobnik. Želi še kdo razpravljati o stališčih in
                  sklepih?</p>
               <p>Prosim, gospa Dobrajčeva.</p>
            </sp>
            <sp xml:id="SDZ1-Redna-12-1993-10-28.sp123">
               <speaker>POLONCA DOBRAJC:</speaker>
               <p>Dober dan vsem prisotnim. Hvala za besedo. V zvezi z zastavljenim  vprašanjem
                  odgovarjam kako je potekalo delo odbora. Tudi na odboru je potekala razprava. O
                  predlogih se je glasovalo, zavzeto je bilo tako stališče kakršno je. Stališča in
                  sklepi, nekateri so bili sprejeti s soglasjem, pri nekaterih pa je prišlo do
                  preglasovanja. Obravnavali pa smo vse amandmaje in stališča in predloge, ki so
                  bili dani v razpravo. Hvala.</p>
            </sp>
            <sp xml:id="SDZ1-Redna-12-1993-10-28.sp124">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Dobrajc. Prehajamo na odločanje. Dovolite, ker imate stališča in
                  sklepe pred seboj in so oštevilčeni, da jih ne berem.</p>
               <p>Prehajamo na 1. točko stališč in sklepov. Želi kdo še besedo? <stage>(Ne.)</stage>
                  Prosim, ugotovimo prisotnost v dvorani. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je prvo stališče sprejeto.</p>
               <p>Prehajamo na odločanje o 2. stališču. Ker ne želi nihče besede, dajem 2. stališče
                  na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 2. stališče sprejeto.</p>
               <p>Prehajamo na tretje stališče. Ker ne želi nihče besede, prosim za prisotnost v
                  dvorani. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je tretje stališče sprejeto.</p>
               <p>K četrtemu stališču imamo dopolnjevalni predlog gospe Nade Skuk in gospoda Ignaca
                  Polajnarja in se glasi, da se doda nov odstavek: <q>"Predlagatelj naj preuči možnost,
                  da RTV Slovenija prevzame odgovornost za usklajen tehnološki razvoj lokalnih
                  radijskih in televizijskih postaj."</q></p>
               <p>Prosim, gospod Janez Podobnik. Ali glasujemo, vztrajate pri tem? Prosim, gospod
                  Janez Podobnik, imate besedo.</p>
            </sp>
            <sp xml:id="SDZ1-Redna-12-1993-10-28.sp125">
               <speaker>JANEZ PODOBNIK:</speaker>
               <p>Ob dodatnem stališču bi izrazil dilemo, namreč, govori o tem, da naj RTV Slovenija
                  prevzame odgovornost za usklajen tehnološki razvoj. Kaj to pomeni? Ali to pomeni
                  tudi finančno odgovornost? Mnogo lokalnih radijskih postaj so njihovi
                  ustanovitelji dosedanje občinske skupščine, ki tudi zagotavljajo preko občinskih
                  proračunov vire za njihovo delovanje. Jaz bi tak sklep podprl, če bi prinašal tako
                  rešitev, da RTV Slovenija nudi pomoč lokalnim radijskim in televizijskim postajam
                  za usklajen tehnološki razvoj, kajti odgovornost seveda pomeni v celoti.</p>
               <p>Mislim, da bi bilo smotrneje, da bi pri besedi <q>"odgovornost"</q> točno opredelili, kaj
                  ta beseda tudi pomeni. Ali to pomeni finančno odgovornost za usklajen tehnološki
                  razvoj.</p>
            </sp>
            <sp xml:id="SDZ1-Redna-12-1993-10-28.sp126">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo o tem dodatnem predlogu. Prosim, gospod Mile
                  Šetinc, direktor Urada za informiranje, kot predstavnik Vlade</p>
            </sp>
            <sp xml:id="SDZ1-Redna-12-1993-10-28.sp127">
               <speaker>MILE ŠETINC:</speaker>
               <p>Kot stališče predlagatelja bi rekel, da seveda sam predlog kot tak ne moti, saj
                  zahteva samo preučitev. Mislim pa, da je vendarle premalo jasen. Prvič ni jasno,
                  kaj bi vse to pomenilo, kaj naj bi bili finančni viri za to. Gre očitno gre za
                  organizacije, ki niso v sistemu RTV Slovenija. Poleg tega ta formulacija ne dela
                  distinkcije med neprofitnimi in komercialnimi. Najbrž nima nobenega smisla siliti
                  javno RTV, da pomaga pri tehnološkem razvoju komercialnih nekonkurenčnih
                  televizijskih oziroma radijskih postaj.</p>
               <p>Druga stvar je problem neprofitnih radijskih in televizijskih postaj. To sem že
                  včeraj rekel, da jim mislimo tudi v zakonu o javnih glasilih dati določene
                  bonitete, tudi predlagati udeležbo v naročnini pri pokrivanju stroškov oddajanja
                  in prenosa, skratka, oddajnikov in zvez. Hvala.</p>
            </sp>
            <sp xml:id="SDZ1-Redna-12-1993-10-28.sp128">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(58 prisotnih.)</stage></p>
               <p>Kdo je za to dodatno poročilo? <stage>(19 poslancev.)</stage> Je kdo proti?
                     <stage>(32 poslancev.)</stage></p>
               <p>Ugotavljam, da to ni sprejeto.</p>
               <p>Dajem na glasovanje 4. točko. Ugotovimo sklepčnost! <stage>(55
                  prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 4. točka sprejeta.</p>
               <p>Prehajamo na 5. točko. Prosim, gospod Podobnik.</p>
            </sp>
            <sp xml:id="SDZ1-Redna-12-1993-10-28.sp129">
               <speaker>JANEZ PODOBNIK:</speaker>
               <p>Spoštovane poslanke in poslanci! Tega sklepa ne bom podprl. V svoji obrazložitvi,
                  zakaj tega ne bom podprl, bi ponovno postavil vprašanje.</p>
               <p>Zakaj izključevati vlogo javnosti, zakaj  izključevati vlogo najbolj osnovne
                  kontrole v pozitivnem smislu besede? Kontrole, ki se lahko preko programskih
                  svetov vrši. Prav tako pa imajo programski sveti tudi svetovalno vlogo s katero so
                  v pomoč svetu RTV. In seveda ne drži, da bi bili odgovorni uredniki kakorkoli
                  sedaj prizadeti in da bi jim programski sveti krnili njihovo odgovornost. Že sedaj
                  so bili odgovorni uredniki direktno odgovorni samo svetu. Resnično ne vidim
                  razlogov, da bi to stališče podprli in sem prepričan, da ni v našem interesu, da
                  bi izključevali vlogo javnosti, ki se vrši preko programskega sveta.</p>
               <p>Prav tak bi še enkrat poudaril nekatere naloge programskih svetov, ki bodo
                  najverjetneje tudi na podlagi novega zakona, če bo upam, da sprejet, da bodo
                  programski sveti ostali. Torej, ena od njihovih nalog je prav v tem, da ocenjuje
                  uresničevanje programske zasnove in uredniške politike in daje predloge za
                  izboljšanje vsebine programa. To pa je ja pozitivna naloga oziroma v veliko pomoč
                  svetu. Ali druga, daje svoje mnenje o produkcijskih planih radijskih in TV
                  programov. Ali pa, kar je zelo pomembno v smislu organa javnosti, da obravnava
                  pobude, predloge in stališča gledalcev oziroma poslušalcev, ter daje pobude za
                  javno, ali strokovno obravnavo posameznih programskih tematskih vprašanj.
                  Prepričan sem, da te vloge svet ne more speljati. Lažje in bolj umirjeno jo bo
                  speljal programski svet.</p>
               <p>Prav tako so še nekatere druge naloge, ki jih bo obravnaval kasneje zakon sam
                  oziroma drugi akti,ki bodo opredeljevali delovanje RTV. Torej, tega stališča ne
                  podprem. Mislim, da moramo skrbeti s tem, da je vloga javnosti v tem smislu kot
                  kontrole, to je neka oblika kontrole v demokratični družbi, da jo lahko preko
                  programskih svetov vpeljemo in da tega predloga stališč ne sprejmemo.</p>
            </sp>
            <sp xml:id="SDZ1-Redna-12-1993-10-28.sp130">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Nada Skuk, potem Ignac Polajnar.</p>
            </sp>
            <sp xml:id="SDZ1-Redna-12-1993-10-28.sp131">
               <speaker>NADA SKUK:</speaker>
               <p>Hvala lepa. Spoštovani! Podprla bom to peto stališče, in sicer predlagam, da ga
                  tudi vi, ker menimo, da so programski sveti odvečen balast, ki so že v preteklosti
                  pokazali, da niso odigrali neke pomembne vloge. Programi se oblikujejo v
                  redakcijah, zato imamo odgovorne urednike, ti pa bodo odgovorni neposredno Svetu
                  RTV. Prav je, da ostanejo programski sveti za programe narodnih skupnosti, ker so
                  to le specifičnosti in je prav, da imajo odgovorni uredniki možnost  posvetovati
                  se z njimi. Kako bo program nacionalne RTV oblikovan, smo že predlagali, naj se
                  neki kriteriji že oblikujejo, tako da bodo imeli tudi programski oziroma odgovorni
                  uredniki neke usmeritve. In če so odgovori Svetu RTV mislim, da je to zadosti
                  velika kontrola javnosti glede na to, da bodo predstavniki interesnih skupin in
                  tako dalje, tudi v Svetu RTV.</p>
            </sp>
            <sp xml:id="SDZ1-Redna-12-1993-10-28.sp132">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Redna-12-1993-10-28.sp133">
               <speaker>DR. FRANC ZAGOŽEN:</speaker>
               <p>Spoštovane poslanke in poslanci! Jaz menim drugače kot gospa Skukova. Programski
                  sveti ne oblikujejo programov, niso jih do zdaj in jih tudi v prihodnje ne bodo,
                  ampak so samo pomoč, svetovalni organ. Torej, nič ne krnijo  s tem avtoritete
                  odgovornih urednikov in ne prevzemajo njihove odgovornosti nasproti Svetu RTV,
                  gledalcem, poslušalcem in tako dalje. Mislim, da so jim lahko v pomoč in da so to
                  tudi doslej opravljali. Bi se pač predstavljal, da nihče ni tako pameten, da ne bi
                  z veseljem poslušal tudi kakšen nasvet. Recimo programskega sveta. Tudi odgovorni
                  urednik.</p>
               <p>Poleg tega ne razumem, v čem naj bi bila razlika med programi narodnostnih
                  skupnosti in pa nacionalnimi programi RTV. Zakaj bi, na primer odgovorni uredniki
                  za programe narodnostnih skupnosti potrebovali programske svete, odgovorni
                  uredniki za druge programe pa ne. Mislim, da tukaj ni nobene logike in se mi zdi
                  prav koristno, da ostane seveda taka rešitev, ki je tudi do sedaj obstajala, tudi
                  naprej. Hvala.</p>
            </sp>
            <sp xml:id="SDZ1-Redna-12-1993-10-28.sp134">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Polajnar, želite besedo? <stage>(Ne.)</stage> Ugotovimo
                  sklepčnost! <stage>(62 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(13
                     poslancev.)</stage></p>
               <p>Ugotavljam, da je 5. stališče sprejeto.</p>
               <p>Prehajamo na 6. stališče.</p>
               <p>Gospod Battelli, prosim izvolite.</p>
            </sp>
            <sp xml:id="SDZ1-Redna-12-1993-10-28.sp135">
               <speaker>ROBERTO BATTELLI:</speaker>
               <p>Hvala lepa, predsedujoči za besedo. Spoštovane kolegice in kolegi! Rad bi podal
                  samo kratko pojasnilo glede drugega odstavka 6. točke, tam, ko je rečeno, da se
                  obseg narodnostnih programov relativno ne bo krčil. Rad bi pojasnil, kaj smo na
                  odboru, na katerega sem bil tudi jaz povabljen mislili s tem. Gre namreč za to, da
                  v skladu z osamosvojitvenimi dokumenti in tako naprej - pač vsi delimo isto usodo.
                  Do tega krčenja lahko pride samo v situaciji, ko bi RTV ne imel sredstev za
                  nacionalne programe in bi bilo torej potrebno krčiti celoten obseg nacionalnih
                  programov RTV. V tem primeru bi seveda tudi narodnostni programi delili isto
                  usodo, kot vsi drugi programi nacionalnega pomena. To je s tem mišljeno. Se pravi,
                  ne da se tega interpretirati na način, da bi se, recimo, razvijal
                  radio-televizijski program za eno narodno skupnost v škodo druge, ali kar koli
                  drugega. Te špekulacije niso bile mišljene in vključene v to logiko. Hvala
                  lepa.</p>
            </sp>
            <sp xml:id="SDZ1-Redna-12-1993-10-28.sp136">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Battelliju. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je 6. stališče sprejeto.</p>
               <p>Prehajamo na 7. stališče. Želi kdo besedo? <stage>(Ne.)</stage> Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 7. stališče sprejeto.</p>
               <p>8. stališče. Želi kdo besedo? Ugotovimo sklepčnost! <stage>(58
                  prisotnih.)</stage></p>
               <p>Kdo je za? <stage>(56 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 8. stališče sprejeto.</p>
               <p>9. stališče. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 9. stališče sprejeto.</p>
               <p>V razpravo in odločanje dajem 10. stališče. Želi kdo besedo? <stage>(Ne.)</stage>
                  Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je 10. stališče sprejeto.</p>
               <p>Prehajamo na 11. stališče. Želi kdo besedo? Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(52 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 11. stališče sprejeto.</p>
               <p>Imamo še novo stališče predlagateljev Nade Skuk in Ignaca Polajnarja, da se doda
                     <stage>(vmesni govor: Je umik)</stage> Je umik. Dobro. Je že sprejeto.</p>
               <p>Imamo še dva sklepa gospe Irene Oman.</p>
               <p>Prvi sklep: <q>"Državni zbor nalaga predlagatelju zakona o RTV, naj pri pripravi
                  zakona za drugo obravnavo upošteva ugotovitve iz dosedanje razprave, ki se
                  nanašajo na to, da italijanska televizija oddaja svoj program preko TV Koper -
                  Capodistria. Pri pripravi zakona za drugo obravnavo naj se to upošteva v tolikšni
                  meri oziroma, da se z ustreznejšimi rešitvami zadosti običajni mednarodni praksi
                  in kasnejši morebitni ureditvi te problematike z meddržavno pogodbo."</q></p>
               <p>Prosim, gospod Šetinc.</p>
            </sp>
            <sp xml:id="SDZ1-Redna-12-1993-10-28.sp137">
               <speaker>MILE ŠETINC:</speaker>
               <p>Opravičujem se, ampak tako pri tem prvem kot drugem sklepu, mislim, da gre za
                  velikanski nesporazum.</p>
               <p>Nikakršna italijanska televizija ne oddaja svojega programa preko RTV oziroma TV
                  Koper - Capodistria. TV Koper kupuje oziroma dobiva zastonj, pridobiva oddaje,
                  filme od, recimo, italijanske državne televizije. Tako kot to dela RTV Slovenija,
                  nasploh  kot to dela vsaka RTV organizacija na svetu. Ko pač ob svoji produkciji
                  tudi kupuje oddaje od zunaj. In zato niso potrebni nikakršni meddržavni sporazumi.
                  TV Koper je sestavni del RTV Slovenija.</p>
               <p>Programsko shemo določa Svet RTV Slovenija. Vse urednike, tudi v RTV Koper,
                  imenuje Svet RTV Slovenija. Ti uredniki so odgovorni Svetu RTV Slovenija in hkrati
                  glavnima urednikoma, radijskemu in televizijskemu v Ljubljani. In takoj danes ali
                  jutri se lahko Svet RTV Slovenija odloči, da ne bo več kupoval oddaj in filmov,
                  npr. od italijanske državne televizije, čeprav ne vem, zakaj naj bi bilo to
                  smiselno. Predlagam, da se to ne <q>"poriva"</q> državi, ker to ni državna pristojnost.
                  Kaj takega sprejeti bi bilo verjetno res nekaj enkratnega nasploh v zgodovini.
                  Hvala lepa.</p>
            </sp>
            <sp xml:id="SDZ1-Redna-12-1993-10-28.sp138">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospa Irena Oman. Prosim.</p>
            </sp>
            <sp xml:id="SDZ1-Redna-12-1993-10-28.sp139">
               <speaker>IRENA OMAN:</speaker>
               <p>Hvala lepa. Spoštovani! Najprej bi želela prebrati še drugi sklep: <q>"Državni zbor
                  nalaga Vladi Republike Slovenije in njenim službam, da do tretje obravnave zakona
                  o RTV storijo vse potrebno za to, da bo morebitno nadaljnje oddajanje italijanske
                  televizije preko TV Koper - Capodistria urejano z ustreznim meddržavnim
                  sporazumom."</q></p>
               <p>Obrazložitev:Glede na dejstvo, da Televizija Koper - Capodistria oddaja dnevno
                  približno eno uro programa v slovenskem jeziku, dve uri programa za italijansko
                  narodno skupnost v italijanskem jeziku, preostalo pa je namenjeno oddajanju
                  programa italijanske državne televizije, menim, da je treba v skladu z običajno
                  mednarodno prakso v Zahodni Evropi stvari najprimerneje urediti, torej s
                  sklenitvijo mednarodnega sporazuma. Ker gre za rešitve, ki v ničemer ne posegajo v
                  pravice narodnih manjšin v Sloveniji, pričakujem, da bodo ta dva sklepa podprle
                  vse poslanske skupine, vključno s poslancema - predstavnikoma narodnostnih
                  manjšin. Poudarjam pa, da gre za poseganje tuje televizije v slovenski medijski
                  prostor. Hvala lepa.</p>
            </sp>
            <sp xml:id="SDZ1-Redna-12-1993-10-28.sp140">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(61 prisotnih.)</stage> Prosim, gospa
                  Breda Pečan, obrazložitev glasu.</p>
            </sp>
            <sp xml:id="SDZ1-Redna-12-1993-10-28.sp141">
               <speaker>BREDA PEČAN:</speaker>
               <p>Glasovala bom proti tema sklepoma. In sicer iz osnovnega razloga: ker velika skrb
                  predlagatelja oz. predlagateljice za narodnostno identiteto prebivalstva na
                  zahodnem delu Slovenije v to skrb ni vključila tudi skrbi za štajersko
                  prebivalstvo, ki ima redno radijsko oddajanje v nemškem jeziku na t.i. MAR2 v
                  Mariboru. Hvala.</p>
            </sp>
            <sp xml:id="SDZ1-Redna-12-1993-10-28.sp142">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospa Omanova. Ali gre za repliko? Ne, ni. Je obrazložitev
                  glasu.</p>
               <p>Prosim, da ponovno ugotovimo prisotnost v dvorani. Ugotovimo sklepčnost!
                     <stage>(58 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da ta sklep ni sprejet.</p>
               <p>Drugi sklep gospe Irene Oman: <q>"Državni zbor nalaga Vladi Republike Slovenije in
                  njenim službam, naj do tretje obravnave zakone o RTV storijo vse potrebno za to,
                  da bo morebitno nadaljnje oddajanje italijanske televizije preko TV Koper -
                  Capodistria urejeno z ustreznim meddržavnim sporazumom."</q> Ali vztrajate pri tem
                  sklepu? Dobro. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da sklep ni sprejet.</p>
               <p>Imamo še sklep skupine poslancev - Jože Jagodnik, Geza Džuban, Maks Sušek, Franc
                  Lipoglavšek in Franc <stage>(Feri)</stage> Horvat: <q>"Predlagatelj naj zagotovi, da
                  sočasno s sprejemanjem zakona o RTV pripravi za t.i. drugo branje zakon o javnih
                  glasih."</q> To je že vključeno v 10. točko, zato je amandma brezpredmeten. Hvala.</p>
               <p>Imamo še sklep, da predlagatelj zakon za drugo obravnavo predloži v mesecu
                  januarju. Besedo ima gospod Battelli.</p>
            </sp>
            <sp xml:id="SDZ1-Redna-12-1993-10-28.sp143">
               <speaker>ROBERTO BATTELLI:</speaker>
               <p>Glede na poslovniška določila bi morali glasovati tudi o stališčih Komisije za
                  narodne skupnosti. Vendar, ker je matično delovno telo v tem primeru v popolnosti
                  povzelo stališča Komisije za narodne skupnosti, menimo, da glasovanje ni potrebno.
                  Hvala.</p>
            </sp>
            <sp xml:id="SDZ1-Redna-12-1993-10-28.sp144">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Battelli. Prosim, da glasujemo o sklepu, da predlagatelj za
                  drugo obravnavo predloži zakon v mesecu januarju. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda. Besedo želi še gospa Danica Simšič.
                  Proceduralno je to, ne? Prosim.</p>
            </sp>
            <sp xml:id="SDZ1-Redna-12-1993-10-28.sp145">
               <speaker>DANICA SIMŠIČ:</speaker>
               <p>Hvala lepa za besedo. Gospod predsedujoči, spoštovane kolegice in kolegi!
                  Vprašanje je v bistvu vsebinsko, čeprav ga postavljam pod proceduralno, zato
                  prosim, da mi prisluhnite in vas, gospod predsedujoči, da mi omogočite, da povem,
                  za kaj gre.</p>
               <p>Pri 8. točki - to 8. točko smo sprejeli - ko sem jo brala, sem jo približno
                  razumela, zato sem tudi sama glasovala <q>"za"</q>. Toda, če natančneje beremo drugi
                  odstavek 8. točke, vidimo, da smo sprejeli popolno neumnost <stage>(naj mi bo
                     oproščeno zaradi izraza)</stage>, ali pa smo se ujeli v paradoks. Zakaj? Tukaj
                  je napisano: <q>"Predstavnike, ki jih imenuje Vlada Republike Slovenije v upravni
                  odbor, ne smejo biti imenovani, če so bili v delovnem razmerju v katerikoli RTV,
                  oziroma niso bili v rednem delovnem razmerju v takšnih institucijah zadnji dve
                  leti."</q>  Prvič pravimo, da nikoli niso smeli biti zaposleni na RTV, drugič pa, da
                  ne morejo biti imenovani v upravni odbor, če vsaj zadnji dve leti niso bili
                  zaposleni na RTV. <stage>(oglašanje iz dvorane - se ne sliši)</stage></p>
               <p>Mislim, da to ni samo proceduralno, temveč menim, da gre za vsebinsko napako in če
                  vztrajamo pri takem tekstu kot smo ga sprejeli, potem ne vem, do česa bomo prišli.
                  Hvala lepa.</p>
            </sp>
            <sp xml:id="SDZ1-Redna-12-1993-10-28.sp146">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Danici Simšič. To smo sprejeli, samo mislim, da je prišlo do
                  napake, da je namesto <q>"niso"</q> besedica <q>"so"</q>. Tu pravi predstavnik, da je bilo na
                  odboru <q>"so"</q>. Mislim, da je to redakcijska napaka, čeprav vsebinsko zelo posega.
                  Gre za tiskovno napako in bomo popravili. Hvala za opozorilo.</p>
               <p>Nadaljujemo z <title>42. TOČKO DNEVNEGA REDA</title>, to je <title>OBRAVNAVO
                     PREDLOGA SKLEPOV ODBORA DRŽAVNEGA ZBORA ZA ZDRAVSTVO, DELO, DRUŽINO IN SOCIALNO
                     VARSTVO</title>. Se opravičujem, ta točka je že bila odločena.</p>
               <p>Prehajamo na <title>43. DNEVNEGA REDA</title>, to je na <title>OBRAVNAVO VMESNIH
                     POROČIL O DELU PREISKOVALNE KOMISIJE DRŽAVNEGA ZBORA REPUBLIKE SLOVENIJE O SUMU
                     ZLORABE JAVNIH POOBLASTIL O POSLOVANJU PODJETIJ HIT, S POSEBNIM OZIROM NA SUM
                     ZLORABE JAVNIH POOBLASTIL BIVŠEGA MINISTRA ZA TURIZEM, MAG. JANEZA
                     SIRŠETA</title>.</p>
               <p>Poročilo je v obravnavo zboru predložila Preiskovalna komisija za parlamentarno
                  preiskavo o sumu zlorabe javnih pooblastil o poslovanju podjetij HIT Nova Gorica,
                  Elan, Slovenske železarne, banke, ki so v sanacijskem postopku in dodelitve
                  koncesij zalog sladkorja tudi za potrebe državnih rezerv. Želi poročevalec
                  predlagatelja besedo? <stage>(Ne želi.)</stage> Želi besedo predstavnik
                  Sekretariata za zakonodajo in pravne zadeve? <stage>(Ne.)</stage> Želi besedo
                  predstavnik Vlade? <stage>(Ne želi.)</stage> Želijo besedo predstavniki poslanskih
                  skupin? <stage>(Ne.)</stage> Odpiram razpravo. Besedo dajem poslankam in
                  poslancem. Kdo želi besedo? Gospod Peršak, prosim.</p>
            </sp>
            <sp xml:id="SDZ1-Redna-12-1993-10-28.sp147">
               <speaker>ANTON PERŠAK:</speaker>
               <p>Za začetek bi rad postavil vprašanje. Pri drugem vmesnem poročilu, v zvezi s
                  katerim se navaja več predlogov sklepov, sta tudi dve ločeni mnenji. Zdaj ne vem,
                  kakšen je status tega. Ali ima to kakšen vpliv na sprejemanje teh sklepov ali ne?
                  Kako je to? Zato, ker ti dve ločeni mnenji na neki način spodbijata, ali pa vsaj
                  problematizirata poročilo. Iz poročila pa izhaja vrsta sklepov. Hvala.</p>
            </sp>
            <sp xml:id="SDZ1-Redna-12-1993-10-28.sp148">
               <speaker>PODPREDSEDNIK VLADIMIR TOPLER:</speaker>
               <p>K besedi se je prijavil gospod Hvalica. Prosim.</p>
            </sp>
            <sp xml:id="SDZ1-Redna-12-1993-10-28.sp149">
               <speaker>IVO HVALICA:</speaker>
               <p>Hvala lepa. Spoštovani! Pravzaprav bi rekel isto. Temu pa dodajam še naslednje. To
                  je bilo na dnevnem redu že julija in verjetno ste med tem časom to zadevo že
                  pozabili. Tudi ni več to poročilo tako žurirano. Ne glede na to, da je od takrat
                  preteklo natančno 3 mesece in 1 dan, ko bi to moralo biti na dnevnem redu, to je
                  bilo 27. julija, pa se pojavlja dejansko ta problem, da imamo poleg, rekel bi,
                  osrednjega poročila še dve ločeni mnenji in pozivam predsednico preiskovalne
                  komisije, da to pojasni, ker sicer ne vem, komu naj poslanci in javnost verjame.
                  Ali preostalim članom komisije ali pa ločenemu mnenju predsednice in še enega
                  člana komisije. Pozivam predsednico, da to pojasni. Hvala zaenkrat.</p>
            </sp>
            <sp xml:id="SDZ1-Redna-12-1993-10-28.sp150">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospa Dobrajc.</p>
            </sp>
            <sp xml:id="SDZ1-Redna-12-1993-10-28.sp151">
               <speaker>POLONCA DOBRAJC:</speaker>
               <p>Hvala za besedo. Glede svojega ločenega mnenja k 2. vmesnemu poročilu, če ste ga
                  pazljivo prebrali, ne oporekam v bistvu ugotovitvam, opozarjam samo, da dejansko
                  stanje ni do konca razjasnjeno in najavljam svoje mnenje, če bo ločeno oz. celotna
                  zadeva, ko bo predloženo Državnemu zboru celotno poročilo o delu komisije v
                  primeru suma zlorabe javnih pooblastil pri poslovanju HIT d.o.o. In nič drugega.
                  Glede ločenih mnenj pa naslednje. Ko je bil na vabilo Državnega zbora prisoten oz.
                  na obisku predstavnik nemškega parlamenta, je med drugim tudi razložil, da tam
                  posamezne stranke, posamezni člani dajejo ločena mnenja, ločena stališča o delu
                  preiskovalnih komisij in to ni nič posebnega. Pač, na Državnem zboru je, da se
                  potem odloči, ko mnenje obravnava itn. Mislim pa, da imamo poslanci pač pravico do
                  ločenih mnenj. Hvala.</p>
            </sp>
            <sp xml:id="SDZ1-Redna-12-1993-10-28.sp152">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak.</p>
            </sp>
            <sp xml:id="SDZ1-Redna-12-1993-10-28.sp153">
               <speaker>ANTON PERŠAK:</speaker>
               <p>O tem, kar je bilo povedano, seveda ni spora. Vprašal sem zaradi tega, kar v
                  ločenem mnenju piše. V ločenem mnenju gospe Dobrajc piše, da pač stvari v zvezi z
                  zapisniki SDK, na podlagi katerih so bili sklepi v vmesnem poročilu izvedeni, da
                  še ni jasno, ali so te ugotovitve dokončne itn. Zato, da ne bi ostal kakšen dvom,
                  vam moram povedati, da imam tudi pred seboj 3 odločbe SDK in eno kazensko ovadbo,
                  vse to je prišlo na naslov naše komisije, da ne bo kdo mislil, da je prišlo po
                  kakšni privatni poti. Prišlo je na naslov naše komisije in v vseh treh odločbah je
                  nedvoumno ugotovljeno, tako v primeru ministrstva, zdaj seveda Ministrstva za
                  gospodarstvo, da je šlo za določene nezakonitosti in nepravilnosti in odločba
                  zahteva popravo teh nezakonitosti in nepravilnosti. To velja tudi za dve podjetji,
                  ki sta poslovali z ministrstvom v zvezi povezave s problemom, ki ga je
                  preiskovalna komisija preiskovala, to je problem HIT - ministrstvo in sum zlorabe
                  javnih pooblastil v tem odnosu, Gre za podjetja, ki so sodelovala pri pripravi
                  Mednarodne konference strategije razvoja turizma v Sloveniji, ki jo je sponzoriral
                  HIT in v zvezi s katero so nastali določeni odnosi med ministrstvom in HIT-om. Se
                  pravi, za dve podjetji so dane odločbe prav tako na podlagi ugotovitev
                  nezakonitosti in nepravilnosti in dana je ovadba - račun odgovorne osebe enega
                  izmed teh podjetij, ki so tudi bila v tej zvezi preiskovana, in sicer tu ni
                  neposredne zveze s HIT-om, gre pa za problem zlorabe pooblastil oziroma verjetno
                  nezakonitega ravnanja ministra, ki je bil v preiskavi na naši komisiji.</p>
               <p>Za ilustracijo bi povedal še nekaj dodatnih podatkov, ki so na način trditev, niso
                  pa ilustrirani s številkami v tem poročilu. Poleg tega se odločbe nanašajo na
                  določene zneske, ki na prvi pogled niso tako v nebo vpijoči. Razlog je seveda ta,
                  da SDK lahko izda odločbe samo v primerih, ko gre res za nezakonito ravnanje s
                  sredstvi, ne more pa seveda ugotavljati racionalnosti ali neracionalnosti v
                  primerih porabe proračunskih sredstev. Na to točko se  pa nanašajo te
                  ilustracije.</p>
               <p>Pred seboj imam fotokopijo brošure, ki so jo napisali trije avtorji za to
                  strategijo razvoja turizma na Bledu, ki ima 96 strani. Na račun te brošure so bili
                  izplačani kar krepki avtorski honorarji v višini nekaj milijonov tolarjev. Pravim
                  pa, da gre za 96 strani materiala, pri čemer sta bila dva izmed avtorjev zaposlena
                  na ministrstvu. Eden je bil sam minister, drugo je bila pa uslužbenka ministrstva.
                  Tretji avtorici te brušure, z Inštituta za ekonomske raziskave, ki je vedno znova
                  na iste teme sodeloval z ministrstvom - enkrat je delal strategijo razvoja
                  turizma, drugič strategijo mladinskega turizma, tretjič zopet ekspertizo za leto
                  turizma, ki je bil sicer nosilec Turistična zveza Slovenije in tako naprej. Tej
                  tretji avtorici je bil recimo za soavtorstvo pri tej brošuri izplačan honorar v
                  višini 3 milijone 516 <stage>(praktično)</stage> tisoč tolarjev. Tisti, ki ste se
                  kdaj ukvarjali z znanostjo ali pa s književnostjo, si lahko predstavljate, koliko
                  časa mora znanstvenik ali pa, recimo, pisatelj delati, za honorar 3 milijone 600
                  tisoč tolarjev, na primer.</p>
               <p>Zadnjič je kolega Partljič - ta trenutek ga ne vidim - omenil gospoda Lojzeta
                  Kovačiča. Mislim, da mora Lojze Kovačič  napisati za ta denar vsaj dvoje, če ne
                  troje Prišleke. Gre pa za roman s 1000 strani in zelo dober.</p>
               <p>Da ne govorim o znanstvenikih. Verjetno bi lahko gospod dr.Tancig govoril ali pa
                  kdo drug.</p>
               <p>Naslednja stvar, kako se je v tem ministrstvu ravnalo s sredstvi, je recimo
                  ilustracija, da je na primer za neko ekspertizo oziroma za neko nalogo, podpisalo
                  pogodbo za 2 milijona 747.896 tolarjev, izplačalo pa je za to delo 7 milijonov
                  478.955 tolarjev. Za to, kar je podpisalo pogodbo, kot rečeno, za 2 milijona 747
                  tisoč in tako naprej. Takih primerov bi vam lahko naštel še nekaj iz teh
                  zapisnikov SDK, do tega na konec koncev, da je bilo naročeno, da nekdo pripravi
                  življenjepis za press -</p>
               <p>informacijo, kar je dal pripraviti podjetju, katerega solastnik je bil za 106.000
                  tolarjev. Vemo pa, kako človek napiše svoj življenjepis, recimo, na eni
                  strani.</p>
               <p>Ne želim tega posebej izpostavljati in poudarjati. Hočem samo povedati,
                  ilustrirati trditve v tem poročilu in njihovo utemeljenost. Hvala.</p>
            </sp>
            <sp xml:id="SDZ1-Redna-12-1993-10-28.sp154">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Školjč. Gospa Dobrajčeva je imela repliko. Ni je bilo
                  notri, sedaj je v dvorani. Prosim.</p>
            </sp>
            <sp xml:id="SDZ1-Redna-12-1993-10-28.sp155">
               <speaker> POLONCA DOBRAJC:</speaker>
               <p>Hvala za besedo. V zvezi s pojasnilom gospoda Peršaka, ki je tudi član komisije,
                  samo naslednje.</p>
               <p>Navajali ste del moje obrazložitve v zvezi z mojim ločenim mnenjem. Opozorila bi
                  spoštovani zbor, da je bilo to moje ločeno mnenje in pa ugotovitve komisije
                  sprejete 26.7.1993. Če boste nadalje prebrali mojo obrazložitev, boste ugotovili,
                  s čim je komisija takrat razpolagala. Komisija je takrat razpolagala z zapisnikom
                  in s poročilom, da bodo izdane posamezne odločbe. Komisija ni razpolagala tistega
                  dne, ko je bilo vmesno poročilo sprejeto, z nobenimi poročili oziroma dopisi SDK,
                  ali je pri opravljenih inšpekcijskih nadzorstvih v določenih firmah ugotovila
                  kakšne sume kaznivih dejanj, gospodarskih prestopkov ali pa prekrškov. O tem smo
                  bili obveščeni naknadno, to so bile odločbe, ki so jih poslali naknadno in tudi,
                  zdi se mi, en gospodarski postopek.</p>
               <p>Prosim, poročilo je bilo sprejeto 26.7.1993. Jaz sem svoje ločeno mnenje pisala na
                  26.7., in kaj se je zgodilo potem, je pač potem. Hvala.</p>
            </sp>
            <sp xml:id="SDZ1-Redna-12-1993-10-28.sp156">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Školč.</p>
            </sp>
            <sp xml:id="SDZ1-Redna-12-1993-10-28.sp157">
               <speaker>JOŽEF ŠKOLČ:</speaker>
               <p>Hvala lepa za besedo. Sem med tistimi, ki so v bistvu pričakovali bistveno več od
                  te komisije in zlasti tega poročila. Moj vtis je, da se je pravzaprav bolj kot da
                  bi poiskali odgovore na tista vprašanja, ki so se pojavila v trenutku, ko se je ta
                  komisija oblikovala, poskušalo nekoga najti, ki bi bil kriv za vsako ceno.</p>
               <p>Zato me na nek način v bistvu preseneča, da imamo v tem delnem poročilu danes
                  krivca, nimamo pa odgovorov na vprašanja, ki so se pojavljala v času, ko je ta
                  afera izbruhnila, še manj pa na vprašanja, ki so se pojavila kasneje.</p>
               <p>Zato se mi zdi, da je mogoče, vsaj kolikor smo lahko sledili delu te komisije,
                  vsaj enemu delu članov in jaz vem, da bom s tem povzročil burno reakcijo, šlo
                  predvsem za to, da bi čimprej dobili nekoga, ki bi bil kriv. Sprašujem se, če je
                  Janez Sirše tisti, ki da odgovor na ključna vprašanja v tej aferi. Se pravi na
                  vprašanja, kako je bilo mogoče, da se je podjetje HIT privatiziralo na tak način?
                  Na vprašanje, kakšna je bila vloga SDV, ali pa drugih podobnih služb tukaj notri?
                  In na tiste znamenite zgodbe o tem, kako se je pral denar. V tem poročilu
                  odgovorov na to, žal, ni, pričakujem jih v končnem poročilu.</p>
               <p>Zgodbe, ki se tukaj odpirajo o poslovanju Ministrstva za turizem so relevantne,
                  ker so zgodbe o ministrih, o delu z javnimi financami. Toda, moja presoja je, da
                  je korekten tisti sklep, da se to seveda da komisiji, ki jo v tem zboru vodi
                  gospod Omerza in da se zgodba o HIT-u ne more preleviti v zgodbo o Ministrstvu za
                  turizem. Se strinjam, da če se pride do kakršnih koli ugotovitev, da potem delajo
                  druge komisije naprej.</p>
               <p>Zato bi pričakoval, da se osredotočimo na tista vprašanja, ki so bila podana na
                  začetku in tudi v tem trenutku se mi zdi, da s tem delnim poročilom ni mogoče
                  odgovoriti na to, kakšen je bil položaj SDV v slovenskih igralnicah ali v HIT-u,
                  in da tudi ni odgovora na vprašanja o lastninjenju, ki so generirala to diskusijo
                  in v tem smislu bi seveda bilo to moje napotilo za delo komisije za naprej. Upam,
                  da se bodo pri končnem poročilu dokopali do več podatkov in bodo odstrli tančico
                  skrivnosti okrog HIT-a. Ljudje nam ne bodo verjeli, da je problem HIT-a v tem, da
                  je sponzoriral  neko konferenco na Bledu. To je v bistvu direktna povezava HIT-a,
                  Ministrstva za turizem in Siršeta, gre za višino, približno 10.000 mark, če sem si
                  prav zapomnil. To je premalo za pojasnilo, o misteriju HIT. Hvala lepa.</p>
            </sp>
            <sp xml:id="SDZ1-Redna-12-1993-10-28.sp158">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima najprej gospod Hvalica, se je prijavil prvi, potem gospod
                  Pucko in potem gospod Peršak.</p>
            </sp>
            <sp xml:id="SDZ1-Redna-12-1993-10-28.sp159">
               <speaker>IVO HVALICA:</speaker>
               <p>Hvala lepa. Spoštovani! Gospod Školč pravi, da je pričakoval nekaj več. Jaz sem že
                  prej povedal, da je to poročilo staro natančno tri mesece in en dan. Gospod Školč
                  je zelo poenostavil to zadevo. Mislim pa, da so bili rezultati preiskovalne
                  komisije dosti dosti večji. Jasno je, če bi danes napisali poročilo, bi bilo čisto
                  drugače. Mogoče je kdo pozabil ali pa ne šteje, ni tako pozoren. Na Temeljnem
                  tožilstvu v Novi Gorici je v zvezi s tem že 12 ovadb pa še ena zraven, ki se
                  nanaša na paznika oziroma nekoga, ki ima neko funkcijo ne vem točno kakšno v
                  zaporu, ki je pač osumljen, da ni ravnal zakonito, da tako rečem. Torej, komisija
                  je opravila svoje. Mislim, da so tudi organi pregona opravili svoje. Te ovadbe so
                  tam. Če pa se zadeva tam ne premakne, je to že druga stvar, je to drugo poglavje.
                  O tem ne bi nič rekel, nalašč ne, ker sicer bi mi takoj nekdo rekel, da posegam
                  nekam, kamor ne smem. Za sedaj ponovno hvala.</p>
            </sp>
            <sp xml:id="SDZ1-Redna-12-1993-10-28.sp160">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem  gospodu Pucku. Izvolite.</p>
            </sp>
            <sp xml:id="SDZ1-Redna-12-1993-10-28.sp161">
               <speaker>CIRIL PUCKO:</speaker>
               <p>Hvala lepa, gospod predsedujoči! Poslanke in poslanci, gre seveda za mogoče malo
                  preuranjeno ocenjevanje uspehov ali pa neuspehov dela komisije. Nedvoumno pa je
                  bilo ugotovljeno, da je šlo za utemeljen sum zlorabe javnih pooblastil takratnega
                  ministra za turizem gospoda Siršeta. Ne nazadnje so v trenutku, ko je bilo to
                  poročilo napisano, bili vsi zapisniki Službe družbenega knjigovodstva pravnomočni.
                  Tako da so seveda iz tega izvirali tudi vsi indici, ki so ta sum potrjevali. Iz
                  tega razloga je seveda to poročilo komisije, čeprav je delno in vmesno, gotovo
                  korektno. In to je bistvo. To potrjuje tudi reakcija predsednika Vlade v zvezi s
                  funkcijo gospoda Siršeta. Hvala.</p>
            </sp>
            <sp xml:id="SDZ1-Redna-12-1993-10-28.sp162">
               <speaker>PREDSEDNIK VLADIMIR TOPLER:</speaker>
               <p>Hvala lepa. Prosim, gospod Peršak.</p>
            </sp>
            <sp xml:id="SDZ1-Redna-12-1993-10-28.sp163">
               <speaker>ANTON PERŠAK:</speaker>
               <p>Opravičujem se. Gospodu Školču se je prikradla tokrat nenatančnost, ki sicer ni
                  značilna zanj.  Komisija, o katere poročilu danes govorimo, je bila ustanovljena
                  zato, da se ukvarja in preiskuje sum zlorabe javnih pooblastil v poslovanju v
                  podjetjih in d.o.o. itd. Gospod Školč je rekel, da je bila komisija ustanovljena
                  zato, da se ugotavlja nepravilnosti v lastninjenju v HIT-u, v poslovanju HIT-a
                  itn.</p>
               <p>Ta komisija se seveda mora ukvarjati tudi s temi vprašanji, ampak posredno, toliko
                  kolikor ugotavlja v teh lastninjenjih, poslovanjih itn. domneve ali dokaze o sumu
                  zlorabe javnih pooblastil. V tem raziskovanju možnih zlorab javnih pooblastil s
                  strani nosilcev javnih pooblastil je pač komisija naletela na ime tedanjega
                  ministra za turizem in je v tej smeri iskala naprej in ugotovila nekatera dejstva,
                  ki so podana v tem poročilu in ki sem jih jaz potem dodatno ilustriral. To je
                  najbrž natančna ugotovitev o nalogah te komisije. In drugič, gospod Školč je
                  rekel, da bi naša komisija oziroma ta zbor moral to predati Komisiji za nadzor nad
                  izvajanjem proračuna in javnih financ itn. Natanko to  komisija tudi predlaga
                  državnemu zboru v nekaj sklepih. Eden od teh sklepov je, da se odslej naprej na
                  podlagi tega poročila ukvarja s problemom Ministrstva za turizem in vsega tega,
                  kar se je v tem ministrstvu dogajalo, Komisija za nadzor nad izvajanjem proračuna
                  itd. Hvala.</p>
            </sp>
            <sp xml:id="SDZ1-Redna-12-1993-10-28.sp164">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Šešerko, imate repliko? Ja. Besedo pa ima po tem gospod Potrč.
                  Tudi replika gospod Školč. Kar izvolite, gospod Šešerko.</p>
            </sp>
            <sp xml:id="SDZ1-Redna-12-1993-10-28.sp165">
               <speaker>DR. LEO ŠEŠERKO:</speaker>
               <p>Moram reči, da je že malo absurdno, da pol komisije pride za ta oder potem, ko je
                  eden od poslancev govoril. Vendar je potrebno, da to stvar malo razjasnimo še
                  posebej zato, ker se strinjamo s tem kar je rekel gospod Školč, da bi si želeli,
                  da bi ta komisija naredila več in da smo tudi mi, ki smo bili v komisiji,
                  pričakovali, da bomo več naredili. Vendar k temu, kar so povedali kolegi, bi dodal
                  še nekaj in sicer, da smo se v komisiji srečali s ciničnim, nesramnim odnosom
                  nekaterih prič, tako smo jih imenovali, ki so se čutile in zelo oholo obnašale
                  pred komisijo, ker določeni politični mehanizmi še niso bili na nivoju svoje
                  naloge. Zlasti je to Državni svet, ki še do tega dne ni odvzel imunitete gospodu
                  Kovačiču, čeprav veste, da je naša komisija to že večkrat zahtevala. Kazenski
                  postopki, ki so vloženi, kažejo, da je bila komisija povsem na pravi poti in da na
                  nek način ni mogoče zadržati teka preiskave. Ampak vendar, dejstvo je, da bi se
                  to,  kar si gospod Školč skupaj z nami želi, se pravi, da bi prišli do bolj
                  učinkovitih rezultatov, bi se zgodilo, če bi nekatere politične stranke v Državnem
                  svetu ne onemogočale oziroma zavirale teka preiskave tudi pred sodiščem. Dejstvo
                  namreč je, da je preiskava pred našo komisijo in pred sodiščem relativno neodvisna
                  ena od druge. Ampak klima in pripravljenost prič, da govorijo, je povezana s tem,
                  ali lahko domnevajo, da jim sploh ne bo treba stopiti pred sodišče in se jim potem
                  zdi, da pred komisijo sploh govoriti ni treba. Če pa dobijo občutek, da bo vendar
                  treba pred sodiščem odgovarjati, potem, to smo opazili v komisiji, se jim jezik
                  razveže tudi pred komisijo. Hvala lepa.</p>
            </sp>
            <sp xml:id="SDZ1-Redna-12-1993-10-28.sp166">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima tudi gospod Školjč.</p>
            </sp>
            <sp xml:id="SDZ1-Redna-12-1993-10-28.sp167">
               <speaker>JOŽEF ŠKOLJČ:</speaker>
               <p>Hvala lepa. Da ne bo nesporazuma. Povsem se strinjam s tem, kar je rekel gospod
                  Peršak. Jaz sem samo rekel, da za sum zlorabe javnih pooblastil so bile
                  utemeljitve, kaj da bi bilo treba v tej preiskavi v bistvu dobiti. In v tem
                  kontekstu je bilo pač vprašanje lastninjenja Perle in teh reči in službe državne
                  varnosti. Kar se drugega tiče pa mislim, da me ni točno razumel, ali pa se mi je
                  zareklo. Rekel sem, da se mi zdi korektno, da je komisija to odstopila temu odboru
                  in da je to problem na koncu tega odbora in da je seveda to ena redkih, da
                  ponovim, svetlih točk, da je pač nekaj izbrskala v tem, ko je gospod Peršak zelo
                  natančno rekel, naletela na Siršeta. Tisto, kar bi bilo vredno premisliti, je pa
                  seveda odvisno od gospoda Hvalice, od njega veliko ne pričakujem, je to, kar je
                  tukaj rekel, če bi se poročilo pisalo danes, bi bilo napisano bolj temeljito in
                  drugače. Če je to res, potem se mi zdi, da je pametno, da komisija k temu
                  vzpodbodemo, če ne, potem ji pač želimo srečno delo naprej v zadevah.</p>
               <p>Obstaja pa neki nesporazum mogoče med menoj in recimo jim blago, preiskovalci. Jaz
                  si ne predstavljam, da je Državni zbor tisti, ki bi si lahko štel za poseben
                  uspeh, če kdo pride pred sodišče, če je kdo zaprt, če mu je, da uporabim slikovit
                  jezik, roka odsekana, jezik razvezan itn., ampak naloga parlamenta je, da se
                  dokoplje do resnice o dejstvih. Vse drugo je posel drugih organov in se mi zdi, ne
                  bi rad imenoval posameznih svojih kolegov, da jim je šlo pa bolj za to drugo, da
                  bi koga spravili pred sodišče. To je seveda popolnoma legitimno, če je to za njih
                  v bistvu ena od stvari, ki jo razumejo s svojim mandatom. Dejstvo pa je, da
                  ljudje, ki imajo pač podane ovadbe, niso tisti, na katere se nanaša ta preiskava.
                  Niso nosilci javnih funkcij in v tem seveda bi se bilo potrebno korigirati. Gospod
                  Sirše, koliko vem, ni zaradi tega pred sodiščem, niti ni kdo iz recimo SDK-ja,
                  niti s kakšnega ministrstva, Vlade itn. Naloga parlamenta pa je, da javna
                  pooblastila preveri, kako so se pač uporabljala in v tem smislu se mi zdi, da je
                  treba biti zelo natančen, tudi v naštevanju teh uspehov. In mislim, da se
                  komisija, da uporabim za konec besede gospoda Peršaka, ne more zadovoljiti s tem,
                  da je na enega naletela in da bo pač ta odnesel ceno za vse. Da ne bo
                  nesporazumov. Sicer pa, če niste mogli več narediti, žali bog, mogoče kdo še
                  toliko ni pričakoval. Hvala lepa.</p>
            </sp>
            <sp xml:id="SDZ1-Redna-12-1993-10-28.sp168">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima tudi gospod Hvalica, potem pa gospod Potrč.</p>
            </sp>
            <sp xml:id="SDZ1-Redna-12-1993-10-28.sp169">
               <speaker>IVO HVALICA:</speaker>
               <p>Hvala lepa. Zdaj pa res ne vem, ali nisem bil dovolj jasen ali kaj. Nisem rekel,
                  da bi bilo boljše napisano, jaz sem enostavno rekel, da bi bilo ažurirano, ker med
                  pisanjem tega poročila in današnjim datumom so trije meseci in en dan. In ne
                  nazadnje, v tem času, v teh treh mesecih oz. natančneje pred 10 dnevi oz.
                  natančneje 19. oktobra 1993 smo šele uspeli prvič zaslišati dve priči, dva
                  predstavnika, dva gospoda iz vodstva HIT-a, natančneje, dva gospoda, ki sta bila
                  še pred mesecem v najožjem vodstvu HIT-a, pa sta bila potem odstavljena. To sta
                  bila gospod Benjami Stubel in gospod Davorin Rozej, ki sta v bistvu potrdila tudi
                  tisto, kar smo mi že tu, bi rekel, predvidevali in o čemer, bi rekel, da večina
                  naše preiskovalne komisije ne dvomi, saj je poleg začetnih 1500 strani raznega
                  dokaznega materiala, prišlo še nadaljnih 4000 in je papirja in dokumentov več kot
                  dovolj, da si nekdo, če hoče ustvari pravo sliko. Jaz jo imam.</p>
            </sp>
            <sp xml:id="SDZ1-Redna-12-1993-10-28.sp170">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Potrč. Ali je replika, gospod Školč? Izvolite. Ne morem
                  nikakor dati besede gospodu Potrču. Prosim izvolite.</p>
            </sp>
            <sp xml:id="SDZ1-Redna-12-1993-10-28.sp171">
               <speaker>JOŽEF ŠKOLČ:</speaker>
               <p>Opravičujem se gospodu Potrču in tudi drugič. V tej zadevi se, obljubljam, oglašam
                  tokrat zadnjič. Toda gospodu Hvalici bi rad rekel nekaj. Tri mesece in en dan ni
                  tako dolga doba, da bi se tako hitro mudilo zapisati določene stvari, ki postanejo
                  čez tri mesece in en dan relativne. Kamen, ki ga kdo hoče vreči, lahko drži tudi
                  tri mesece in dva dni v žepu. Hvala lepa.</p>
            </sp>
            <sp xml:id="SDZ1-Redna-12-1993-10-28.sp172">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Potrč.</p>
            </sp>
            <sp xml:id="SDZ1-Redna-12-1993-10-28.sp173">
               <speaker>MIRAN POTRČ:</speaker>
               <p>Hvala lepa. Upam, da ne bom večine članov preiskovalne komisije spodbudil k nujnim
                  replikam.</p>
               <p>Preiskovalna komisija se je odločila, da predlaga Državnemu zboru v obravnavo
                  vmesno poročilo, kar je njena odločitev. K temu sta dva člana dala ločeni mnenji,
                  kar je njuna pravica. Pravica nas poslancev pa je, da preko skupnega mnenja in
                  ločenih mnenj ocenjujemo delo te komisije in poročilo, vključno z ločenimi
                  mnenji.</p>
               <p>Ta poročila in ločena mnenja sem prebral, prebral sem tudi predlog, ki ga je
                  Državnemu zboru naslovila preiskovalna komisija in se mi ob tem - zlasti tudi ob
                  današnji razpravi - postavljajo nekatera vprašanja. Mislim, da ni nepomembno
                  ugotavljanje gospoda Hvalice, da je od dneva, ko je poročilo bilo poslano in danes
                  potekel relativno dolg čas. Vprašanje, ki se meni ob tem postavlja je, ali je tudi
                  po mnenju članov preiskovalne komisije, po mojem pa v celoti ne, to poročilo danes
                  toliko ažurirano, da je vredno, da o njem Državni zbor odloča.</p>
               <p>Drugo. Gospoda Peršaka bi vprašal, brez zamere kolega Peršak. Razumel sem, da je
                  gospod Peršak, po tistem, kar sem jaz prebral v poročilu, danes povedal nekatera
                  nova dejstva. Ali pa vsaj dejstva, ki v poročilu niso tako zapisana. Predvsem niso
                  zapisana, ker kot sem razumel, v času, ko je bilo poročilo pripravljeno, ni bilo
                  odločbe SDK-ja, ampak so bili samo zapisniki.</p>
               <p>Če je to točno, potem to meni znova daje vprašanje, ali je smotrno in pametno in
                  mogoče na podlagi tega danes v Državnem zboru odločati.</p>
               <p>Tretje, kar bi rad povedal: V spremnem dopisu, ki smo ga dobili od komisije,
                  27.7.93 piše: Komisija je v zvezi z zgoraj omenjenim poročilom sprejela sklepa.
                  Prva alinea: vmesni poročili se posredujeta poslancem Državnega zbora Republike
                  Slovenije na julijski seji Državnega zbora v vednost. In druga alinea: Obravnava
                  in sprejem - domnevam, da to pomeni glasovanje, če je sprejem - zgoraj omenjenih
                  poročil, se da na dnevni red septembrske seje Državnega zbora, kar je bilo
                  narejeno.</p>
               <p>Sedaj pa, ko govorimo o tem predlogu, kjer piše sprejem in glasovanje, bi pa rad
                  opozoril, da so, vsaj kar zadeva drugo vmesno poročilo, stvari napisane na tak
                  način, da nekatere pomenijo kronologijo dela, ki je zanimiva in prav, da o njej
                  nekaj v Državnem zboru vemo. Najbrž je vprašanje ali jo sprejemamo ali ne. Drugo
                  so ugotovitve, glede katerih je nekaj različnih mnenj v komisiji in glede katerih
                  sem jaz razumel, da je od 26.julija precej novih dejstev, ki bi te ugotovitve
                  podkrepile, argumentirale, dodale kakšne nove. In tretji del so odločitve. V teh
                  odločitvah, od točke 9 do 16 so te odločitve take: da ko hkrati najprej predlaga
                  komisija zgoraj omenjeni poročili v sprejem Državnemu zboru, med temi je pet točk,
                  kjer posebej predlaga Državnemu zboru, naj nekaj odloči in tri točke, glede
                  katerih mi ni jasno, ali naj Državni zbor o njih sklepa ali ne. Zato bi
                  proceduralno prosil, da se le razjasni, o čem bo danes Državni zbor v zvezi s tem
                  poročilom sklepal, odločal, ker sicer bomo vsi v težkem položaju.</p>
               <p>In drugo, podrejeno. Predlagal bi v oceno komisiji, ne predlagam to formalno v
                  sklep, ker mislim, da nima smisla sedaj s tako ali pa drugačno večino to
                  sprejemati, ampak da oceni, ali le ne bi bilo boljše, potem ko smo bili
                  informirani o tem poročilu - kdor je imel željo, ga je prebral; javnost je bila z
                  njim obveščena. Določene politične posledice - pa ne govorim ali v zvezi s
                  poročilom ali drugače, ampak so, kar zadeva javnega funkcionarja, ki je tukaj
                  tretiran, sprejete. Pa še enkrat povem, ne v zvezi s tem poročilom, ampak so
                  sprejete. Ali je glede na to, da bi razprava lahko eventualno približno tako
                  tekla, kot je do sedaj, brez nekega velikega rezultata smotrno, da se
                  obremenjujemo s tako razpravo, ali bi eventualno preiskovalna komisija ugotovila,
                  da je dosegla svoj namen in da umakne zahtevo, da se danes o tem razpravlja in to
                  poročilo sprejema na seji Državnega zbora. Hvala lepa.</p>
            </sp>
            <sp xml:id="SDZ1-Redna-12-1993-10-28.sp174">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Potrču. Bom povedal, da ne bomo sprejemali poročila, ampak da
                  bo Državni zbor odločal o sklepih, ki mu jih je v odločanje podala komisija.</p>
               <p>Prosim, gospod Potrč.</p>
            </sp>
            <sp xml:id="SDZ1-Redna-12-1993-10-28.sp175">
               <speaker>MIRAN POTRČ:</speaker>
               <p>Gospod predsedujoči! To lahko vi odločite. Ampak mislim, da je to lahko samo vaš
                  predlog, odločiti moramo mi. Jaz sem namreč izrecno opozoril na to, da je komisija
                  predlagala nekaj drugega. V svojem spremnem dopisu, ki ga imate vi in jaz, je
                  predlagala, da na seji septembra obravnava in sprejme zgoraj omenjeni poročili.
                  Ali je to običajno ali ne, se v to ne bom spuščal, ampak takšen je predlog, ki je
                  tukaj zapisan in opozoril sem samo na protislovje v vsebini sklepov, ker bomo
                  nekatere stvari sklenili dvakrat, nekatere pa recimo enkrat. Mislim pa, da je
                  dobro to razčistiti. Da pa sedaj iz tega predloga vi sprejmete tako odločitev, s
                  tem se pa ne strinjam.</p>
               <p>Samo nekaj sprejemamo. Zahteva se sprejem poročil.</p>
            </sp>
            <sp xml:id="SDZ1-Redna-12-1993-10-28.sp176">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi gospa Dobrajčeva besedo? <stage>(Ne želi.)</stage> K besedi se je
                  javil... Ali je replika, gospod Peršak? Če imate repliko, potem imate besedo. K
                  besedi sta se prijavila še gospod Podobnik in gospod Jagodnik.</p>
            </sp>
            <sp xml:id="SDZ1-Redna-12-1993-10-28.sp177">
               <speaker>ANTON PERŠAK:</speaker>
               <p>Gre za repliko na način pojasnila. Poglejte! Mislim, da iz obeh poročil, oziroma
                  iz drugega vmesnega poročila jasno izhaja ugotovitev: da je komisija ugotovila
                  določene nepravilnosti in prišla do ugotovitev o nezakonitem ravnanju v
                  Ministrstvu za turizem. Komisija ne more izvajati sankcij, ne more sprejemati
                  nekih sklepov v zvezi s sankcijami, zato predlaga Državnemu zboru, da v zvezi s
                  tem primerom sprejme določene sklepe, ki so navedeni v tem drugem vmesnem
                  poročilu. Komisija sodi, da je zanjo to delo opravljeno. To ne pomeni, da je
                  komisija - kot sem bil prej citiran - naletela samo na ta primer suma zlorabe
                  javnih pooblastil, ampak v nekaterih drugih primerih, tudi v zvezi s HIT-om, pač
                  še ni prišla tako daleč in do tako nedvoumnih ugotovitev, kot je prišla v tem
                  primeru. Pojasniti moram tudi, da je imela komisija takrat, ko je sprejela to
                  poročilo - kot je povedala že gospa Dobrajčeva - imela od Službe družbenega
                  knjigovodstva zagotovilo, da je zadeva tudi v zvezi s sporom okrog zapisnikov in
                  pripomb končana, da bodo izdane nekatere odločbe, niso pa še bile izdane - to je
                  res. Da pa je sam proces ugotavljanja nepravilnosti za SDK zaključen. Tako ustno
                  stališče smo pač mi imeli od njih. In kar bi pravzaprav sedaj rada komisija je to,
                  da se v tem enem primeru - od primerov, ki jih še preiskuje - ugotovi, da je njeno
                  delo opravljeno in da je sedaj najbrž na potezi nekdo drug, ki mora to delo
                  nadaljevati. To je ravno Komisija za nadzor nad izvajanjem proračuna. Mi seveda
                  lahko <q>"minimaliziramo"</q> te ugotovitve, toda to, s čimer se ukvarjamo ta trenutek,
                  to so nepravilnosti in nezakonitosti v izvajanju proračuna, oddajanju del brez
                  javnih natečajev, oddajanje ali preplačevanje glede na sklenjene pogodbe,
                  nesklepanje pogodb. To je tisto, kar mora najbrž zanimati ta zbor. Če to zbora ne
                  zanima in če se zboru to ne zdi problem - pa tudi če gre za milijon tolarjev -,
                  potem ne vem, kako naj ravnajo in kaj naj si mislijo državljani te države. Če se
                  temu zboru zdi več ali manj minimalen problem ugotovitev o tem, da je nekdo
                  oddajal dela mimo člena zakona o proračunu, ki govori o javnih natečajih, da je
                  sklepal pogodbe, ki so po ugotovitvi SDK-ja nezakonite in jih je treba
                  sankcionirati, in tako naprej - če je to tako, potem je seveda vseeno, kaj mi
                  govorimo čez 14 dni v tej dvorani o proračunskem memorandumu. Hvala.</p>
            </sp>
            <sp xml:id="SDZ1-Redna-12-1993-10-28.sp178">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima tudi gospa Dobrajčeva. Prosim.</p>
            </sp>
            <sp xml:id="SDZ1-Redna-12-1993-10-28.sp179">
               <speaker>POLONCA DOBRAJC:</speaker>
               <p>Se opravičujem, tretjič sem za govorniškim odrom. Zopet sem bila citirana in še
                  enkrat bom ponovila zaradi jasnosti. Služba družbenega knjigovodstva nam ni
                  sporočila, ali bo glede na ugotovitve in glede na zapisnike posredovala kakršne
                  koli ovadbe pristojnim temeljnim javnim tožilstvom v zvezi s kaznivimi dejanji, v
                  zvezi z gospodarskimi prestopki ali pa ovadbe sodniku za prekrške. Služba
                  družbenega knjigovodstva lahko naredi namreč dve stvari: izda odločbo, s katero se
                  popravi stanje - to so knjižbe in podobne stvari; če pa ugotovi sum kaznivega
                  dejanja, sum gospodarskega prestopka ali prekrška, pa pač to odstopi za to
                  pristojnim organom. Resnično se opravičujem, ker vem, da utrujam, ampak gre za
                  pravne podrobnosti; vendar, bila sem citirana in te nepravilnosti me pač motijo.
                  Komisija ni v trenutku, ko je odločala, sprejemala mnenje in ločena mnenja,
                  razpolagala z drugim kot z zapisniki. Zadnji dan smo dobili dopis SDK-ja, da so
                  bile na zapisnike dane pripombe, da so nekateri dokončni, nekateri pa ne. O vseh
                  drugih zadevah, ki jih je pač SDK dolžna storiti naprej po zakonu o SDK, komisija
                  ni razlagala. Samo toliko v vednost. Hvala.</p>
            </sp>
            <sp xml:id="SDZ1-Redna-12-1993-10-28.sp180">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe Dobrajčevi. Gospod Pucko, ali je replika? Prosim, izvolite.</p>
            </sp>
            <sp xml:id="SDZ1-Redna-12-1993-10-28.sp181">
               <speaker>CIRIL PUCKO:</speaker>
               <p>Hvala lepa. V trenutku, ko je bilo to poročilo napisano, so bili vsi zapisniki
                  službe dokončni; dokončni!</p>
            </sp>
            <sp xml:id="SDZ1-Redna-12-1993-10-28.sp182">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Podobnik.  </p>
            </sp>
            <sp xml:id="SDZ1-Redna-12-1993-10-28.sp183">
               <speaker>MARJAN PODOBNIK:</speaker>
               <p>Spoštovani! Nekaj misli bi najprej povedal, globalno, glede na različne ocene o
                  tem, ali so bili cilji doseženi ali ne, ali so bila pričakovanja večja ali manjša.
                  Prepričan sem, da že dosedanji rezultati, ki so sicer manjši kot smo jih sami
                  želeli, opravičujejo odločitev podpisnikov zahteve za parlamentarno preiskavo, da
                  smo se za to stvar odločili. S tem v zvezi bi takoj povezal to, kar je gospod
                  Peršak govoril. Gre za osnovni princip. Mi ne moremo tehtati zdaj, ali naj se
                  dovoli, da nek minister lahko zlorabi svojo funkcijo za milijon tolarjev ali mora
                  to biti 100 milijonov tolarjev, da je vredna naše razprave. Če bi bila Vlada
                  tolerantna, da nekdo zlorabi milijon tolarjev, pomeni, da je država na zelo slabi
                  poti. Hvala bogu, tokrat je Vlada oziroma predsednik potegnil pravo potezo, ker je
                  ocenil, da je tudi samo to dokazilo zadostno, da  konkreten človek, gospod Sirše,
                  pač ne more te funkcije več opravljati ne, da bi bilo potrebno dokazovati druge
                  zadeve, ki so bile tu zdaj omenjene.</p>
               <p>Drugo, v zvezi z SDK, o čemer smo govorili tudi na komisiji. SDK je dala svoje
                  poročilo, ki je bilo kot tako dokončno, kar je rekel gospod Pucko in samo, če je
                  res želja, da se nek sklep, ki je definitiven in dokončen, skuša relativizirati,
                  potem se seveda stvari vlečejo naprej. Vsaka stvar ima nek konec. To poročilo je
                  prišlo, zapisnik je prišel. Gre samo za to, da se iz teh zadev potegnejo ustrezni
                  zaključki, komur je pač to poročilo namenjeno. Osebno sem tudi prepričan, da gredo
                  stvari v zvezi s preiskovalno komisijo v pravi smeri. Torej v smeri razčiščevanja
                  zadev, za katere sem prepričan, da je nujno, da jih razčistimo pa če bi si še tako
                  želeli, da teh stvari ne bi bilo. Seveda bi si vsi želeli, da teh zadev, ki jih
                  komisija obravnava, ne bi bilo. Zato to niso nobene afere zaradi afer. Gre
                  preprosto za temeljna vprašanja, vprašanja Slovenije, slovenske države, njene
                  prihodnosti in družbe oziroma prihodnosti slovenske družbe. Jaz vidim, čeprav to
                  ni neposredno v področju dela naše komisije navedeno, vidim temeljni cilj komisije
                  glede na to, da mnogi drugi organ žal, recimo, ne delujejo ali pa nimajo vseh
                  pogojev, da bi uspešno delovali v tej smeri, torej vidim cilj, da ugotovimo preko
                  dela komisije, kako so se vzpostavljali tokovi za odtok slovenskega kapitala skozi
                  desetletja v tujino in kako ti tokovi še tečejo. Naša komisija bo to ugotovila. Je
                  že sprejela sklep o najemu neodvisne revizijske hiše. Po strokovnih informacijah
                  različnih tujih revizorjev niti ene marke, ki je šla na nek tuj račun, ni mogoče
                  prikriti. Torej ni strahu, da bi ti ogromni zneski, ki se omenjajo: 500 milijonov
                  mark, enkrat milijardo mark, rekli, tega nikjer ni. Vse do zadnjega bomo skušali
                  ugotoviti, kje je. To bo pokazala revizija. Tudi naš Državni zbor, seveda tudi
                  Vlada in druge ustanove, institucije pa bodo potem ugotavljale zakonitost
                  postopkov, ugotavljale odgovornost posameznikov ali skupin skladno z zakonodajo,
                  ko so se ti postopki vršili. Zame je to temeljno vprašanje in nimam prav nobenega
                  cilja, da bi, recimo, konkretne ljudi, posameznike, skupine videli v preiskovalnih
                  zaporih ali kje drugje. Vendar, če je nekdo zlorabljal, odtujeval družbeno
                  lastnino, se okoriščal na račun drugih, je seveda nujno, da za te stvari tudi
                  odgovarja, da bi bil to cilj naše preiskovalne komisije.</p>
               <p>Opredelil bi se tudi do stališča gospoda Potrča, ga tu ni, namreč vprašanje, ali
                  je potrebno, da se danes opredeljujemo o tem poročilu oziroma teh sklepih. Mislim,
                  da je to nujno. Naša komisija vendarle skuša delovati kolikor se da intenzivno. Tu
                  naletimo pogosto na številne ovire. Nekaterim tem oviram se je možno izogniti, če
                  se sprejme tudi te sklepe. Če ste jih prebrali, gre za štiri stališča in predloge
                  za nadaljnje delo, ki so morda zelo globalno napisani, izhajajo pa in konkretnih
                  izkušenj dela naše komisije. Prvi sklep je vezan na delo Vlade: <q>"Državni zbor
                  Republike Slovenije naj pozove Vlado Republike Slovenije, da preiskovalni komisiji
                  nudi vso potrebno pomoč pri nadaljnjem delu ter da v bodoče na njene zahteve in
                  vprašanja ažurneje odgovarja."</q> Zadnji primer, ki seveda v celoti ni tu naveden,
                  recimo, da se je zgodil nek nesporazum, čeprav je težko verjeti, da se taki
                  nesporazumi dogajajo v zvezi z obiskom gospoda Morlyja. Vi veste, da je gospod
                  Morly po naročilu slovenske Vlade, gospoda predsednika Vlade in s plačilom
                  slovenskega proračuna opravil raziskavo nekaterih aktivnosti v Elanu, mislim da v
                  HIT-u itn. Naša komisija se je odločila in povabila gospoda Morlyja preko
                  slovenske Vlade na komisijo, da bi ga seveda povprašali o njegovih izsledkih, da
                  bi odgovoril na nekatera vprašanja. Zgodilo se je to, da na te seje gospoda
                  Morlyja ni bilo, naknadno smo pa ugotovili, da je telefaks, s katerim se je
                  opravičil za ta dan nekje zastal za 20 dni. Seveda se tudi to lahko zgodi, vendar
                  z današnjo možnostjo informiranja je vendarle čudno, da  se za tako pomembno
                  vprašanje ni poiskalo možnosti, da se vendarle zagotovi takojšnje soočenje gospoda
                  Morlyja s člani preiskovalne komisije in ugotovi, v čem bi preiskava gospoda
                  Morlyija lahko pomagala naši komisiji.  </p>
               <p>Druga stvar, ki me skrbi v zvezi s tem še mnogo bolj, je pa, da nam je neformalno
                  gospod sekretar komisije, jaz sem prepričan, da dobronamerno, povedal, da je neka
                  neuradna informacija, da je Vlada pretrgala pogodbo z gospodom Morlyjem. To pa
                  seveda ni več nedolžna zadeva, kajti če je pretrgala to pogodbo za delo z gospodom
                  Morlyjem, jo je pretrgala po tem, ko smo mi zahtevali oziroma dali vlogo, da
                  gospod Morly pride pričat na našo komisijo. Iz tega sledi seveda, da v tem
                  konkretnem primeru, kot še v mnogih drugih, Vlada ni delovala v tem smislu, da bi
                  sodelovala s komisijo in pomagala pač pa je delovala tako, da je, hote ali nehote,
                  oteževala delo naše preiskovalne komisije.</p>
               <p>Druga točka, drugi sklep je ta, da bi se ob sprejemanju zakona in poslovnika o
                  parlamentarni preiskavi upoštevale pripombe preiskovalne komisije. Bojim se, da so
                  tu stvari več ali manj že zamujene. Začuden sem, da nobena od temeljnih pripomb
                  naše komisije ni bila sprejeta. Smo pa edina komisija v tem Državnem zboru, ki ima
                  nekaj izkušenj in tudi edini člani, ki imajo izkušnje z delom neke preiskovalne
                  komisije, ker drugih takih komisij preprosto v Sloveniji še ni bilo. To, da se teh
                  pripomb ni upoštevalo, vsekakor ne bo pripomoglo k uspešnejšemu delu niti te
                  komisije niti drugih, ki bodo morda še nastale in mislim, kar je možno bi bilo
                  prav, da se tu še popravi.</p>
               <p>Tretji sklep, ki je tudi zelo pomemben in se mi zdi nujno, da bi danes stvari
                  obravnavali in sprejeli je, da člani komisije zaradi specifičnosti delovanja nujno
                  potrebujejo ustrezne svetovalce, ki se naj jih izbere na osnovi predlogov članov
                  komisije. Gre za to, da je pač komisiji treba dati neke osnovne možnosti. Mi smo
                  po eni strani ob obravnavi zakona in poslovnik govorili o tem, da pač člani ne
                  morejo zbirati, bi rekel, dokaznega gradiva, lahko ga pa posredujejo. Torej smo že
                  v neki zanimivi situaciji, ko lahko posredujemo nekaj, česar ne moremo, recimo,
                  dobiti. V vsakem primeru pa bi člani preiskovalne komisije rabili ustrezno
                  strokovno pomoč. In ker se dnevno soočamo s strogo zaupnimi dokumenti, s stvarmi,
                  za katere se še zdaj ne ve točno, s katerimi svetovalci se je možno posvetovati o
                  strogo zaupnih dokumentih, komu se ga lahko da na vpogled, kdo lahko z nami gre v
                  to posebno sobo in pregleduje to dokumentacijo, bi bi bilo nujno sprejeti v zvezi
                  s tem sklep, zagotoviti članom preiskovalne komisije ustrezno strokovno pomoč,
                  tistim, ki jim pač člani posamezno zaupamo in jim dati tudi pravico, da so seveda
                  seznanjeni tudi s temi informacijami, sicer ne morejo svetovati oz. pomagati
                  članom komisije.</p>
               <p>Glede 4. člena bi pa rad pojasnil predvsem zato, ker je bil res lahko nekoliko
                  nejasen, sprejet pa je bil na zadnji seji. Namreč, naj bo opredeljen odnos med
                  preiskovalno komisijo, Vlado Republike Slovenije in generalnim sekretarjem
                  Državnega zbora Republike Slovenije v smislu medsebojnih obveznosti in
                  pristojnosti. Mi smo se že večkrat znašli pred vprašanjem, da preprosto ne vemo,
                  kaj mi lahko sprejmemo, kar potegne za sabo neke finančne obveznosti, ne vemo, ali
                  lahko nekaj suvereno sprejmemo ali moramo zato potem iskati, bi rekel verifikacijo
                  v Državnem zboru ali pa v Vladi. Mislim, da je nujno v tistem delu, ki ga opravlja
                  preiskovalna komisija bi, v tem smislu seveda ni podvržena Vladi, pač pa ima
                  neposredne pristojnosti, ki jih je dal Državni zbor, da je treba razdeliti tu
                  pristojnosti, po drugi strani pa zagotoviti take materialne možnosti, da tudi ob
                  najemu revizijskih hiš, ob najemu svetovalcev itn., ne bodo potrebe po finančnih
                  sredstvih ovira za to, da se vse nujno potrebne aktivnosti opravijo.</p>
               <p>Tu bi rad ponovil svojo misel, ki sem jo povedal na zadnji seji v zvezi najemom
                  tuje revizijske hiše. Ko smo mi dali takšen predlog kot stranka in ki je bil tudi
                  sprejet v komisiji, da se naj najame ta hiša, mislim, da je bilo takoj tudi v
                  nekaterih medijih navedeno, češ kako velika obremenitev za proračun bo najetje te
                  tuje neodvisne revizijske hiše. Trdno sem prepričan, da kakršnakoli že bodo
                  sredstva, ki jih bomo porabili za to, da bo ta revizijska hiša opravila revizijo
                  vseh postopkov, ki so pripeljali do tega velikega javnega dolga v zvezi s sanacijo
                  bank, železarn, HIT-om, Elanom itn., v vsakem primeru bo vsaj nekajkrat več
                  sredstev pridobljenih nazaj na različne načine, kot jih bo namenjenih za delo te
                  revizijske hiše. Morda je kdo prepričan, imel sem takšen vtis tudi na komisiji, da
                  so vsa ta sredstva, ki so odtekala in odtekajo v tujino, definitivno izgubljena.
                  Prepričan sem, da to ni res. Kot smo uspeli z revizijo zagotoviti, da se bo v
                  skladu s slovenskim zakonom o lastninjenju lastninilo vsaj za 60, 70 milijard
                  tolarjev premoženja več po zakonu, kot bi se sicer, ker je revizija ugotovila
                  nepravilnosti, torej bomo državljanom omogočili večji delež pri privatizaciji, sem
                  prepričan, da je tudi teh, pri obtoku kapitala možno pomemben del tega kapitala
                  zagotoviti, da se vrne produktivno v slovensko gospodarstvo.</p>
               <p>Samo še za zaključek dve misli. Veliko je bilo govora ob začetku dela te komisije,
                  tudi o financiranju volilnih kampanj. Žal, je tudi ta tematika s tem povezana,
                  lahko ste videli tudi eno izmed ugotovitev in ko je bilo že rečeno, postavljeno
                  vprašanje učinkovitosti te komisije oz. ugotovitev, do katerih smo prišli.
                  Komisija je prišla do ugotovitve, da se je tudi volilna kampanja enega izmed
                  članov Državnega sveta, direktorja HIT d.o.o. vsaj delno, ali v celoti, to ni
                  točno ugotovljeno, financirala s sredstvi te organizacije, družbene organizacije
                  oz. s sredstvi, ki je bila družbena organizacija, pa se je potem na tak način
                  privatizirala. To ugotovitev potrjuje tudi ovadba, ki je bila s tem v zvezi že
                  vložena. Dokumentacija za to že obstaja. Torej tudi v tej smeri so pozitivni
                  premiki. Pozitivni pa zato, ker sem prepričan, da je tudi na tem področju potrebno
                  zagotoviti neki red. Lahko se dogovorimo tudi to, da bi vsaka firma, organizacija
                  financirala kampanjo svojega predstavnika, tudi to je možnost. Vendar, če se to
                  dogovori, naj se to uzakoni in naj imajo vsi te možnosti. Mislim pa, da ni
                  dopustno, da bi se stvari tudi v naprej izvajale tako, kot so se sedaj in želim
                  si, da bi bila ena od posledic delovanja naše komisije tudi na tem področju
                  financiranja strank tudi ugotovitev, da je nujno čimprej sprejeti tudi zakon o
                  političnih strankah in njihovem financiranju, da se bodo zaprla tudi nekatera od
                  tistih vprašanj, ki se upravičeno odpirajo, zlasti ob vprašanju v zvezi z divjimi
                  privatizacijami in sumljivim načinom pretoka kapitala tudi za politične stranke.
                  Hvala.  </p>
            </sp>
            <sp xml:id="SDZ1-Redna-12-1993-10-28.sp184">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Podobnik. Besedo ima gospod Jagodnik.</p>
            </sp>
            <sp xml:id="SDZ1-Redna-12-1993-10-28.sp185">
               <speaker>JOŽE JAGODNIK:</speaker>
               <p>Predsedujoči, spoštovani zbor! V delo te komisije sem bil pritegnjen, imenovan kot
                  nestrokovnjak. Seveda me je bilo strah, ker sem približno slutil, kaj me čaka.
                  Toda, ker tudi drugi niso bili kako veliki strokovnjaki, bili smo pionirji na tem
                  preiskovalnem področju, sem vendarle rekel svoj da, da bom sodeloval. Zdaj, po
                  šestih mesecih dela te komisije se sprašujemo, kaj smo naredili. Nekateri menijo
                  veliko, nekateri menijo malo. Mene bolj zanima kako smo delali in če bi poizkušal
                  na to odgovoriti, potem me odgovor ne zadovoljuje. Nismo delali tako kot bi se
                  morali obnašati, predvsem tedaj, ko gre za človeka in njegovo dostojanstvo.
                  Namreč, mi smo si ubrali pot v skladu s 93. členom ustave, da ima parlamentarna
                  komisija smiselno enaka pooblastila kot preiskovalni organ. To je res. Toda, mi
                  smo se obnašali tudi tako, da smo v bistvu več kot preiskovalni organi. Nismo
                  spoštovali tega, kar preiskovalni organi spoštujejo, ko smo vabili priče, ko smo
                  dajali ocene, ko smo pisalni dokazne sklepe itn. In eden od teh razlogov je
                  seveda, da smo imeli v začetku, ko smo tavali, ko nismo imeli niti obrisov osnutka
                  zakona o parlamentarni preiskavi, zelo negativen odmev tistih, ki smo jih vabili k
                  zaslišanju. In med tistimi je bil tudi imenovan minister oz. tedaj predstojnik ali
                  direktor varnostno informativne službe, gospod Sirše. Ni se udeležil zaslišanja z
                  utemeljitvijo, ki je bila pravno korektna in ki bi jo morali spoštovati, pa jo
                  nismo in s pripombo, da bo, ko bodo stvari jasneje predstavljene, zakaj in kako in
                  o čem bo odgovarjal in v kakšnem svojstvu bo prišel. No, to smo pozabili, to smo
                  preskočili, tega nismo izpolnili. In tudi pri nekaterih drugih.</p>
               <p>Ko smo stvari vsaj približno normalizirali in ko se je paralelno pripravljal zakon
                  in poslovnik o parlamentarni preiskavi, tedaj smo ustvarili - kot sem že nekajkrat
                  rekel - nekaj več pogojev za to operativnost in to sodelovanje tistih, ki smo jih
                  povabili.</p>
               <p>Preskočim sedaj na drugo dejstvo. Pred nami imamo papir, imamo tri, štiri stvari.
                  Imamo vmesno poročilo, imamo drugo vmesno poročilo, imamo dvojno ločeno mnenje
                  gospe Polonce Dobrajčeve in imamo tudi ločeno mnenje na drugo vmesno poročilo moje
                  malenkosti. In da skrajšam, da ne ponavljam, da ne repliciram brez potrebe, ker bi
                  to izzvalo nove replike, mislim pa, da niso potrebne, kajti naš čas je seveda
                  potreben tudi za to razčiščevanje, toda naš čas bi lahko veliko koristneje
                  uporabili za celo vrsto drugih zadev in upam, da bomo do tega spoznanja tudi
                  večinsko prišli. Toda sprašujem se, kaj bomo s tem poročilom naredili.
                  Predgovornik gospod Podobnik je citiral štiri sklepe, s katerimi se v popolnosti
                  strinjam, mislim pa, da so vsi štirje sklepi ali v teku izvajanja ali pa že
                  izvedeni.</p>
               <p><q>"Državni zbor naj pozove Vlado, da preiskovalni komisiji nudi vso potrebno pomoč
                  pri nadaljnjem delu."</q> Mi smo imeli nekaj težav pri tej kooperaciji z Vlado oz. z
                  ustreznimi službami, vendar smo hkrati septembra na eni od sej preiskovalne
                  komisije ugotovili - in to je nekje zapisano - da se je to sodelovanje izrazito
                  izboljšalo s strani Vlade.</p>
               <p>Drugi sklep: <q>"Pri svojem nadaljnjem delu nujno potrebujemo ustrezno zakonodajo."</q>
                  Meni je zelo žal - oziroma ni mi žal, ampak večina je odločila drugače; žal mi je
                  za tiste, ki se ne morejo sprijazniti s tem, da so pač večinski sklepi in da so
                  obvezujoči. In tisti sklepi, ki smo jih analizirali tudi za tem govorniškim odrom
                  zelo žolčno in temperamentno, pač večinsko sodbo, niso sodili v akte sprejemanja
                  poslovnika in zakona o parlamentarni preiskavi. Mislim pa, da je stvar še odprta
                  pred dokončnim sprejemom.</p>
               <p>Tretji sklep: <q>"Člani komisije zaradi specifičnosti delovanja ... itn. ... lahko
                  izberejo ustrezne svetovalce."</q> Mislim, da nam je to omogočeno in da je vsak, ki si
                  je to zaželel, imel tudi možnost dobiti svetovalce; tudi finančno pokritje je bilo
                  zagotovljeno.</p>
               <p>Četrti sklep: <q>"Odnos med preiskovalno komisijo in generalnim sekretarjem"</q> - tu je
                  bilo nekaj zatikanj predvsem pri dodeljevanju prostora, ker preprosto nismo vedeli
                  kam in kako s tisto našo <q>"silno"</q> blagajno. Mislim pa, da je to regulirano in da je
                  mesec ali nekaj časa ta sklep v bistvu anuliran.</p>
               <p>Skratka, če gre za to, da sprejmemo te štiri sklepe, ni nobenega razloga, da zanje
                  glasujemo. Toda, obstaja še eno poročilo, ki ga imate spetega takoj na začetku. In
                  na 5. strani, od točke 9 dalje je nekaj sklepov, na katere se nanaša moje ločeno
                  mnenje in za katere ne vem, kakšne usode bodo danes deležni. Upam, da bomo to
                  prediskutirali.</p>
               <p>V odločitve - to so zame seveda sklepi - pišejo: <q>"Komisija na podlagi ugotovitev,
                  navedenih v točki 7 in 8, ugotavlja, da je bil sum zlorabe javnih pooblastil
                  nekdanjega ministra za turizem, mag. Janeza Siršeta, utemeljen."</q> Zapisnik SDK smo
                  dobili, o njem so danes rekli to in ono, o dokončnosti smo rekli to in ono, toda
                  na koncu mojega ločenega poročila stoji stavek, <q>"da prilagam Državnemu zboru tudi
                  pripombe, ki jih je na te zapisnike imel gospod Sirše"</q>. Teh pripomb v tem
                  materialu na žalost ni. Jaz sem te pripombe priložil tudi komisiji. Pripombe se
                  nanašajo na vsako posamezno ugotovitev iz zapisnika. Ne oporekam s tem dokončnosti
                  tega zapisnika, toda dejstvo je, da do dneva, ko smo pisali vmesno poročilo, in do
                  dneva, ko smo pisali ločena mnenja, ni bilo niti ene ovadbe s strani Službe
                  družbenega knjigovodstva zoper Siršeta, kar smo danes tudi že slišali in jaz to
                  namenoma še enkrat ponavljam. Ni bilo nobene kazenske ovadbe!</p>
               <p>Gremo na drugi sklep - preberite ga pod točko 10: <q>"Komisija predlaga Državnemu
                  zboru - torej vsem nam -, naj zadolži Komisijo za nadzor nad izvajanjem proračuna,
                  da pripravi predloge, kako sankcionirati ugotovljene kršitve zakona o proračunu za
                  leto 1992 in malomarno oziroma nedopustno ravnanje s proračunskimi sredstvi."</q></p>
               <p>Enajsti oz. tretji sklep: <q>"Komisija predlaga Državnemu zboru, naj opravi razpravo
                  o odgovornosti Vlade v celoti in posebej finančnega ministrstva v zvezi z
                  ugotovljenimi kršitvami zakona o proračunu za leto 1992."</q> V delu naše komisije 5
                  mesecev nismo mogli ugotoviti, kdo bi naj kontroliral igralniške posle, izvajanje
                  zakona o igralništvu. Ali je za to pristojna služba SDK ali je bilo za to
                  pristojno Ministrstvo za finance. Tega odgovora še dan današnji nimamo, pa vendar
                  si upamo napisati tak sklep, da preučimo odogovrnost Vlade in finančnega
                  ministrstva o izvajanju proračuna.</p>
               <p>4. sklep: <q>"Državni zbor naj bi zahteva od Vlade preverjanje odgovornosti
                  posameznih uslužbencev Ministrstva za finance, ki niso preprečili ponavljajočih se
                  primerov o pomotoma dvakrat plačanih računih"</q> in tako naprej. Mislim, da ta sklep
                  lahko sprejmemo. Nekoliko bi pa repliciral tistemu. Mislim, oziroma tudi na
                  komisiji smo besedovali o tem, da so bili ustrezni dokumenti o obveznem natečaju
                  sprejeti vendarle jesen pred tem in da za obdobje, na katerega se nanaša to
                  poslovanje Ministrstva za turizem, ni zapadlo še pod veljavnost tistega zakona. In
                  da bi vendarle to tudi morali nekako preveriti. S tem jaz ne trdim, da je bilo pri
                  poslovanju, po mojem vedenju, v tem ministrstvu vse v najlepšem redu. Nasprotno.
                  Mislim, da je bilo veliko napak, po tistem, kar vemo, ampak mislim, da so bile te
                  vrstne napake narejene tudi v drugih ministrstvih.</p>
               <p>6. naša odločitev je: <q>"Državni zbor naj zadolži Komisijo za nadzor nad izvajanjem
                  proračuna in skupino neodvisnih strokovnjakov za preučitev možnih zakonskih
                  rešitev, ki bi v prihodnje preprečevale zlorabe pooblastil in nedopustno ravnanje
                  s proračunskimi sredstvi."</q> O tem je navsezadnje gotovo potrebno še enkrat
                  razmisliti.</p>
               <p>Mi smo kot 7. sklep predali tisto gradivo javnemu tožilstvu. Ne vemo, kaj se je s
                  tem gradivom dogajalo. Ali obstajajo podlage za ovadbe ali ne obstajajo podlage za
                  ovadbe.</p>
               <p>Skratka, to so odločitve, ki jih komisija sugerira Državnemu zboru in ki bi jih
                  danes verjetno lahko tudi spregledali oziroma, če bi sprejeli tiste na podlagi
                  drugega vmesnega poročila, bi kaj mirno lahko terjali naslednji dan, da smo
                  sprejeli tudi te sklepe. Jaz pa želim, da bi se o tem vendarle dokončno
                  pogovorili, zlasti zaradi tega, ker je potrebno neke vrste ažuriranje, kar je
                  gospod Hvalica ugotovil.</p>
               <p>Predlagam, da bi to poročilo vrnili komisiji, da razpravo prekinemo, da vrnemo
                  komisiji, da komisija ažurira poročilo na podlagi drugih ugotovitev, ki jih ima o
                  preiskavi v zadnjih treh mesecih o zadevi HIT. To bistveno ne bo spremenilo
                  osnovne tendence sklepov v tem, pa vendarle bomo bolj normalno in bolj s čisto
                  vestjo lahko potem skupaj na Državnem zboru sprejemali dokončne sklepe. To je bilo
                  vse, kar sem želel povedati. Hvala lepa.</p>
            </sp>
            <sp xml:id="SDZ1-Redna-12-1993-10-28.sp186">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pucko, prosim.</p>
            </sp>
            <sp xml:id="SDZ1-Redna-12-1993-10-28.sp187">
               <speaker>CIRIL PUCKO:</speaker>
               <p>Hvala lepa, gospod predsedujoči. Spoštovani! Prepričan sem bil takrat, ko je bila
                  komisija imenovana, kakor sem tudi sedaj, da je bil večini članov, če ne vsem,
                  glavni razlog sodelovati v tej komisiji, prav priti tem stvarem do dna oziroma
                  ugotoviti resnico. Zato se mi seveda zdi trditev gospoda Školča, da bi naj bil
                  glavni cilj članov komisije, poslati kogarkoli pred sodišče ali v zapor,
                  nekorektna oziroma je lahko ta trditev samo posledica ugotovljene resnice.</p>
               <p>Dopolnil bi gospoda Jagodnika v tistem delu, ko je govoril, koliko je poročil,
                  koliko je ločenih mnenj. Da ste poslanci dobili tudi dopolnitev prvega vmesnega
                  poročila, skupaj s prilogo, datirano 28. in 29. septembra. Tu je tudi predlagani
                  sklep, ki ga je komisija sprejela in o katerem bi Državni zbor moral zavzeti
                  določeno stališče. Gre pa seveda za naslednje. Citiram: <q>"Komisija, na podlagi
                  kronološkega pregleda v zadevi imunitete člana Državnega sveta Republike Slovenije
                  Danila Kovačiča, ter na podlagi pritožbe Danila Kovačiča, zoper odredbo in način
                  izvršitve odredbe, številka ta in ta, na Temeljno sodišče v Novi Gorici, enota v
                  Novi Gorici, z dne 17. aprila 1993, v kateri se je Danilo Kovačič skliceval na
                  poslansko imuniteto, utemeljeno sumi, da je Državni svet Republike Slovenije s
                  tem, ko o zahtevi pristojnih državnih organov, da odloči ali prizna svojemu članu
                  Danilu Kovačiču imuniteto, ni odločal v skladu v zakonsko določenem roku in je
                  ravnal v nasprotju s 60. členom zakona o Državnem svetu."</q></p>
               <p>To je še eden izmed predlaganih sklepov, o katerem bi moral ta Državni zbor
                  odločiti.</p>
               <p>Pa mogoče še replika na izvajanje gospoda Jagodnika, čeprav ga ni v dvorani.
                  Pripombe, ki jih je dal gospod Sirše na zapisnik Službe družbenega knjigovodstva,
                  lahko ta upošteva ali pa tudi ne in jih ima imenovani vso pravico uveljavljati
                  oziroma dokazovati v nadaljnjem sodnem postopku ali v eventualno sproženem
                  upravnem računskem sporu. Hvala lepa.</p>
            </sp>
            <sp xml:id="SDZ1-Redna-12-1993-10-28.sp188">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo?</p>
               <p>Prosim, gospod Podobnik.</p>
            </sp>
            <sp xml:id="SDZ1-Redna-12-1993-10-28.sp189">
               <speaker>MARJAN PODOBNIK:</speaker>
               <p>Hvala. Jaz bi rad povedal svoje mnenje o predlogu gospoda Jagodnika. Namreč, da se
                  danes ne odloča o teh sklepih.</p>
               <p>Sicer ta predlog razumem, saj se že dobro poznamo, tudi na seji komisije in je
                  tudi povsem legitimen. Vendar, če želimo nekaj tudi kot Državni zbor narediti za
                  to, da bodo določene stvari, za katere smo vsi ocenjevali, že več mesecev stojijo
                  in se na nek način tudi čakajo, verifikacijo v Državnem zboru, potem mislim, da
                  smo seveda odločili in te stvari danes tudi sprejeli, potrdili in če je potrebno
                  tudi v kakšni smeri dali sugestijo za nadaljnje delovanje te preiskovalne
                  komisije. Nesprejemanje, neodločanje o teh zadevah seveda ne pomeni nič drugega,
                  kot to, da za nedoločen čas - vemo kako imamo natrpane dnevne rede - prestavimo
                  odločanje o teh zadevah.</p>
               <p>Gospod Jagodnik je prav ugotovil, da so nekatere točke delno tudi že rešene, pa še
                  neformalno verificirane tukaj in tako naprej. In jaz res ne vidim razloga, zakaj
                  danes tega tukaj ne bi potrdili in pripomogli k temu delu. Mi smo se konec koncev
                  opredeljevali zelo različni ljudje, iz različnih strank do delovanja te komisije.
                  V nekem trenutku je bila kritika na Državni zbor, v naslednjem trenutku smo dali
                  pohvalo gospodu mag. Rigelniku za to, ker je zagotovil pogoje za določeno
                  delovanje te komisije in mislim, da je bila v tem smislu izkazana dobra volja iz
                  različnih strani, da ta komisija lahko intenzivno in učinkovito deluje. In če
                  danes ti sklepi ne bi bili sprejeti, potem mislim, da smo dejansko imeli napačen
                  vtis, da je želja v tem zboru, da se stvari razčistijo.</p>
            </sp>
            <sp xml:id="SDZ1-Redna-12-1993-10-28.sp190">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ne želi nihče več besede - prosim, gospa Dobrajčeva.</p>
            </sp>
            <sp xml:id="SDZ1-Redna-12-1993-10-28.sp191">
               <speaker>POLONCA DOBRAJC:</speaker>
               <p>Hvala za besedo. Se opravičujem, verjetno s svojim predlogom malce zamujam. Gre pa
                  za rešitev proceduralnih zapletov, na katere je opozoril gospod Potrč, in sicer
                  sprejem zgoraj omenjenih poročil.</p>
               <p>Poročila so napisana kot so. Predvsem je verjetno vsebinsko najbolj sporno drugo
                  vmesno poročilo. Sami pa vidite, da je napisano v točkah od 1 do 16. Kot
                  predsednica komisije, ki sem pač zadolžena za izvajanje sklepov, za podpisovanje
                  sklepov in tako naprej, pač posredujem naprej sklepe, kakor so izglasovani na
                  komisiji. Na komisiji je bilo izglasovano, da se prvo poročilo ponudi Državnemu
                  zboru v sprejem, kakor tudi drugo. Glede na nastali zaplet potem predlagam, da se
                  glasuje o prvem poročilu v celoti in o drugem poročilu v celoti, seveda z dodatki,
                  ker drugo poročilo je pisano, kakor sem že rekla, v točkah od 1 do 16. Sklepi niso
                  natančno navedeni in naj se poročila sprejmejo kot prvo vmesno poročilo in kot
                  drugo vmesno poročilo. Hvala.</p>
            </sp>
            <sp xml:id="SDZ1-Redna-12-1993-10-28.sp192">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage></p>
               <p>S tem  razpravo zaključujem. Glede na, iz razprave in predloga poslanca gospoda
                  Jagodnika dajem najprej predlog sklepa, da se poročilo vrne preiskovalni komisiji,
                  ki naj pripravi novo poročilo, ki bo zajemalo nove ugotovitve in predloge sklepov,
                  ki jih naj sprejme Državni zbor. Ker je to najbolj oddaljeno, dajem to na
                  glasovanje. Želi kdo besedo? <stage>(Ne.)</stage> Za pojasnilo še enkrat prečitam:
                  <q>"Da se poročilo vrne preiskovalni komisiji, ki naj pripravi novo poročilo, ki bo
                  zajemalo nove ugotovitve in predloge sklepov, ki jih naj sprejme Državni zbor."</q> To
                  je predlog gospoda Jagodnika. Ali je tako, gospod Jagodnik? Vmesno poročilo,
                  vsekakor se to nanaša na vmesno poročilo, obe vmesni poročili sta tu zajeti.
                  Prosim, gospod Peršak, obrazložitev glasu.</p>
            </sp>
            <sp xml:id="SDZ1-Redna-12-1993-10-28.sp193">
               <speaker>ANTON PERŠAK:</speaker>
               <p>Jaz bom glasoval proti temu sklepu. Prvič mislim, da je treba o vsakem posebej
                  glasovati, drugič pa bom glasoval proti temu. Prvo poročilo je dejansko poročilo o
                  opravljenem delu komisije do nekega trenutka. Komisija je sodila, da zaradi
                  zapletov, ki v tem delu komisije itn., nastajajo, zaradi težav, ki jih ima, da je
                  dobro, da o tem informira Državni zbor in v tem prvem delu praktično Državni zbor
                  jemlje na znanje, kaj se je v treh, štirih mesecih zgodilo. Zato, da ve, ker je ta
                  Državni zbor to komisijo tudi imenoval in ima prav in upravičen do tega in mora
                  vedeti, kaj dela ta komisija.</p>
               <p>Drugo poročilo je pa pisano o enem primeru znotraj tega dela. Zadeva en primer in
                  jaz kot član te komisije in verjetno tudi druge, še zlasti zdaj, po preteku dveh
                  mesecev oz. treh in ko vemo, da so nekatere stvari ne samo, da so zapisniki SDK
                  dokončni in pravnomočni, ampak na podlagi teh zapisnikov je prišlo tudi do
                  določenih ukrepov SDK, ki potrjujejo verodostojnost tega poročila. Mislim, da je
                  prav, da se to poročilo vzame tudi na znanje in da se preda v nadaljnjo obravnavo
                  tisti komisiji, ki je za to v tem zboru pristojna. Če bo ta komisija ugotovila, da
                  je treba na podlagi teh ugotovljenih dejstev kaj narediti, je v redu, če bo pa
                  ugotovila, da je vseeno, kaj se je s proračunskim denarjem delalo, je pa tudi v
                  redu. Zato je pristojna. Ampak ta komisija je do teh ugotovitev prišla, odločitve
                  SDK-ja te ugotovitve potrjujejo. Tisto, kar sem pa jaz povedal, pa niso dodatna
                  dejstva, ampak so ilustracije trditev, ki niso s številkami itn. opisane. Ampak na
                  podlagi teh številk so te trditve v poročilu napisane. Hvala.</p>
            </sp>
            <sp xml:id="SDZ1-Redna-12-1993-10-28.sp194">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospa Pečan. Obrazložitev glasu.</p>
            </sp>
            <sp xml:id="SDZ1-Redna-12-1993-10-28.sp195">
               <speaker>BREDA PEČAN:</speaker>
               <p>Hvala lepa. Po vsej tej dolgi razpravi bom podprla sklep, ki ga je predlagal
                  kolega Jagodnik, predvsem zaradi tega, ker me pušča samo poročilo in predvsem pa
                  razprave vseh kolegov, ki so se danes oglasili o tem poročilu, v dvomih, ali je to
                  vmesno poročilo tako, da bi ga lahko Državni zbor skozi te sklepe, ki jih komisija
                  predlaga, nekako potrdil. Če bi bila na razpolago možnost, da bi sklepali o tem,
                  da zbor sprejme to poročilo na znanje, bi bilo nekaj drugega. Ker pa gre za
                  konkretne sklepe, menim da je le boljše, da komisiji vrnemo v delo in dopolnitev
                  to vmesno poročilo. Hvala.</p>
            </sp>
            <sp xml:id="SDZ1-Redna-12-1993-10-28.sp196">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Geržina. Obrazložitev glasu.</p>
            </sp>
            <sp xml:id="SDZ1-Redna-12-1993-10-28.sp197">
               <speaker>MIROSLAV GERŽINA:</speaker>
               <p>Hvala lepa. Oprostite, jaz sem proti temu, da se to odlaša. Danes smo slišali, da
                  je ta komisija le nekaj delala. Sam se se spustil v prvi del 1.500 strani
                  dokumentov in vem, da je to mukotrpno delo. Verjamem, da so take in take
                  odločitve, taki in taki politični pogledi, taki in taki interesi tudi v komisiji
                  sami in da se s težavo prebija skozi to. Kar sem danes slišal, je zame pohvalno za
                  to komisijo, da je eno delo opravila, da je pač v določenem času toliko in toliko
                  zadev pregledala, določene ugotovitve ima, prišla do določenih problemov, zato
                  daje predloge, o katerih bomo glasovali in mislim, da iz tega razloga je treba to
                  poročilo sprejeti in za naslednje delo, naslednje tri mesece oz. ne vem kdaj bo
                  naslednje poročilo, bomo pač zopet sprejeli to poročilo. Hvala leta.</p>
            </sp>
            <sp xml:id="SDZ1-Redna-12-1993-10-28.sp198">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu ima gospa Dobrajc.</p>
            </sp>
            <sp xml:id="SDZ1-Redna-12-1993-10-28.sp199">
               <speaker>POLONCA DOBRAJC:</speaker>
               <p>Hvala za besedo. Glede na, govorim o drugem vmesnem poročilu, konkretni zadevi sum
                  zlorabe javnih pooblastil pri poslovanju podjetja HIT, sama ne bom glasovala ne
                  za, ne proti. Res sem predsednica komisije za predlog o katerem bomo zdaj
                  glasovali. Podala sem že ločeno mnenje, izrabila pa bom obrazložitev svojega
                  glasu, da apeliram na vas poslance, da delo komisije ni politično obarvano. Ne sme
                  biti politično obarvano, temelji na zakonih in na dejstvih. Hvala.</p>
            </sp>
            <sp xml:id="SDZ1-Redna-12-1993-10-28.sp200">
               <speaker>PODPREDSEDNIK VLADIMIR TOPLER:</speaker>
               <p>Hvala. Prosim, gospod Hvalica. Obrazložitev glasu.</p>
            </sp>
            <sp xml:id="SDZ1-Redna-12-1993-10-28.sp201">
               <speaker>IVO HVALICA:</speaker>
               <p>Hvala lepa. Glasoval bom seveda za, pozivam pa tudi predsednico, ki se je zadnje
                  čase zelo poboljšala, da spremeni svoje mnenje, za sprejem poročila.  </p>
            </sp>
            <sp xml:id="SDZ1-Redna-12-1993-10-28.sp202">
               <speaker>PODPREDSEDNIK VLADIMIR TOPLER:</speaker>
               <p>Glasovali boste torej proti temu, da se vrnejo poročila. Prosim, ugotovimo
                  prisotnost. Ali je potrebno še enkrat, da čitam? Gospod Podobnik obrazložitev
                  glasu. <stage>(Ne.)</stage> Ugotovimo sklepčnost! <stage>(56
                  prisotnih.)</stage></p>
               <p>Kdo je za to, da se poročila vrnejo komisiji in upoštevajo nove ugotovitve in
                  predlaga nove sklepe? <stage>(18 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da ta sklep ni sprejet.</p>
               <p>Zato prehajamo na odločanje po poročilih. Predlagano je bilo, da se najprej
                  glasuje o poročilu v celoti pod prvo vmesno in nato še o drugem. Ali kdo temu
                  ugovarja? <stage>(Ne.)</stage> Prosim, gospod Potrč. <stage>(Govorjenje iz klopi -
                     se ne razume.)</stage> Ja, najprej prvo poročilo. Zdaj glasujemo o prvem
                  poročilu. Prosim, ugotovimo prisotnost v dvorani. Ugotovimo sklepčnost! <stage>(56
                     prisotnih.)</stage></p>
               <p>Kdo je za prvo poročilo?</p>
               <p>Da, tu je vprašanje ali glasujemo zdaj tudi o prvem vmesnem poročilu, dopolnitev,
                  ki ga podaja predsednica gospa Polonca Dobrajc. Bom prebral: <q>"Komisija na podlagi
                  kronološkega pregleda v zadevi imunitete člana Državnega sveta Republike Slovenije
                  Danila Kovačiča ter na podlagi pritožbe Danila Kovačiča zoper odredbo in način in
                  izvršitve odredbe številka 203/93 na Temeljno sodišče v Novi Gorici, Enota v Novi
                  Gorici z dne 17.4.1993, v kateri se je Danilo Kovačič skliceval na poslansko
                  imuniteto utemeljeno sumi, da je Državni svet Republike Slovenije s tem, ko je
                  zahtevi pristojnih državnih organov, da odloči ali prizna svojemu članu Danilu
                  Kovačiču imuniteto ni odločal v zakonsko določenem roku. Ravnal je v nasprotju s
                  160. členom zakona o Državnem svetu. Komisija v zvezi z zgoraj navedenim predlaga
                  Državnemu zboru Republike, da zavzame svoje stališče."</q></p>
               <p>To sprejemamo hkrati s poročilom.</p>
               <p>Prosim, gospod Potrč.</p>
            </sp>
            <sp xml:id="SDZ1-Redna-12-1993-10-28.sp203">
               <speaker>MIRAN POTRČ:</speaker>
               <p>Predlagal bi, da o tem odločamo ločeno. Poleg prvega poročila, da o tem odločamo
                  ločeno in meni bi bilo veliko ljubše, če bi se dalo ločeno odločati tudi pod V.,
                  sklepu pod 2. Povedal bi vam svoje mnenje o tem. Po sklepu, pardon, pod 3. Se
                  opravičujem. Če se bomo odločili za to, kar je mogoče, potem je pač treba
                  ugotoviti, da imamo zdaj formirane štiri preiskovalne komisije, da imamo v vsaki
                  9, 10 članov in da si bo vsak od teh članov izbral polno zaposlenega svetovalca.
                  Seveda, če to velja za eno komisijo, velja za vse. Ali je to smotrna odločitev ali
                  ne, dajem vam v presojo. Predlagal bi, da o tem le ločeno glasujemo, ker drugo so
                  ugotovitve, zoper katere, da je delo bilo opravljeno najbrž nihče nima. Jaz bi pa
                  rad povedal, da se pri nas v Komisiji za preiskavo množičnih pobojev poskušajo
                  odločiti drugače. Rekli smo, da smo v preiskovalnih komisijah predstavniki
                  poslanci iz vsake poslanske skupine. In da je vsaka poslanska skupina po odločitvi
                  tega Državnega zbora dobila določena sredstva za delo poslanskih skupin. In če se
                  poslanska skupina odloči, da se ji zdi delo svojega poslanca v preiskovalni
                  komisiji tako pomembno, da želi angažirati občasno strokovnjaka, ki mu pri tem
                  pomaga, da to lahko stori in da ga iz sredstev poslanske skupine tudi plača, ne
                  pa, da to posebej plačuje Državni zbor. Sicer pa je moj formalni predlog, da se
                  dodatno poročilo in 3. točka izloči iz glasovanja. Hvala.</p>
            </sp>
            <sp xml:id="SDZ1-Redna-12-1993-10-28.sp204">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Podobnik.</p>
            </sp>
            <sp xml:id="SDZ1-Redna-12-1993-10-28.sp205">
               <speaker>MARJAN PODOBNIK:</speaker>
               <p>Seveda sem za to, da se glasuje, če se opredelimo, da bomo skupaj o prvem in
                  drugem delu, da se tudi tu glasuje skupaj, ker to je pač del drugega vmesnega
                  poročila <stage>(Vmes podpredsednik: Prvega.)</stage>, da, in mislim, da je prav,
                  da se v tem smislu skupaj glasuje. Ne moremo neke točke potegniti iz
                  konteksta.</p>
               <p>Glede vsebine te točke moram reči, da sem res začuden ob takem razmišljanju, Mi
                  nismo tu nekdo, ki je prišel in bo potem, če ima interes, nekoga nekje najemal. Mi
                  smo parlament. To je osnovno parlamentarno delo in ta komisija izhaja neposredno
                  iz ustave. Nihče se ni spraševal o tem, ko je Državni zbor zaposloval številne
                  delavce v različne odbore in komisije sedanjega Državnega zbora. Prav tej komisiji
                  pa se oporeka možnost, da dobi tisto pomoč, ki jo rabi, da stvari spelje do konca.
                  Mislim, da je to že izrazito problematično stvari voditi v tej smeri. Namreč, če
                  se nekomu onemogoči in odvzame vsako orodje iz rok, potem ne zahtevaj, da bo
                  opravil delo, ki si mu ga naložil. In če mi tega ne sprejmemo, pomeni, da se tej
                  komisiji vzame orodje iz rok. Hvala.</p>
            </sp>
            <sp xml:id="SDZ1-Redna-12-1993-10-28.sp206">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova ima besedo. Ali je replika, gospod Potrč? Se
                  opravičujem, ali imate tudi vi repliko? Gospod Potrč, čeprav bi moral dami dati
                  prednost, izvolite.</p>
            </sp>
            <sp xml:id="SDZ1-Redna-12-1993-10-28.sp207">
               <speaker>MIRAN POTRČ:</speaker>
               <p>Gospod Podobnik ima pravico predlagati, da glasujemo skupaj tako kot imam jaz
                  pravico predlagati, da glasujemo posebej in o tem bomo pač odločili. Kar pa zadeva
                  vaše mnenje v zvezi s 3. sklepom. Poglejte. Komisiji Državnega zbora mora Državni
                  zbor zagotoviti ustrezne pogoje. In če se bo odločil zaradi pomena dela neke
                  komisije, da komisija rabi ne enega ampak 15 svetovalcev, se bo tako odločil in
                  jaz temu ne bom ugovarjal. Kar zadeva pa delo poslancev: poslanci smo vsi in vsako
                  delo, ki ga opravljamo, ga opravljamo na podlagi ustave. In smo se pač dogovorili,
                  da nam je za delo, ki ga opravljamo na podlagi ustave - in to ni samo delo v
                  preiskovalni komisiji, ampak še kaj drugega; ne bom govoril, kaj je pomembnejše,
                  ker je pomembno oboje - namenil Državni zbor po poslancu 30.000 tolarjev. In
                  namenil nam je za vse. Če se vam zdi, da je recimo analiza nekega zakonodajnega
                  dela, kjer bi tudi jaz rad imel kdaj svetovalca, toliko manj pomembna kot je delo
                  v preiskovalni komisiji, potem pač jaz nisem tega mnenja. Hvala.</p>
            </sp>
            <sp xml:id="SDZ1-Redna-12-1993-10-28.sp208">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospe Pečanovi.</p>
            </sp>
            <sp xml:id="SDZ1-Redna-12-1993-10-28.sp209">
               <speaker>BREDA PEČAN:</speaker>
               <p>Replicirala bi kolegu Podobniku samo v toliko, da menim, da je Državni zbor
                  zakonodajno telo te države. Se pravi, če se temu tako reče, to pomeni, da je naša
                  osnovna naloga sprejemanje zakonskih predlogov; je pa seveda tudi lahko naše delo
                  v parlamentarni preiskavi. Se pravi, da prav gotovo to ni naše osnovno delo. Samo
                  toliko bi ga želela popraviti.</p>
            </sp>
            <sp xml:id="SDZ1-Redna-12-1993-10-28.sp210">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik, prosim.</p>
            </sp>
            <sp xml:id="SDZ1-Redna-12-1993-10-28.sp211">
               <speaker>MARJAN PODOBNIK:</speaker>
               <p>Gospa Pečanova, nisem rekel, da je to naše osnovno delo, je pa to delo, ki nam ga
                  nalaga odločitev, ki je sprejeta neposredno na osnovi dikcije iz ustave. In to
                  delo, ki ga opravlja preiskovalna komisija, je za to prehodno obdobje zelo
                  pomembno in ima zanesljivo vsaj tak pomen kot ga imajo določene druge komisije,
                  verjetno pa tudi večjega.</p>
               <p>Bi pa rad samo čisto plastično, praktično povedal, zakaj je nesprejemljiva
                  dikcija, <q>"da se komisiji omogoči večje število svetovalcev"</q> - vendar komisiji, ne
                  pa posamezniku. Povsem odkrito. Ta komisija namreč ni taka, kot katerikoli drugi
                  odbor. Gre za preiskovalno komisijo - in to je tudi današnja razprava pokazala -
                  kjer se kažejo tudi temeljne razlike v delovanju in tudi v ciljih, ki smo si jih
                  posamezni člani očitno tu zastavili. Žal, meni prav nič ne pomaga, če gospod
                  Biščak, generalni sekretar, ki je pooblaščen za to delo, zagotovi naši komisiji 10
                  svetovalcev po svojem izboru, ki jim pač jaz zelo težko zaupam na osnovi vedenja o
                  tem, kaj so pač njegovi pogledi v zvezi z delom komisije in tudi sicer. Zame nekaj
                  pomeni pri delu te komisije samo, če si lahko izberem svetovalca, za katerega
                  verjamem, da bo deloval v smeri, ki sem si jo sam zastavil in ki mu zaupam.</p>
               <p>In da ne bi slučajno tiščali glavo v pesek! Ta komisija samo po teh petih točkah,
                  ki jih sedaj obravnava tukaj, je finančno ovrednoten obseg zadev, ki jih
                  obravnava, je - ker radi govorimo v nemških markah - preko 3 milijarde nemških
                  mark. Sedaj pa vas sprašujem: razen proračunskega memoranduma, kateri odbor in
                  komisija se še odločata o takih zadevah - namreč neposredno o tem, da se ugotavlja
                  sum zlorabe pooblastil pri zadevah, ki so kvantitativno tako močne, velike. In
                  drugič,  katera komisija se sploh še ukvarja s tem - doslej tu ni bila nobena
                  imenovana - da skuša doseči in prekiniti tokove, ki pomenijo neposredno bremenitev
                  Slovenije, slovenskega proračuna - kar sem prej govoril v zvezi z odtokom
                  slovenskega kapitala. Če pogledate v te sklepe: eden od sklepov je bil, da se
                  Vlado prosi, naj pove, ali lahko dobimo vpogled oz. ali lahko slovenska država
                  zahteva podatke od tujih držav v zvezi z odtokom denarja. Poglejte si, kolikokrat
                  smo dali prošnjo in koliko časa Vlada na to ni odgovorila z <q>"da"</q> ali <q>"ne"</q>. Zakaj
                  ni odgovorila, je seveda drugo vprašanje. Gre preprosto za tako pomembne stvari -
                  ne za komisijo, ampak za slovensko državo - da sem prepričan, da je nujno, da se
                  zagotovi možnost članom komisije, da uspešno delajo. Hvala.</p>
            </sp>
            <sp xml:id="SDZ1-Redna-12-1993-10-28.sp212">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Glede na to, da gospod Potrč predlaga, predlagam Državnemu zboru
                  predlog proceduralne narave, da se sprejme najprej prvo vmesno poročilo brez 3.
                  točke sklepov in brez dopolnilnega prvega vmesnega poročila o 3. točki in prvem
                  vmesnem poročilu glasujemo posebej, potem ko bomo že sprejeli to.</p>
               <p>Prosim, gospod Pregelj - obrazložitev glasu. Proceduralno, lahko.</p>
            </sp>
            <sp xml:id="SDZ1-Redna-12-1993-10-28.sp213">
               <speaker>ŽARKO PREGELJ:</speaker>
               <p>Spoštovani! Mislim, da to ni možno, da bi tako glasovali o poročilu. Poročilo je
                  celota. Kolikor razumem princip odločanja oziroma sprejemanja v vednost vmesnega
                  poročila o delu komisije, se ga pač kot celoto. Ne vem, če se tukaj lahko
                  uporablja amandmajski način. To je namreč amandmajski način.</p>
               <p>Glede na to, da tudi podrobnega poslovnika ni o tem in da tudi tega ne bo
                  predvideval, mislim, da to ni niti v skladu s pravili niti z načelom sprejemanja
                  takega poročila. Hvala.</p>
            </sp>
            <sp xml:id="SDZ1-Redna-12-1993-10-28.sp214">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Preglju. Prav zato sem jaz dal takšen predlog na glasovanje, da
                  o tem odloči zbor.</p>
               <p>Prosim, gospod Polajnar.</p>
            </sp>
            <sp xml:id="SDZ1-Redna-12-1993-10-28.sp215">
               <speaker>IGNAC POLAJNAR:</speaker>
               <p>Hvala lepa. Moram reči, da sem v stiski. To je prva preiskovalna komisija, ki je
                  začela delati. Sem za to, da glasujemo v paketu. Bom pa seveda iz tega izvajal nek
                  sklep in ga bom potem tudi oziroma bom to uveljavljal takrat, ko se bomo
                  pogovarjali podobno v komisiji za raziskavo povojnih množičnih pobojev. Jaz že v
                  naprej povem, da bom tudi najel strokovnjaka. Sedaj sem mislil, da ga bom plačal
                  iz tistega, kar dobimo kot poslanska skupina za delo strokovnih sodelavcev. Očitno
                  bomo to lahko sedaj naredili drugače. In če naredimo sedaj tule tako, prosim vas
                  gospodje, da bomo naredili tudi pri drugih komisijah. Ne glede na finančno težo
                  posledic dela ene ali druge komisije.</p>
               <p>Mislim, da toliko moramo biti sami sebi pošteni. Jaz bi bil bolj za to, da gre to
                  iz tega denarja. Če to ni mogoče, potem bom jaz pri naslednji komisiji zastopal
                  enako stališče. Ker vedite, zahteval bom takega človeka, ker tudi meni gre za to,
                  da se o tem stvari razčistijo in rabimo strokovnjaka. Hvala lepa.</p>
            </sp>
            <sp xml:id="SDZ1-Redna-12-1993-10-28.sp216">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Polajnarju. Besedo ima gospa Dobrajčeva.</p>
            </sp>
            <sp xml:id="SDZ1-Redna-12-1993-10-28.sp217">
               <speaker>POLONCA DOBRAJC:</speaker>
               <p>Hvala za besedo. V zvezi z najemanjem strokovnjakov in v zvezi s parlamentarno
                  preiskavo.</p>
               <p>Če bodo šle stvari tako, bodo komisije na koncu tiste, ki bodo osmešene. Poslanec
                  je le tisti, ki odloča s svojo glavo. V okviru dokazovanja in ob smiselni uporabi
                  zakona o kazenskem postopku pa se izvajajo dokazi, materialni dokazi z zaslišanjem
                  prič in z izvedenci. Gre za sodno zaprisežene izvedence in tako naprej, ki o
                  stvari nekaj izpovejo. Člani komisije, naše, vaše, gospod Polajnar, ali katere
                  druge, pa se bodo morali pač po svoji vesti in znanju odločiti. Kot poslanec te in
                  te stranke, kot član te in te komisije.</p>
               <p>Dokazi, ki se bodo izvajali - še enkrat ponavljam - materialni dokazi, zaslišanje
                  prič in pa izvedenci.</p>
               <p>Ne vem, kako bomo obrazložili volivcem, vsak svojim, da si je mogel za mnenje, ki
                  ga bo izražal na komisiji in za glas, ki ga bo dal ob glasovanju na komisiji,
                  najeti strokovnjaka. Kajti dan za dnem, ure in ure, sedaj že tedne in tedne sedimo
                  in pritiskamo gumbe in ob nas ne sedi noben strokovnjak. In odločamo o precej
                  pomembnih stvareh za ta slovenski narod. Ob nas ne sedi noben strokovnjak. Na
                  komisiji pa bo. Preden o tem odločite, razmislite o tej nemogoči situaciji.
                  Hvala.</p>
            </sp>
            <sp xml:id="SDZ1-Redna-12-1993-10-28.sp218">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Podobnik.</p>
            </sp>
            <sp xml:id="SDZ1-Redna-12-1993-10-28.sp219">
               <speaker>MARJAN PODOBNIK:</speaker>
               <p>Vsekakor obžalujem, da je moja predsednica v tej komisiji tu nastopila na ta
                  način. Kar seveda pomeni gledanje, kakršno pač ima in ga bo možno občasno tudi
                  sicer spremljati. Vendar jaz bi rad eno stvar vendarle povedal.</p>
               <p>Ta komisija je imela že veliko sej doslej in veliko prič in preiskovancev smo že
                  povabili. Sedaj pa sprašujem, od kje padajo te priče in preiskovanci, na kakšen
                  način se lahko nekoga povabi, se lahko ugotavljajo te in druge zadeve. Za božjo
                  voljo, mi smo tisti in naši svetovalci, ki pač to delajo tako, ne da bi kdor koli,
                  komur koli dal, kakršen koli honorar. Mi smo tisti, ki zagotavljamo, ugotavljamo,
                  koga bo potrebno povabiti, na kakšni osnovi. Nikogar ni izmed nas. Kdo je, ko
                  govorite o tem, da se bomo mi samo odločali. Mi smo tisti, ki moramo narediti nek
                  koncept, kako bomo pripeljali zadevo Železarne, zadevo Elan, zadevo HIT, zadevo
                  banke, zadevo sladkor, do nekega konca, koga je treba povabiti, kaj v naslednjem
                  krogu, kaj je treba vse vmes ugotoviti in to delamo. In to seveda zahteva veliko
                  časa, ki smo ga tudi pripravljeni za to vzeti, vendar pa nismo strokovnjaki za vsa
                  področja. Jaz sem strokovnjak na nekem področju, ki ima malo zveze s področjem, ki
                  ga sedaj tukaj delam, zato moram seveda tudi najemati, vi imate drugo področje,
                  tretji ima tretje področje in mi rabimo različne strokovnjake, da nam tukaj
                  pomagajo.</p>
               <p>Še enkrat pa bi ponovil to stvar. Če je naš cilj, da pridemo do konca in če
                  vprašate danes slovenske državljane, jim je cilj, da se te stvari razčistijo in to
                  čim prej, potem bomo to stvar najeli. In ne ustvarjati demagogije s tem, kaj nas
                  bo to stalo. Nobena stvar nas ne stane toliko, kot dejstvo, da se stvari ponovno
                  skušajo zavlačevati in se ponovno oddaljujemo od tega, da pridemo tem zadevam do
                  konca. Hvala.</p>
            </sp>
            <sp xml:id="SDZ1-Redna-12-1993-10-28.sp220">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospa Dobrajčeva.</p>
            </sp>
            <sp xml:id="SDZ1-Redna-12-1993-10-28.sp221">
               <speaker>POLONCA DOBRAJC:</speaker>
               <p>Se opravičujem. Samo replika. Žal, gospod Podobnik ni moj skrbnik, ki bi imel
                  pravico obžalovati moj nastop. Mene, kot Polonco Dobrajc, ali mene kot predsednico
                  komisije. Hvala.</p>
            </sp>
            <sp xml:id="SDZ1-Redna-12-1993-10-28.sp222">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Leniču.</p>
            </sp>
            <sp xml:id="SDZ1-Redna-12-1993-10-28.sp223">
               <speaker>JOŽE LENIČ:</speaker>
               <p>Gospod podpredsednik, spoštovani poslanci! V imenu poslanske skupine
                  Liberalno-demokratske stranke bi zaprosil za 20 minut odmora. Hvala lepa.</p>
            </sp>
            <sp xml:id="SDZ1-Redna-12-1993-10-28.sp224">
               <speaker>PODPREDSEDNIK VLADIMIR TOPLER:</speaker>
               <p>Odrejam 20-minutni odmor. Sejo nadaljujemo ob 18.45 uri.</p>
            </sp>
            <stage type="time">(Seja je bila prekinjena ob 18.30 uri in se je nadaljevala ob 18.50
               uri.)</stage>
            <sp xml:id="SDZ1-Redna-12-1993-10-28.sp225">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice in kolegi! Nadaljujemo sejo. Prosim, da najprej ugotovimo
                  prisotnost v dvorani! Prosim, da zasedete mesta, da ugotovimo prisotnost!
                  Ugotovimo sklepčnost! <stage>(55 prisotnih.)</stage> Smo sklepčni in nadaljujemo
                  delo.</p>
               <p>Ali želi predstavnik Liberalno-demokratske stranke besedo? Izvolite, gospod
                  Lenič.</p>
            </sp>
            <sp xml:id="SDZ1-Redna-12-1993-10-28.sp226">
               <speaker>JOŽE LENIČ:</speaker>
               <p>Gospod podpredsednik, spoštovani poslanci in poslanke! Poslanska skupina
                  Liberalno-demokratske stranke se je odločila, da spoštovanemu zboru predlaga, da
                  se o prvem in o drugem vmesnem poročilu preiskovalne komisije glasuje ločeno po
                  točkah. In bi prosil gospoda predsedujočega, da da to na glasovanje. Hvala
                  lepa.</p>
            </sp>
            <sp xml:id="SDZ1-Redna-12-1993-10-28.sp227">
               <speaker>PODPREDSEDNIK VLADIMIR TOPLER:</speaker>
               <p>Gospod Lenič, ali mislite po točkah sklepov? <stage>(LENIČ: Da, po točkah
                     sklepov.)</stage> Hvala.</p>
            </sp>
            <sp xml:id="SDZ1-Redna-12-1993-10-28.sp228">
               <speaker>JOŽE LENIČ:</speaker>
               <p>Torej, da so v prvem vmesnem poročilu ločeno glasuje o stališčih in predlogih
                  komisije za nadaljnje delo in da se v drugem vmesnem poročilu glasuje ločeno od
                  točke 9 dalje do 16. Hvala lepa.</p>
            </sp>
            <sp xml:id="SDZ1-Redna-12-1993-10-28.sp229">
               <speaker>PODPREDSEDNIK VLADIMIR TOPLER:</speaker>
               <p>Dobro. Besedo želi gospod Ribičič. Izvolite prosim.</p>
            </sp>
            <sp xml:id="SDZ1-Redna-12-1993-10-28.sp230">
               <speaker>DR. CIRIL RIBIČIČ:</speaker>
               <p>Spoštovani! Tudi mi smo se posvetovali v poslanski skupini in se je pokazalo, da
                  ne samo kolega Potrč, ki je prej to predlagal, ampak da tudi drugi poslanci
                  razmišljamo tako, da bi morali glasovati proti prvemu vmesnemu poročilu v celoti,
                  če ne bi izločili sporne točke, s katero se ne moremo strinjati - o zagotovitvi
                  strokovnih delavcev za posamezne člane preiskovalne komisije. Ta predlog pa, ki je
                  bil sedaj podan, seveda zajema tudi tisto, kar mi mislimo in tudi temu ne
                  nasprotujemo; bomo tudi to podprli.</p>
            </sp>
            <sp xml:id="SDZ1-Redna-12-1993-10-28.sp231">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker je to najbolj oddaljen predlog, dajem ta predlog, da glasujemo
                  posebej po točkah, na glasovanje. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da je predlog sprejet.  </p>
               <p>Prehajamo na odločanje. Najprej bomo glasovali o sklepih, potem pa o poročilu v
                  celoti, kakor bodo pač kateri sklepi sprejeti.</p>
               <p>Na strani 7 pod številko 1. Ali menite, naj preberem? <stage>(Da.)</stage>
                  <q>"Državni zbor Republike Slovenije naj pozove Vlado Republike Slovenije, da
                  preiskovalni komisiji nudi vso potrebno pomoč pri njenem nadaljnjem delu ter da v
                  bodoče na njene zahteve in vprašanja ažurnejše odgovarja."</q> Ugotovimo sklepčnost!
                     <stage>(60 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na 2. točko: <q>"Pri svojem nadaljnjem delu komisija nujno potrebuje
                  ustrezno zakonodajo, zakon in poslovnik o parlamentarni preiskavi, v vsebini, kjer
                  bodo upoštevane pripombe preiskovalne komisije."</q> Ugotovimo sklepčnost! <stage>(63
                     prisotnih.)</stage></p>
               <p>Ja, lahko obrazložite glas. Izvolite.</p>
            </sp>
            <sp xml:id="SDZ1-Redna-12-1993-10-28.sp232">
               <speaker>MIRAN POTRČ:</speaker>
               <p>Lepo prosim kolege, da so mirni. Mnogi hodijo obrazlagat glas, jaz ga manjkrat.
                  Jaz bom glasoval za ta predlog in sicer iz razloga, ker trdim, da je večina
                  predlogov preiskovalne komisije bila pri zakonu in poslovniku upoštevana. Hvala
                  lepa.</p>
            </sp>
            <sp xml:id="SDZ1-Redna-12-1993-10-28.sp233">
               <speaker>PODPREDSEDNIK VLADIMIR TOPLER:</speaker>
               <p>Prosim, da ponovno ugotovimo prisotnost. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(62 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je drugo stališče sprejeto.</p>
               <p>Tretja točka: <q>"Člani komisije zaradi specifičnosti delovanja s strogo zaupnimi
                  dokumenti, grožnje, zasebne tožbe in podobno, nujno potrebujejo ustrezne
                  svetovalce, ki naj si jih izberejo na osnovi predlogov članov komisije."</q> Prosim,
                  gospod Školč. Obrazložitev glasu.</p>
            </sp>
            <sp xml:id="SDZ1-Redna-12-1993-10-28.sp234">
               <speaker>JOŽEF ŠKOLČ:</speaker>
               <p>Hvala lepa. Glasoval bom proti iz dveh razlogov. Najprej, ker menim, da mora biti
                  komisiji kot celoti zagotovljena strokovna pomoč in ne vsakemu posebej. Drugi
                  razlog je, ker večina ljudi, ki tukaj nastopa, ima vedno pred očmi skrb
                  slovenskega naroda in pa prebivalcev in prebivalk Slovenije zato, da ne bi bil
                  proračun prevelik in bom zato predstavil neke številke, koliko pomeni to v tem
                  trenutku po glavi poslanca. Iz zakonov, ki veljajo, in to se mi zdi imeti nujno
                  pred očmi, pomeni, da ima vsak poslanec pravico 20.000 tolarjev denarja uporabiti
                  za svoje osebno izobraževanje letno. Potem ima mesečno pravico do dodatne
                  strokovne pomoči v višini 30.000 tolarjev po glavi. Potem ima stranka na njegov
                  račun 114.000 tolarjev. Potem ima za delo na terenu, pridobivanje informacij,
                  kontaktiranje z volivci itn., odvisno od tega, iz kakšnega volilnega okoliša, je
                  med 20.000 in 30.000 tolarjev, da ne govorimo o plači, ki je zadosti visoka, da so
                  pokriti vsi osebni stroški, vsaj jaz mislim, da so lahko, mogoče za koga niso, da
                  je imel prej boljšo plačo. Jaz se ne pritožujem in mislim, da se ne gre tukaj
                  slepiti s tem, da je potreben še dodatni denar. Ne nazadnje pa ne drži argument.
                  Tisti ljudje, ki so do zdaj bili v preiskovalni komisiji in ki najbolj vneto
                  zagovarjajo, da bi za kakršnokoli izjavo potrebovali strokovno pomoč, so do zdaj,
                  ne glede na to, da te strokovne pomoči niso imeli, največ govorili in po moji
                  presoji najbolj neodgovorno govorili. Hvala lepa.</p>
            </sp>
            <sp xml:id="SDZ1-Redna-12-1993-10-28.sp235">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Šešerko, obrazložitev glasu.</p>
            </sp>
            <sp xml:id="SDZ1-Redna-12-1993-10-28.sp236">
               <speaker>DR. LEO ŠEŠERKO:</speaker>
               <p>Gospod Školč, ki ga tako skrbi, da bi bili izdatki preveliki, pravzaprav zelo
                  čudno argumentira. Je proti temu, da bi bili preveliki izdatki za posamezne člane,
                  za strokovno pomoč, očitno pa ni proti temu, da bi bila strokovna pomoč plačana za
                  vse skupaj. Jaz tu ne vidim rezona. Rad bi vas pa opozoril, da je, boste dobili
                  besedo gospod Školč, pa boste povedali, druga stvar, zakaj bom jaz glasoval gospod
                  Školč in drugi, za ta predlog je, da so najbolj odločni nasprotniki sploh
                  delovanja preiskovalnih komisij, svoječasno očitali, da ljudje v teh preiskovalnih
                  komisijah niso strokovno usposobljeni. Gre tudi za vprašanje kontradiktornosti. To
                  je tisto načelo, ki ga je Državni zbor za kazenske postopke sprejel in to načelo
                  predpostavlja, da posameznik s svojim rezonom tu nastopa. Če imate neko
                  posvetovalno telo, ki bo svetovalo v vsem, kako bo pravnik, isti pravnik svetoval
                  nekomu, ki ga zanima, kako bo čimbolj zaščitil določeno pričo, da ji sploh ne bo
                  treba odgovarjati in hkrati nekoga, ki želi argumente potegniti, ki bodo pokazali,
                  če je šlo za delikventno ravnanje. To preprosto ne gre. Posamezni člani morajo
                  imeti možnost, da svoje individualne argumente, ki jih želijo izvesti, ne samo, da
                  jih povedo, ampak da jih lahko pravno utemeljijo.</p>
            </sp>
            <sp xml:id="SDZ1-Redna-12-1993-10-28.sp237">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu ima tudi gospod Jagodnik in potem gospod Kociper.
                  Jaz bi pa prosil, da ne bi polemizirali. Izvolite. Ura se že približuje osmi.
                  Prosim, gospod Jagodnik. <stage>(Smeh v dvorani.)</stage> ... ali ne gospod
                  Jelinčič. Izvolite gospod Jagodnik.</p>
            </sp>
            <sp xml:id="SDZ1-Redna-12-1993-10-28.sp238">
               <speaker>JOŽE JAGODNIK:</speaker>
               <p>Glasoval bom proti temu sklepu, čeravno sem zvedel, da smo komisija, ki smo vredni
                  3 milijarde mark. Ampak vendarle, zaradi specifičnosti delovanja, zaradi
                  tolmačenja zaupnih dokumentov, zaradi groženj ne potrebujem nobenega strokovnega
                  svetovalca. Zaradi zasebnih tožb, če bo potrebno, pa si bom advokata plačal
                  sam.</p>
            </sp>
            <sp xml:id="SDZ1-Redna-12-1993-10-28.sp239">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlagam, da bi to točko danes zaključili, v kolikor je možno. Ali
                  kdo temu nasprotuje? Mislim, da je dobro, da to točko končamo. Prosim, gospod
                  Kociper in potem gospod Partljič. Obrazložitev glasu je.</p>
            </sp>
            <sp xml:id="SDZ1-Redna-12-1993-10-28.sp240">
               <speaker>ŠTEFAN KOCIPER:</speaker>
               <p>Jaz bom glasoval za to točko, za sprejem 3. točke stališč. Da pa ne bo kakšne
                  zagate ob tem, predlagam tudi predlog dodatnega sklepa, ki ga bom vložil. Povem pa
                  v podporo, zakaj bom glasoval za to točko kot tudi, kaj predlagam kot predlog
                  dodatnega sklepa.</p>
               <p>Predlagam, da sprejme Državni zbor naslednji sklep: <q>"Državni zbor Republike
                  Slovenije za realizacijo 3. točke stališč predlogov pod V. nalaga državnemu
                  sekretarju Državnega zbora, da v roku 14 dni pripravi za KVIAZ, za Komisijo za
                  volitve, imenovanja in administrativne zadeve predlog kriterijev za financiranje
                  strokovnih svetovalcev članov komisije, ki jih potrdi oziroma sprejme Komisija za
                  volitve, imenovanja in administrativne zadeve."</q></p>
            </sp>
            <sp xml:id="SDZ1-Redna-12-1993-10-28.sp241">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Partljič, prosim.</p>
            </sp>
            <sp xml:id="SDZ1-Redna-12-1993-10-28.sp242">
               <speaker>TONE PARTLJIČ:</speaker>
               <p>Vzdržal se bom glasovanja, če bo formulacija takšna kakor je. Jaz vas prosim, da
                  vzamete v roko in boste videli, da ne gre za učiteljsko pikolovstvo ampak je na
                  nek način nesmiselna. Člani komisije zaradi specifičnosti delovanja nujno rabijo
                  ustrezne svetovalce. Rabiš tisto, kar imaš v roki, uporabljaš, rabiš nož, če
                  potrebuješ. Predlagal bi tudi, da se nujno črta <q>"potrebuje ustrezne svetovalce, ki
                  naj se izbirajo na osnovi predlogov članov komisije"</q>. Pomeni, da se oni izberejo.
                  Se ne morejo izbrati, ki jih komisija izbere na osnovi predlogov. Če bo to tako
                  popravljeno, bom potem z veseljem glasoval proti. <stage>(Buren smeh v
                     dvorani.)</stage></p>
            </sp>
            <sp xml:id="SDZ1-Redna-12-1993-10-28.sp243">
               <speaker>PODPREDSEDNIK VLADIMIR TOPLER:</speaker>
               <p>Izvolite.</p>
            </sp>
            <sp xml:id="SDZ1-Redna-12-1993-10-28.sp244">
               <speaker>MIROSLAV GERŽINA:</speaker>
               <p>Spoštovani! Glasoval bom za. Gospod Partljič je lepo hotel speljati vso zadevo na
                  stranski tir. Skoraj mu je uspelo. Glasoval bom pa za to za <stage>(Vmes
                     podpredsednik: Gospod Geržina, jaz bi prosil, ker sem že prej naredil napako.
                     Ne polemizirajte. Že gospod Šešerko je polemiziral. Ne polemizirajte s
                     poslanci, ker je obrazložitev glasu.)</stage> Glasujem za in obrazlagam. Ja,
                  hvala lepa. Se oproščam, če sem polemiziral. Nekaj polemike je bilo tudi v besedah
                  gospoda Partljiča, mislim, da njega niste opozorili na to.</p>
               <p>Zakaj za? Iz razloga, ki ga je gospod Jagodnik med svojo razpravo rekel. On je
                  rekel, da se ne razume zadeve. <stage>(Smeh v dvorani.)</stage> Obrazlagam, zakaj
                  bom za. <stage>(Vmes predsednik: Prosim, tišina. Izvolite. Nič ni narobe gospod
                     Geržina. Samo polemizirate še z gospodom Jagodnikom.)</stage> Obrazlagam, zakaj
                  bom glasoval za. Glasoval bom zato, ker so člani komisije izjavili, da se ne
                  razumejo na zadeve, torej potrebujejo dodatne svetovalce in za dodatne svetovalce
                  v tej državi nikjer na svetu, razen Karitasa ni nič zastonj. Zato potrebujejo
                  denar in mislim, da je gospod Kociper s svojim dodatnim predlogom obrazložil, da
                  bo to urejeno kot je treba po proceduri in ker potrebujemo denar, še zlasti ker
                  imajo dodatno delo ti raziskovalci, kot je bilo tukaj slišati, ti ljudje, ti člani
                  komisije. Denar imamo za normalno delo poslanca, za dodatno delo raziskovalca
                  oziroma člana komisije potrebujemo dodaten denar, da nas nekdo bolj strokovno
                  podpre in zato še enkrat za. Predlagam tudi drugim, da so za. Hvala lepa.</p>
            </sp>
            <sp xml:id="SDZ1-Redna-12-1993-10-28.sp245">
               <speaker>PODPREDSEDNIK VLADIMIR TOPLER:</speaker>
               <p>K besedi se je javil gospod Jelinčič, da obrazloži glas, in potem gospod Pucko.
                  Ampak prosim, da se držite obrazložitve glasu, ne polemizirati.</p>
            </sp>
            <sp xml:id="SDZ1-Redna-12-1993-10-28.sp246">
               <speaker>ZMAGO JELINČIČ:</speaker>
               <p>Hvala lepa. Jaz bom zato, ker je res zastonj samo Rdeči križ, glasoval proti temu
                  sklepu.</p>
            </sp>
            <sp xml:id="SDZ1-Redna-12-1993-10-28.sp247">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pucko izvolite.</p>
            </sp>
            <sp xml:id="SDZ1-Redna-12-1993-10-28.sp248">
               <speaker>CIRIL PUCKO:</speaker>
               <p>Glasoval bom za, ker me je gospod Geržina prepričal, da potrebujem svetovalca.
                     <stage>(smeh v dvorani)</stage></p>
            </sp>
            <sp xml:id="SDZ1-Redna-12-1993-10-28.sp249">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potočnik, prosim.</p>
            </sp>
            <sp xml:id="SDZ1-Redna-12-1993-10-28.sp250">
               <speaker>FRANC POTOČNIK:</speaker>
               <p>Spoštovani! Glasoval bom za. In sicer, branilci akterjev nepravilnosti prejšnjega
                  sistema uporabljajo vsa sredstva, da bi onemogočili tiste, ki bi radi oziroma
                  želeli te nepravilnosti razkriti. Današnje glasovanje bo pokazalo, katerih nas je
                  več tu, v tem parlamentu.</p>
            </sp>
            <sp xml:id="SDZ1-Redna-12-1993-10-28.sp251">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Šturm, prosim. Ali ste se javili k besedi? Niste. Gospod dr.
                  Ribičič.</p>
            </sp>
            <sp xml:id="SDZ1-Redna-12-1993-10-28.sp252">
               <speaker>DR. CIRIL RIBIČIČ:</speaker>
               <p>Spoštovani! Čeprav želim, seveda ne bom polimiziral s predgovorniki. Glasoval bom
                  proti. Moram pa povedati, da po mojem razumevanju tukaj ne gre za spopad med
                  takšnimi in drugačnimi silami, ampak gre za spopad med dvema konceptoma
                  preiskovalnih komisij. In sicer konceptom, po katerem deluje preiskovalna komisija
                  kot kolektivno telo in si kot takšna zagotavlja tudi potrebno strokovno pomoč in
                  po drugem konceptu, gre za posamezne preiskovalce, ki delajo vsak zase in hočejo
                  tudi imeti strokovno pomoč samo zase. Mislim, da bo v skladu s tem tudi vrednotiti
                  to glasovanje. Tisti, ki bo za, bo za koncept posameznih preiskovalcev, in tisti,
                  ki bo proti, bo za koncept kolektivnega dela komisije. Z dodatkom - jaz sem
                  pripravljen podpreti poseben sklep, ki ga je dal gospod Kociper, da se v 14 dneh
                  zagotovi dodatna potrebna strokovna pomoč za delo komisije. Nisem pa pripravljen
                  podpreti sklepa, da dobijo strokovno pomoč posamezni preiskovalci, kot nisem
                  podpiral tudi podobne predloge, ki so šli v to smer, v zvezi s poslovnikom o
                  preiskovalni komisiji. Hvala lepa.</p>
            </sp>
            <sp xml:id="SDZ1-Redna-12-1993-10-28.sp253">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, da ugotovimo prisotnost v dvorani. Ugotovimo sklepčnost!
                     <stage>(66 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da 3. točka ni sprejeta.</p>
               <p>Prehajamo na 4. točko: <q>"Jasno mora biti opredeljen odnos med preiskovalno komisijo
                  Vlade Republike Slovenije in generalnim sekretarjem Državnega zbora Republike
                  Slovenije v smislu medsebojnih obveznosti in pristojnosti."</q> Ugotovimo sklepčnost!
                     <stage>(64 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je 4. točka sprejeta.</p>
               <p>Imamo dopolnitev 1. vmesnega poročila: <q>"Komisija na podlagi kronološkega pregleda
                  v zadevi imunitete člana Državnega sveta Republike Slovenije Danila Kovačiča ter
                  na podlagi pritožbe Danila Kovačiča zoper odredbe in način izvršitve odredbe in
                  način izvršitve odredbe številka 203/93, na Temeljno sodišče v Novi Gorici, Enota
                  v Novi Gorici, z dne 17.4.1993, v kateri se je Danilo Kovačič skliceval na
                  poslansko imuniteto, utemeljeno sumi, da je Državni svet Republike Slovenije s
                  tem, ko je v zahtevi pristojnih državnih organov, da odloči, ali prizna svojemu
                  članu Danilu Kovačiču imuniteto, ni ravnal v zakonsko določenem roku, ravnal v
                  nasprotju s 60. členu zakona o Državnem svetu. Komisija v zvezi z zgoraj navedenim
                  predlaga Državnemu zboru Republike Slovenije, da zavzame svoje stališče."</q></p>
               <p>Prosim, gospod dr. Lev Kreft ima besedo. Obrazložitev glasu.</p>
               <p>Se opravičujem gospod dr. Kreft, lahko tudi razpravljate.</p>
            </sp>
            <sp xml:id="SDZ1-Redna-12-1993-10-28.sp254">
               <speaker>DR. LEV KREFT:</speaker>
               <p>Ne, bom kar obrazložil svoj glas, sicer se bo zopet začela razprava. Hvala lepa,
                  gospod predsedujoči. Drage gospe, spoštovani gospodje. Glasoval bom proti.</p>
               <p>Stara šola logike pozna različne argumente, tudi <q>"argumentum bakulinum"</q> je med
                  njimi. Temu tu, ki je v tem sklepu, bi se najbolje reklo argument simbolne
                  klofute. Jaz bom proti, ker nisem za take vrste argumentov, je to seveda samo po
                  sebi že dovoljšen razlog. Glasoval bom pa proti tudi misleč na stališče tistih, ki
                  so tak sklep oblikovali, ker je tak argument in argument te vrste učinkovit,
                  četudi obžalovanja vreden, samo kadar gre za razmerje subordinacije? in zato za
                  klofuto, kot kazen za insubordinacijo. Med Državnim zborom in Državnim svetom
                  takega razmerja ni. Zato bom glasoval proti. Hvala lepa.</p>
            </sp>
            <sp xml:id="SDZ1-Redna-12-1993-10-28.sp255">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu dr. Kreftu. Prosim gospod dr. Šešerko in potem gospa
                  Dobrajčeva. Gospod Jagodnik.</p>
            </sp>
            <sp xml:id="SDZ1-Redna-12-1993-10-28.sp256">
               <speaker>DR. LEO ŠEŠERKO:</speaker>
               <p>Glasoval bom <q>"za"</q>, in to iz preprostega razloga, ker je sedaj situacija taka, da
                  za tiste, ki so majhni, tečejo kazenski postopki, tisti, ki so ključni, pa so lepo
                  na varnem.</p>
            </sp>
            <sp xml:id="SDZ1-Redna-12-1993-10-28.sp257">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Dobrajčeva, prosim.</p>
            </sp>
            <sp xml:id="SDZ1-Redna-12-1993-10-28.sp258">
               <speaker>POLONCA DOBRAJC:</speaker>
               <p>Hvala za besedo. Glasovala bom proti sklepu komisije; sem podala tudi ločeno
                  mnenje. Hvala.</p>
            </sp>
            <sp xml:id="SDZ1-Redna-12-1993-10-28.sp259">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jagodnik, izvolite.</p>
            </sp>
            <sp xml:id="SDZ1-Redna-12-1993-10-28.sp260">
               <speaker>JOŽE JAGODNIK:</speaker>
               <p>Hvala lepa. Glasoval bom seveda <q>"proti"</q>, tako kot sem glasoval proti tudi na
                  komisiji. Povsem se seveda strinjam z razlogi dr. Krefta. Mislim, da nimamo
                  pravice Državnemu svetu deliti lekcije, kako naj ravna. Predvsem pa je važno to,
                  da s tem z ničemer ne oviramo začetka postopka pred sodišči; v ničemer ne
                  oviramo.</p>
            </sp>
            <sp xml:id="SDZ1-Redna-12-1993-10-28.sp261">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, da ugotovimo prisotnost v dvorani! Ugotovimo sklepčnost!
                     <stage>(63 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da dodatna vmesna dopolnitev prvega vmesnega poročila ni sprejeta.</p>
               <p>In sedaj glasujemo o prvem vmesnem poročilu v celoti. Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da je stališče sprejeto.</p>
               <p>Sklep, ki ga je podal gospod Kociper pa je brezpredmeten, ker nimamo 3. točke.</p>
               <p>Nadaljujemo z drugim delom, od točke 9 do 16. Predlagam, da sejo končamo danes -
                  se opravičujem, ker je ura toliko, ampak mislim, da lahko malo <q>"potegnemo"</q>.
                     <stage>(nekdo se oglasi v dvorani - se ne sliši.)</stage> Res je kolegij, pa se
                  bo začel kasneje. Prosim, če je možno, da sejo nadaljujemo in končamo to točko
                  dnevnega reda.</p>
               <p>Dajem na glasovanje: Kdo je za to, da sejo nadaljujemo in da končamo to točko
                  dnevnega reda danes? Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da sklep ni sprejet.</p>
               <p>Vsem se zahvaljujem. Sedaj pa je tudi kolegij. Vsem želim lahko noč!</p>
            </sp>
            <stage type="time">(SEJA JE BILA PREKINJENA 28. OKTOBRA 1993 OB 19.15 URI IN</stage>
         </div>
      </body>
   </text>
</TEI>