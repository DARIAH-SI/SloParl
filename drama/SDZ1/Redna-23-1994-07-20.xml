<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-23-1994-07-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8A39FE5CA69B179BC1257832004838EF</idno>
               <idno type="URI">8A39FE5CA69B179BC1257832004838EF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-23-1994-07-20.DZ" n="23">
               <name>Redna</name>
               <date when="1994-07-20"/>
            </setting>
         </settingDesc>
         <particDesc>
            <listOrg>
               <org xml:id="Redna-23-1994-07-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 20. JULIJA 1994 OB 10.15 URI.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Kolegice poslanke, kolegi poslanci, gospe in gospodje! Pričenjam nadaljevanje 23.
                  seje Državnega zbora Republike Slovenije. Obveščen sem, da so zadržani in se
                  današnje seje ne morejo udeležiti naslednje poslanke in poslanci: gospod Zoran
                  Thaler, gospod Marjan Stanič za dopoldan, gospod dr. Vladimir Topler, gospod Franc
                  Potočnik do 12.00 ure, gospod Ivan Sisinger za popoldan in gospa Jana Primožič od
                  11.00 do 14.00 ure. Ugotovimo sklepčnost! <stage>(47 prisotnih.)</stage></p>
               <p>Ugotavljam, da je zbor sklepčen in lahko odloča, vendar je ob tej ugotovitvi
                  sklepčnosti gotovo, da nas je v dvorani bistveno več in da če ne boste poslušali
                  seje, potem je seveda bolje, da jo razpustimo. Prosim, da se umirite, da bomo
                  lahko sejo začeli in z njo tudi nadaljevali. V dvorani nas je bistveno več kot 47,
                  kar seveda pomeni, da niso pritisnili na gumb tisti, ki preprosto niso slišali.
                  Ponovno vas prosim, da se v dvorani umirite.</p>
               <p>Na to sejo smo vabili predstavnike Vlade Republike Slovenije, ki jih lepo
                  pozdravljam. Prisotni so pa v tolikšnem številu zato, ker bomo današnje
                  nadaljevanje 23. seje pričeli z 51. točko dnevnega reda, to so vprašanja in pobude
                  poslank in poslancev. Sejo bomo nato nadaljevali z obravnavo včeraj prekinjene 12.
                  točke, to je predloga zakona o spremembah in dopolnitvah zakona o Slovenskem
                  odškodninskem skladu, za tem pa prešli na obravnavo 17. točke, to je predlog
                  zakona o grbu,</p>
               <p>zastavi in himni Republike Slovenije, ter o slovenski narodni zastavi, potem pa po
                  dnevnem redu dalje.</p>
               <p>Prehajamo na <title>51. TOČKO DNEVNEGA REDA - VPRAŠANJA IN POBUDE POSLANK IN
                     POSLANCEV</title>.</p>
               <p>Prejeli smo pisne najave za poslanska vprašanja in pobude. Vrstni red postavljanja
                  poslanskih vprašanj in pobud sem določil v skladu z zadnjim odstavkom 23. člena
                  poslovnika tako, da prva tri vprašanja oziroma pobude postavljajo poslanci
                  opozicije, nato pa po vrsti poslanci iz posameznih poslanskih skupin po vrstnem
                  redu prijave.</p>
               <p>Opozarjam vas, da mora biti poslansko vprašanje kratko in postavljeno tako, da je
                  njegova vsebina jasno razvidna. V nasprotnem primeru bom moral poslanca opozoriti
                  in ga pozvati, da vprašanje ustrezno izpopolni. Ustno zastavljeno vprašanje
                  oziroma pobuda ne sme trajati več kot 3 minute. Odgovor ne sme trajati praviloma
                  več kot 10 minut in dopolnilno vprašanje ne sme trajati več kot 2 minuti.</p>
               <p>Prehajamo torej na poslanska vprašanja. Prva tri poslanska vprašanja bodo
                  postavili naslednje poslanke in poslanci: gospodje Ivo Hvalica, Alojzij Metelko in
                  Sašo Lap. Za tem bodo na vrsti: Borut Pahor, dr. Vladimir Topler, Irena Oman,
                  Jožef Kocuvan, Zmago Jelinčič, Marija Pozsonec, Danica Simšič, Jadranka
                  Šturm-Kocjan, Miran Potrč, Marijan Poljšak, Ivan Verzolak, Nada Skuk, Jožef Kopše,
                  dr. Jože Pučnik, Janez Podobnik, Jože Jagodnik, Franc Potočnik, Feri Horvat in
                  Marjan Podobnik. Prosim vse imenovane, da vzamejo ta vrstni red na znanje in
                  pričenjamo z vprašanji in pobudami. Besedo ima gospod Ivo Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa predsedujoči! Imam pobudo in vprašanje in sprašujem, če lahko oboje
                  preberem, vse bom opravil v treh minutah.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Danes bom dovolil vsakomur, ki bo porabil samo tri minute, da še, glede na to, da
                  ste se pripravljali po dosedanji praksi, v treh minutah poveste kolikor morete in
                  vprašate kolikor morete, kot je bila praksa tudi do sedaj, vendar je Vlada dolžna
                  odgovoriti samo na eno vprašanje in nič drugega in hkrati veste, da je stališče
                  poslovniške komisije v skladu tudi z dejanskim tekstom poslovnika, da se lahko
                  prijavi in postavi samo eno poslansko vprašanje. Dovolil bom, da v treh minutah
                  postavite vprašanje in pobude, vendar kot veste, je dejansko v tem postopku, kot
                  bo potekal, od sedaj naprej striktno jasno, da se samo eno vprašanje dejansko
                  postavi Vladi in da na njega ustno odgovori. Izvolite.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Imam eno vprašanje, drugo je pa pobuda. Hvala lepa.</p>
               <p>Moje poslansko vprašanje se glasi: V sobotni številki časopisa Dnevnik, 18.6.1994
                  je bila objavljena vest, da je Ministrstvo za notranje zadeve grofu Carlu Johannu
                  Margheriju sicer dvakrat zavrnilo prošnjo za državljanstvo, da so mu pa prošnjo
                  končno le ugodili v občini Kranj. Ob tem je iz vesti razvidno, da je vprašanje
                  njegovega državljanstva tesno povezano z rešitvijo njegovega zahtevka po vrnitvi
                  gradu Otočec. Zato vas prosim, da pojasnite, na podlagi katerega člena je bilo
                  grofu Margheriju dodeljeno slovensko državljanstvo, čeprav mu je Ministrstvo za
                  notranje zadeve najprej v dveh primerih zavrnilo prošnjo. Če je dobil grof
                  slovensko državljanstvo po izredni naturalizaciji, bi vas prosil, da navedete
                  razloge za takšno odločitev, saj ni jasno razvidno, da bi bila vrnitev gradu
                  Otočec grofu Margheriju v interesu slovenske države.</p>
               <p>Hkrati bi vas tudi prosil za podatek, koliko oseb je pridobilo slovensko
                  državljanstvo z izredno naturalizacijo od 25. junija 1991 do 1. junija 1994?</p>
               <p>Zdaj pa moja poslanska pobuda. Ugotavljam, da imajo številni državni organi in
                  institucije tri leta po osamosvojitvi še vedno v imenu pridevnik republiški
                  namesto državni, kot bi bilo edino pravilno. Pogosto slišimo tudi na televiziji, v
                  časopisih, republiški minister, pa ne vem kaj še. Torej, tak primer je institucije
                  Republiška carinska uprava.</p>
               <p>Dajem poslansko pobudo, da imena teh organov spremenimo, pridevnik republiški mora
                  na vsak način v ropotarnico, nadomestiti pa ga mora pridevnik državni, torej v
                  primeru, ki sem ga navedel, Državna carinska uprava. Beseda republika se lahko
                  uporabi lahko le kot samostalnik, na primer Računsko sodišče Republike Slovenije.
                  Pričakujem, da bodo ta preimenovanja končana do konca letošnjega leta. V prilogi
                  navajam 22 institucij, ki nosijo še vedno naslov Republiška carinska, geodetska
                  uprava za ceste in tako dalje in končuje z Republiškim zavodom za zaposlovanje.
                  Upam, da zvezne države ne bo, vem, oziroma jaz sem prepričan in zato vstran s tem
                  imenom <q>"republiški"</q>. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite. Gospod minister Šter bo odgovoril.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala lepa, gospod predsedujoči. Gospodje in gospe, poslanci in poslanke! Res je,
                  da je bilo 18. junija objavljeno poročilo v časopisu Dnevnik, res je pa tudi, da
                  je naše ministrstvo 21. junija v istem časopisu objavilo svoj odgovor, pojasnilo
                  in jaz lahko iz tega povzamem naslednjo razlago, bi pa pričakoval, da se hkrati,
                  ko je sprejeta prva informacija, vsakdo zainteresiran tudi, da se seznani z
                  nadaljevanjem oziroma odgovori na to isto informacijo. Gospod Carel Villavincenzo
                  Margheri je za pridobitev slovenskega državljanstva zaprosil po izredni
                  naturalizaciji, torej po členu 13 našega zakona o državljanstvu, za kar je
                  potrebno mnenje Vlade Republike Slovenije. Pri tretjem presojanju razlogov za
                  obstoj državnega interesa je dala Vlada pozitivno mnenje zaradi priporočil
                  nekaterih resorjev, kot so Ministrstvo za kulturo, za promet in zveze in zunanje
                  zadeve. Gospod Margheri je namreč s svojim delovanjem večkrat uspešno pomagal
                  Republiki Sloveniji pri uveljavljanju v tujini na različnih področjih.</p>
               <p>Po obsežnih in mnogostranskih razpravah o državljanstvu bi pričakovali, da je
                  javnosti znano, da občinski upravni organi niso pristojni za odločanje o
                  pridobitvi ali prenehanju slovenskega državljanstva, tudi Villavincenzo ga ni
                  pridobil v občini Kranj, pač pa mu je bila tam vročena odločba, ker je imel na
                  območju te občine takrat prijavljeno prebivališče. Ministrstvo za notranje zadeve
                  sicer ni pristojno za razlago zakonov o denacionalizaciji, kljub temu pa lahko
                  pojasnimo, da je do denacionali-zacije, do pozitivnega odločanja o morebitnem
                  zahtevku za denacionalizacijo upravičena le oseba, ki je bila v času, ko ji je
                  bilo premoženje podržavljeno, jugoslovanski državljan in ji je bilo po 09.05.1945
                  leta oziroma po 15.09.1947 leta to državljanstvo, torej jugoslovansko
                  državljanstvo priznano z zakonom ali mednarodno pogodbo. Torej, do
                  denacionalizacije ne more biti upravičen nekdo, ki je pridobil državljanstvo po
                  datumu, ko mu je bilo premoženje podržavljeno. V primeru grofa Villavincencija ne
                  gre za državljanstvo, priznano z zakonom ali mednarodno pogodbo, ampak za
                  državljanstvo, pridobljeno na podlagi vloge posameznika. Takšno je tudi uradno
                  mnenje Ministrstva za pravosodje, ki je nosilec zakona o denacionalizaciji. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ne želite dodatnega? Hvala lepa. Besedo ima gospod Alojz Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani podpredsednik, spoštovane gospe, ministrica in ministri, spoštovani
                  zbor! Imam kratko poslansko vprašanje. Kdaj bo izdelana nova metodologija za
                  ugotavljanje dohodka na kmetiji v zvezi s štipendiranjem kmečkih otrok?
                  Obrazložitev. Že v letu 1993 sem postavil podobno poslansko vprašanje gospe
                  ministrici za delo, družino in socialne zadeve. Vzrok je bil v tem, da so ostali
                  brez štipendije vsi otroci kmečkih družin. Za priznavanje štipendij je bila
                  uporabljena metodologija, po kateri se katastrski dohodek pomnoži s faktorjem 22.
                  Zaradi katastrofalne suše v letih 1992 in 1993, je Državni zbor Republike
                  Slovenije na oktobrskem zasedanju znižal vrednost katastrskega dohodka za procent,
                  ki je bil enak procentu ugotovljene višine škode po suši. Na ta način je pridobilo
                  pravico nekaj kmečkih otrok. Po do sedaj znanih podatkih je ostala metodologija
                  nespremenjena.</p>
               <p>Na razgovoru s predsednikom Vlade in predstavniki Slovenske kmečke zveze dne
                  17.6.1994 je bilo dogovorjeno, da se o rešitvi te problematike takoj sestanejo
                  predstavniki Ministrstva za kmetijstvo in Ministrstva za delo ter pripravijo nova
                  merila za ugotavljanje dohodka na kmetiji. Predlagam, da Ministrstvo za delo
                  uporabi za dodeljevanje štipendij metodologijo za ugotavljanje dohodka iz
                  kmetijske dejavnosti, ki jo uporablja za pridobitev pravic do socialno-varstvenih
                  dajatev in denarne pomoči. Po omenjeni metodologiji je dohodek iz kmetijske
                  dejavnosti primerljiv z osebnimi dohodki, pridobljen tako, da se katastrski
                  dohodek pomnoži 2,8 krat in ne 22 krat, tako kot do sedaj. To je eno poslansko
                  vprašanje.</p>
               <p>Drugo imam pa ustno v zvezi z zadnjimi neurji. Sprašujem Ministrstvo za
                  kmetijstvo, zakaj do sedaj še niso prispele rakete za obrambo proti toči, ki so
                  bile naročene na Kitajskem? Vemo, da je bila ena tretjina teh sredstev že
                  izplačana in kljub avansu teh raket ni. Mislim, da v zimskem času raket ne
                  potrebujemo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Spoštovani gospod podpredsednik, spoštovane poslanke in poslanci, nekaj daljši
                  odgovor na to poslansko vprašanje. Po zakonu o zaposlovanju in zavarovanju za
                  primer brezposelnosti je eden od pogojev za pridobitev republiške štipendije, da
                  dohodek na družinskega člana v drugem trimesečju tekočega leta ne presega z njim
                  določenega odstotka zajamčene plače po zakonu. Pri ugotavljanju upravičenosti do
                  republiške štipendije se upoštevajo vsi dohodki v družini in tako tudi dohodek iz
                  opravljanja kmetijske dejavnosti. Ker dejanskega dohodka družine iz opravljanja te
                  dejavnosti ni moč ugotoviti, se pri ugotavljanju upravičenosti do republiške
                  štipendije uporablja katastrski dohodek preteklega koledarskega leta, ki ga
                  ugotovi pristojna izpostava uprave za javne prihodke. Katastrski dohodek, ki se
                  ugotavlja enkrat letno in je podlaga za odmero davkov od kmetijstva, z vidika
                  socialne pravičnosti ni primerljiv z dohodkom delavca, saj ne odseva resničnih
                  gmotnih razmer kmečke družine oziroma člana take družine. Ker je potrebno
                  zagotoviti, da so vsi prosilci, ne glede na socialni izvor pri uveljavljanju do,
                  jaz bi temu rekla, upoštevajoč tudi prejšnjo pripombo državnih štipendij, ki jih
                  pač izplačujemo tudi preko našega ministrstva, v enakem položaju, se vedno znova
                  postavlja vprašanje upoštevanja katastrskega dohodka oziroma metodologije pri
                  ugotavljanju upravičenosti do te štipendije. Katastrski dohodek se sedaj upošteva
                  tako, da se preračuna na ekvivalent plače na podlagi podatkov o gibanju plač in
                  katastrskih dohodkov v naši državi. Ta pravilnik je bil objavljen 5. junija
                  lanskega leta. Za njegov preračun se uporablja količnik, ki se izračuna tako, da
                  se na podlagi podatkov zavoda naše države za statistiko primerja povprečen
                  katastrski dohodek kmečkega gospodinjstva s povprečnim dohodkom nekmečkega
                  gospodinjstva v preteklem letu. Zaradi vsakoletne valorizacije katastrskega
                  dohodka in umirjanja inflacije, se tudi izračunani količnik vsako leto zmanjšuje.
                  Tako se je s količnika 215 v letu 1991-1992 znižal na 22 v preteklem šolskem letu,
                  za letošnje šolsko leto pa naj bi bil po ocenah, ob nespremenjeni metodologiji,
                  predvidoma 17.</p>
               <p>Ne glede na to, da se pojavljajo protesti in trditve, da so otroci iz kmečkih
                  družin pri uveljavljanju te štipendije v primerjavi z ostalimi prosilci v slabšem
                  položaju, veljavne metodologije ni mogoče spreminjati brez opravljene strokovne
                  analize, saj se sicer lahko zgodi, da bodo do štipendije upravičeni praktično vsi
                  šolajoči iz posameznih kategorij, kar bi pa letno zahtevalo precejšnja dodatna
                  proračunska sredstva, otroci iz drugih nekaterih okolij pa bi bili tudi lahko
                  diskriminirani.</p>
               <p>Naše ministrstvo zato v skladu s sklepom, sprejetim na razgovoru s predsednikom
                  Vlade Republike Slovenije, kar je tudi gospod poslanec omenil, 15. junija, smo na
                  naše izrecno zaprosilo, ker na tem razgovoru nismo sodelovali, dobili odgovor 5.
                  julija, piše v prvi ugotovitvi, da bo Vlada pripravila analizo položaja kmečkega
                  prebivalstva in v tem okviru našla rešitev za štipendiranje kmečkih otrok. V našem
                  ministrstvu pripravljamo čimbolj celovito analizo o dodeljevanju štipendij na
                  podlagi tega pravilnika in dodeljevanje štipendij v zadnjih nekaj letih, tako da
                  bi imeli na razpolago tudi te podatke. Pri tem pa se seveda srečujemo tudi s
                  težavami, saj so se nekateri podatki, ki so pomembni za presojo, zbirali samo v
                  popisu leta 1991, ne pa tudi kasneje, na primer glede na število dijakov,
                  študentov iz kmečkih družin. Potem, nekateri drugi so dokazljivi, vendar so za
                  potrebe analize manj uporabni, saj ni znana njihova struktura.</p>
               <p>Mi ocenjujemo, da bo ta analiza z vidika dodeljevanja štipendij pripravljena do
                  začetka septembra, v kolikor nam bo uspelo prej, bomo tudi v sodelovanju z
                  Ministrstvom za kmetijstvo zadeve preučili in če bomo seveda ugotovili, da so
                  otroci iz teh družin pri uveljavljanju štipendije v primerjavi z ostalimi prosilci
                  dejansko v bistveno slabšem položaju, sedanji podatki pa tega ne potrjujejo, bomo
                  pristopili k popravku oziroma spremembi veljavne ali izdelavi nove metodologije,
                  ki naj bi jo upoštevali pri katastrskem dohodku kot elementu za ugotavljanje
                  upravičenosti do republiške štipendije. Na podlagi te analize in dogovora skupaj z
                  Ministrstvom za kmetijstvo bomo tudi predlagali ustrezne spremembe in obvestili
                  javnost o tem. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Alojz Metelko bo postavil dodatno vprašanje.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Hvala lepa. Z odgovorom nisem zadovoljen. Predlagam, da se že sedaj upošteva
                  pravilnik metodologije za ugotavljanje dohodka iz kmetijske dejavnosti za
                  pridobitev pravic do socialno varstvenih dajatev in denarne pomoči. Po omenjeni
                  metodologiji bi bil sedaj faktor 2,8, ne pa 17.</p>
               <p>Prosim, da se v tem v smislu deluje.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, izvolite.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Že prej sem v odgovoru navedla. Mi bomo spoštovali dogovor, ki ga je predsednik
                  Vlade z vašimi predstavniki dosegel, da Vlada pripravi to analizo in v tem okviru
                  tudi upošteva te možnosti. Menim, da je to eden od elementov oziroma od predlogov
                  za spremembo 10. člena veljavnega pravilnika. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Sašo Lap.</p>
               <p>Samo na eno vprašanje; če bo na koncu ostal čas, bom dovolil odgovore na druga
                  vprašanja. Ne moremo celi vrsti poslank in poslancev odvzeti možnosti, na žalost.
                  Lahko se dogovorite v Vladi, če je postavljenih več vprašanj, na katero boste
                  odgovarjali. Se opravičujem, izvolite.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Spoštovani zbor, spoštovani predstavniki Vlade! Poslansko
                  vprašanje Vladi. 27. avgusta 1992, torej pred dvemi leti, ob 5. uri zjutraj je na
                  dan kongresa Slovenske nacionalne stranke v Kočevju policija po nalogu Temeljnega
                  sodišča iz Kranja pri meni doma in menda še pri 18-ih takratnih predsednikih
                  območnih odborov Slovenske nacionalne stranke iz vse Slovenije opravila hišne
                  preiskave potem pa osumljence zadržala do 13. ure na policijski postaji zaradi
                  suma storitve kaznivih dejanj poskusa umora, izdelovanja in pridobivanja orožja in
                  pripomočkov, namenjenih za kazniva dejanja, posesti orožja in razstrelilnih snovi,
                  izsiljevanja in poškodovanja tuje stvari, opredeljenih v Kazenskem zakonu
                  Republike Slovenije.</p>
               <p>Vlado oziroma pristojno ministrstvo zato sprašujem.</p>
               <p>Prvič, na podlagi katerih informacij se je odločilo za tak korak in v takem
                  obsegu?</p>
               <p>Drugič, kdo je načrtoval in sprožil aretacijo?</p>
               <p>Tretjič, po kakšnem ključu sem bil osebno osumljen za tako težka kazniva dejanja,
                  kot so navedena? Koga naj bi poizkušal umoriti? Tovarne orožja nisem imel in je
                  tudi nimam. Zahtevam odgovore za vsako točko obtožbe posebej.</p>
               <p>Do tega dne nisem imel tako imenovane kartoteke z vsemi desetimi prstnimi
                  odtisi.</p>
               <p>Četrtič, do kam je prišla ta trenutek preiskava in izgledi za priznanje o
                  neracionalni uvedbi takih metod, ali pa?</p>
               <p>Izčrpni odgovor želim v ustni obliki, v pisni pa kot predpisuje poslovnik
                  Državnega zbora. Dovolim si, ker mislim, da ni bilo tri minute, še eno ustno
                  vprašanje v enem stavku.</p>
               <p>Želim izvedeti ime in priimek, poudarjam, ime in priimek osebe, ki je podpisala
                  projekt rekonstrukcije ali da rečem delovni nalog, da se sredi turistične sezone,
                  julija, ne marca, ne oktobra, ampak julija gre prenavljati cesto v Podvinu, kjer
                  vemo, da je prometna žila in so ljudje v prejšnjem tednu izgubljali živce in še
                  kaj drugega. Ure in ure. Torej ime in priimek tistega, ki je podpisal, da se ta
                  dela opravljajo sredi turistične sezone. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite, gospod Šter ima besedo.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala lepa. Poslansko vprašanje smo v ministrstvu dobili 19. julija in v skladu s
                  poslovnikom bomo posredovali pisni odgovor v poslovniških rokih, če bo pa želja,
                  pa tudi ustno odgovarjali ob naslednji priliki. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Borut Pahor. Izvolite, ja, seveda, saj zato sem vas
                  pogledal. Samo na eno vprašanje terjam odgovor, drugo vprašanje pride na vrsto, ko
                  pridejo vsi ostali poslanci, ki so prijavili vprašanja prej na vrsto, če ostane
                  čas, ker ne moremo z več vprašanji, če so dovoljena ali ne, omejevati drugih
                  poslancev, ker imajo vsi pravico postavljati vprašanja v teh dveh urah. Gospod
                  Borut Pahor ima besedo.</p>
            </sp>
            <sp who="SDZ1:PahorBorut">
               <speaker>BORUT PAHOR:</speaker>
               <p>Gospod predsedujoči, gospe in gospodje! Izkoriščam to priložnost, da obvestim ta
                  zbor in tudi Vlado, da nameravam, upam, da ne sam, na septembrsko sejo Državnega
                  zbora predložiti resolucijo tega zbora o tesnejšem vsestranskem sodelovanju za
                  Višegrajsko skupino. Gre pravzaprav za poskus, da bi Republika Slovenija s takšno
                  resolucijo, ki je bolj simbolne narave pravzaprav afirmirala Slovenijo kot
                  srednjeevropsko državo in vis-ŕ-vis te grupacije uveljavila formulo 4 + 1. Vem, da
                  so v Sloveniji različna razumevanja Višegrajske skupine, nenazadnje tudi v sami
                  skupini obstajajo različne percepcije o njeni prihodnosti, toda vsi se strinjajo,
                  da danes ta skupina predstavlja ogeljni kamen srednje Evrope. Slovenija želi in po
                  mojem mnenju nima druge rešitve, kot da se uveljavi kot srednje evropska država,
                  če ne bomo hoteli, da nas bodo še naprej tretirali pod balkansko državo. Glede na
                  to, da ni spora, da sebe percipiramo kot del zahodnega sveta, kot del Evrope. V
                  tem kontekstu pa kot del srednje Evrope. V kolikor bi se kdo od kolegov želel
                  ukvarjati s pripravo te resolucije, še posebej, če bo prišel iz drugih poslanskih
                  skupin, bom seveda zelo zadovoljen. Mislim, da je Slovenija dosegla mednarodno
                  priznanje, sedaj pa gre za to, da se uveljavi tudi za zaželeno identiteto, za
                  srednjeevropsko identiteto. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Že kujete na to odgovor? Dobro. Gospoda Vladimirja Toplerja z
                  opravičilom ni. Gospa Irena Oman. Je ni tukaj. Gospod Jožef Kocuvan ima
                  besedo.</p>
            </sp>
            <sp who="SDZ1:KocuvanJožef">
               <speaker>JOŽEF KOCUVAN:</speaker>
               <p>Spoštovani poslanci, poslanke, podpredsednik! Moje poslansko vprašanje bo kratko.
                  Dalj časa se ugotavlja, da je kirurgija v bolnici Murska Sobota na zelo slabem
                  glasu. Čez kvaliteto storitev se pritožujejo mnogi pacienti, ki so bili operirani
                  ali imeli kakršnekoli zlome kosti in so morali iskati pomoč v bolnici. Pogosto
                  prihajajo iz bolnice bolj invalidni, kot so vanjo prišli in so prisiljeni iti na
                  ponovne operacije v Maribor, kjer jih nekvalitetna storitev bolnice Murska Sobota
                  ovira pri delu. Sprašujem, ali je Ministrstvo za zdravstvo seznanjeno s to
                  problematiko, koliko pacientov iz kirurškega bloka, oddelka bolnice Murska Sobota
                  je letos že moralo iti na</p>
               <p>ponovne operacije v Mariborsko bolnico, torej navadno po lastni iniciativi in kdo
                  plača vse te neuspešne operacije v Murski Soboti in ponovne v Mariboru? Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite, dr. Dunja Piškur-Kosmač, državna sekretarka v Ministrstvu za
                  zdravstvo.</p>
            </sp>
            <sp who="SDZ1:PiškurKosmačDunja">
               <speaker>DR. DUNJA PIŠKUR-KOSMAČ:</speaker>
               <p>Gospod predsedujoči, gospe poslanke, gospodje poslanci! Poslansko vprašanje in
                  pobuda je dokaj splošna. Moram povedati, da Ministrstvo za zdravstvo ni seznanjeno
                  s to problematiko. Ministrstvo za zdravstvo glede konkretnih pritožb pacientov in
                  zdravstvenih delavcev vedno ukrepa po ustaljenem postopku, ki je določen v zakonu
                  o zdravstveni dejavnosti z strokovnim in upravnim nadzorom. V tem primeru pa bo
                  Ministrstvo za zdravstvo oziroma že danes obvestil vodstvo bolnišnice Murska
                  Sobota in tudi bolnišnice Maribor in jih prosil za analizo podatkov, ki so
                  dostopni izmed medicinske dokumentacije pač v obeh bolnišnicah in na podlagi te
                  analize, ki jo bomo dobili, bomo gospodu poslancu Kocuvanu dali pisno
                  poročilo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želite postaviti dodatno vprašanje? <stage>(Ne.)</stage> Besedo ima
                  gospod Zmago Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Lep pozdrav vsem zbranim. Žal mi je, da ne vidim gospoda Drnovška
                  tukaj, kajti njemu bi postavil oziroma bom postavil vprašanje in dal en
                  predlog.</p>
               <p>Gospod Drnovšek je pred časom izjavil, da ne verjame nobeni od naših obveščevalnih
                  služb. Sprašujem ga, kako da verjame hrvaški obveščevalni službi, ko mu je dala
                  zlagane podatke, da sem se jaz v Benečiji Julijski krajini dvakrat srečal s šefom
                  italijanskih fašistov Finijem in s predstavnikom krajinskih Srbov oziroma oziroma
                  njihovim predsednikom?</p>
               <p>Na telefonskem pogovoru mi je izjavil, da mu teh podatkov ni dala samo hrvaška
                  obveščevalna služba, ampak tudi druge obveščevalne službe. Zato me zanima, ali to
                  pomeni, da gospod Drnovšek sodeluje s tujimi obveščevalnimi službami, kar
                  postavlja pod vprašanje to, da je še lahko predsednik, ali pa naša oziroma naše
                  službe zopet zasledujejo poslance, kot v začetku našega mandata in prisluškujejo
                  in podobno? Če je res to drugo, potem gre za eklatantno kršenje človekovih pravic
                  in ne vem, kako to lahko predsednik podpira?</p>
               <p>Nasploh pa se tudi v gospodarskih krogih govori, da se prisluškuje, sledi in
                  kontrolira kapital v interesu določene skupine, kot se še ni delalo do zdaj. Vlada
                  na področju gospodarstva ravna nezakonito, izmišlja si ukrepe za podreditev
                  kapitala in kadrov, poleg tega pa politično agitira v gospodarstvu. Direktorjem
                  firm govorijo oziroma jim grozijo, da če bodo prestopili v LDS, bodo benevolentno
                  tolmačili predpise s področja lastninjenja in revizije bodo ugodno rešene, seveda
                  takoj, ko bo prevzeta oblast v SDK-u. V tem primeru vemo, da zadeve v Petrolu so
                  že šle svojo pot in na vrsti je Luka Koper.</p>
               <p>Zato predlagam tudi, da se privatizacija vodi preko skupine, ali večstrankarske
                  ali neodvisne, ne pa le preko enega državnega sekretarja kot do zdaj. Konec
                  koncev, to, kar je Vlada zdaj naredila, vidimo, da je predlagala znižanje
                  obrestnih mer oziroma zamrznitev obrestnih mer, ko pa je to predlagal gospod
                  Toplak, so pa vsi planili po njem.</p>
               <p>In na koncu bi še vprašal, komu torej služijo obveščevalne službe, ali državi ali
                  določenim v državi in pa čigavo je gospodarstvo? Ali je to gospodarstvo določenih
                  strank, ali Republike Slovenije. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Je potrebno, da kdo odgovori? Hvala lepa. Besedo ima gospa Maria
                  Pozsonec.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Hvala lepa. Vsem lep pozdrav. Imam eno poslansko vprašanje, in sicer Ministrstvu
                  za delo, družino in socialne zadeve. Opozorila bi na določeno skupino ljudi, ki so
                  ostali brez službe s 30 ali več leti delovne dobe. Po letu dni na zavodu, predvsem
                  zaradi starosti jim, ker jim manjka le nekaj mescev, ali do izpolnitve pogojev za
                  upokojitev ne dobijo več nove zaposlitve. Tako ostanejo brez sredstev za
                  preživetje in so globoko ponižani.</p>
               <p>Zanima me, če obstajajo podatki o številu teh ljudi? Sprašujem, iz česa naj živijo
                  in ali so to zaslužili s svojim 30 ali več letnim delom? Sprašujem, ali se sploh
                  kdo ukvarja s tem vprašanjem v Vladi in ali že obstajajo ustrezne rešitve?</p>
               <p>In še eno ustno vprašanje, na katero pričakujem samo pisni odgovor. Koliko denarja
                  je prišlo v državno blagajno iz špedicije na mejnem prehodu Dolga vas od leta 1990
                  dalje? Kje so ta denar porabili in zakaj ne uporabijo ta denar za rešitev
                  nevzdržnih razmer na mejnem prehodu, kjer so razmere zelo nevarne? Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, izvolite.</p>
            </sp>
            <sp who="SDZ1:BelopavlovičNataša">
               <speaker>NATAŠA BELOPAVLOVIČ:</speaker>
               <p>Ukrepi za preprečevanje takih primerov v bistvu obstojajo in jih imamo v
                  zakonodaji vsaj na treh mestih. V zakonu o pokojninskem in invalidskem
                  zavarovanju, ki govori o možnosti dokupa, kadar gre za presežne delavce, seveda se
                  mora takrat organizacija vključiti s svojimi sredstvi.</p>
               <p>Drugič je možnost predčasnih upokojitev, kadar gre, tudi spet za presežne delavce.
                  To se pravi, tudi tukaj so neki olajšani pogoji, da taki ljudje pridejo do
                  pokoja.</p>
               <p>Tretjič, to kar mislim, da v vseh teh primerih, ki ste jih vi navajala, v kolikor
                  so ti ljudje ostali brez zaposlitve brez svoje volje ali krivde, to se pravi, da
                  so prišli na zavod kot presežni delavci iz stečaja, zaradi likvidacije, obstojajo
                  mehanizmi, da se jim nadomestilo za čas brezposelnosti tudi podaljša. Če je nekdo
                  imel 30 let delovne dobe, pomeni, da mu že tako pripada dve leti nadomestilo za
                  čas brezposelnosti. Po izteku dveh let ima pravico, da se mu to nadomestilo
                  podaljša še za tri leta, če mu manjkajo še tri leta do upokojitve.</p>
               <p>Skratka, pet let lahko nekdo ob teh pogojih dobiva nadomestilo na zavodu. Tako, da
                  v teh konkretnih primerih mislim, da so stvari absolutno rešljive v kolikor so ti
                  ljudje prišli na zavod brez volje ali krivde. Drugače moram reči, da so ti delavci
                  tudi v samih organizacijah ob določenih situacijah zaščiteni, to se pravi v vseh
                  primerih, ko jim zmanjka samo še določeno število let, niti presežni delavci ne
                  morejo postati. To se pravi, ukrepi in zaščita za te ljudi obstoja, treba je
                  videti potem kakšen konkreten primer, zaradi česa, ali do česa je prišlo v tem.
                  Ampak, če ima nekdo toliko let delovne dobe, več kot 20, ima pravico do
                  nadomestila do 5 let.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, dodatno vprašanje. Izvolite gospa Pozsončeva.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Hvala lepa za odgovor. To je vse lepo in prav, ampak v praksi ne izgleda tako.
                  Konkretne primere vam bom navajala in boste videli, da to ne funkcionira tako.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane kolegice in kolegi, spoštovani
                  predstavniki Vlade! Najprej bi se pridružila pobudi gospoda Hvalice, da je že čas,
                  da po treh letih v tej državi uradne institucije dobijo prave državne nazive in da
                  hkrati izdajajo tudi uradne dokumente, v katerih ne bo več v glavi napisano
                  Socialistična republika Slovenija.</p>
               <p>Imam dve vprašanji. Na prvo želim neposreden odgovor na tej seji, na drugo pa
                  pričakujem pisni odgovor.</p>
               <p>Vlado Republike Slovenije sprašujem, kdo je odgovoren - lahko bi rekla kar za
                  cestno-turistično diverzijo na štajerski, primorski in gorenjski magistralki. V
                  mislih imam nedopustno in počasno popravljanje cestnih odsekov. V začetku meseca
                  julija na štajerski magistralki, na Vranskem, kar je povzročilo nekaj kilometrske
                  kolone; minuli teden, pred Črnim Kalom, kjer so - koliko je moč razbrati iz
                  sredstev javnega obveščanja - tovornjaki razbili kar sedem vetrobranskih stekel
                  voznikom osebnih vozil; in sedaj, že lep čas na gorenjski magistralki, natančneje
                  pri Podvinu, kar povzroča še neprimerno zastoje. Jasno je, da so naše ceste
                  potrebne temeljite prenove, nikakor pa ne morem razumeti načinov in poti, ki jih
                  je za to ubrala Slovenija, kar se da počasi in da bo zadeva opazna, najbolje samo
                  za časa belega dne in to sredi glavne turistične sezone.</p>
               <p>Ministrstvo za promet in zveze sprašujem, kako je moglo pristajati na tak termin
                  za popravila, ali je ono izdalo dovoljenje za to in če ne, kdo je za to očitno
                  napako odgovoren, in zakaj dela potekajo samo čez dan. Ali je morda to
                  prilagajanje delu, urniku državne uprave. Vlado pa sprašujem, glede na širše
                  posledice, ki jih bo imela ta cestna diverzija za naš turizem in s tem
                  gospodarstvo v celoti, kako bo ukrepala v konkretnem primeru in kako bo
                  zagotovila, da se kaj takega ne bo več ponovilo. Denimo, gre za izničenje cele
                  vrste prizadevanj za promocijo Slovenije. Glede na to, da me tovrstne zapore
                  nehote spominjajo na zapore med vojno, Vlado še sprašujem: prvič, ali ima kakšne
                  informacije, ki pa nam poslancem niso dosegljive, o morebitnih nevarnih prišlekih
                  z avstrijske, italijanske ali madžarske strani in na ta način poskuša zavarovati
                  osrednjo Slovenijo oziroma njeno upravno središče Ljubljano, in če to morebiti
                  drži, ali je zgolj naključje, da brez zapor ostaja edino dolenjska magistralka in
                  ali je to morda namig, v katero smer moramo kreniti, da bomo varni?</p>
               <p>Še vprašanje, na katerega bi želela pisni odgovor, kar se da v kratkem času, gre
                  pa za problem tako imenovanih ločenih družin. Za družine bivših uslužbencev JLA,
                  tudi oficirjev, katerih del družine, se pravi žena in otroci so ostali doma, sami
                  pa so odšli iz Slovenije. V zelo okvirnih podatkih je takih družin okrog 300.
                  Možje oziroma očetje v glavnem nimajo slovenskega državljanstva, v Slovenijo ne
                  morejo niti na obisk, kaj šele, da bi se za stalno vrnili. Če odmislim družinske
                  travme, nekateri otroci očeta niso videli več let, ali celo tragedije, je
                  nedopustno, da Slovenija tega vprašanja pravno ne uredi. Še hujši so pa nekateri
                  primeri, skorajda ciničnega norčevanja iz teh ljudi. Na primer: predstavništvo
                  Republike Slovenije v Makedoniji človeku izda vizo za vstop v Slovenijo in ko ta
                  prepotuje skorajda celo bivšo Jugoslavijo in pride do slovenske meje, ga policaj
                  zavrne, da je nezaželena oseba in nima vstopa v Slovenijo. Ali pa, če ima seveda
                  srečo, se mu to primeri že na letališču v Makedoniji, v Skopju, ko z uradno vizo
                  Republike Slovenije za vstop v Slovenijo, plačano letalsko vozovnico, ne more na
                  letalo za Brnik. Niti zavrnjen ni, niti člani njegove družine o nezaželenosti
                  nimajo nobenega dokumenta.</p>
               <p>Vlado Republike Slovenije in pristojna ministrstva sprašujem, kdaj in kako bodo ta
                  vprašanja končno rešila, saj je po mnenju številnih članov takih družin, ki so
                  odgovor iskali pri meni kot poslanki Državnega zbora, boljša vsaka rešitev kot
                  nikakršna. Najhujša, pravijo, je negotovost, ki jih vodi v obup.</p>
               <p>Hkrati sprašujem, kdaj in kako bo rešeno vprašanje vojaških pokojnin oziroma
                  pokojnin za aktivne vojaške osebe in druge osebe, katerih status je bil urejen z
                  zakoni, ki so urejali službo v nekdanji JLA? Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim za odgovor na prvo vprašanje in predlagam, da hkrati odgovorite
                  tudi na vprašanje, ki je ostalo neodgovorjeno, gospoda Saša Lapa.</p>
            </sp>
            <sp who="SDZ1:ŠajnaAnton">
               <speaker>ANTON ŠAJNA:</speaker>
               <p>Anton Šajna, direktor Republiške uprave za ceste. Do konca leta bo menda ta zadeva
                  popravljena na predlog poslanca Hvalice.</p>
               <p>Programe pripravljamo v Republiški upravi za ceste. Ti programi, kot vam je znano,
                  so s proračunom Republike Slovenije vsako leto posebej opredeljeni in sprejeti. Mi
                  smo že dalj časa opozarjali, že tudi pri pripravi proračuna za leto 1994, da je
                  prepozno sprejeti proračun predvsem pri obnovi cest velika ovira. Namreč, gre za
                  gradbeno sezono, ki je pri nas nekako od aprila pa do oktobra in se pri teh delih,
                  posebno asfalterska dela so vezana prvič na boljše vremenske razmere, na višje
                  temperature in so vezana tudi na dolžino delovnega dne svetlobe, ker potem ponoči
                  se te zadeve ne dajo delati, ker je kvaliteta izredno slaba.</p>
               <p>Zaradi zime nastanejo na naših cestah, ki so tudi sicer že zelo slabe, kar
                  opozarjamo stalno, torej zaradi zime nastanejo poškodbe, ki jih je potrebno
                  čimprej sanirati, vendar po postopkih, ki so v veljavi pri realizaciji proračuna,
                  to ne moremo narediti pred njo, ni proračun sprejet in po ustrezni proceduri po
                  izbiri izvajalca ta termin pade potem v sredino leta, žal moram reči, tudi v
                  turistično sezono. Imamo zelo slabe izkušnje in mi smo težili, primer lanskega
                  leta, da bi del teh del opravili v jeseni, vendar potem to pomeni, da bodo turisti
                  in seveda tudi naši vozniki, ki so še posebno pomembni, vozili po slabih cestah do
                  jeseni. Kot sem pa rekel, imamo slabe izkušnje, primer lanskega leta, ko je začelo
                  deževati 24. avgusta in do prve zmrzali v novembru, konec novembra, smo imeli samo
                  10 delovnih dni na razpolago lepega vremena, da smo lahko opravili ta dela, kar
                  seveda pomeni to, da je kvaliteta slabša, da so zapore daljše, ne toliko, kot bi
                  ob ugodnih vremenskih razmerah lahko bile in da so potem tudi negodovanja voznikov
                  turistov in tudi ostalih dovolj velika.</p>
               <p>Mi težimo k temu, da bi bil proračun, vsaj kar se tiče cest in obnove cest sprejet
                  že na začetku leta, s čimer bi se lahko pripravili pravočasno in dela pozimi
                  opravili že nekako v aprilu, maju, mogoče najkasneje v juniju in da bi procedure
                  oddaje del bile bolj racionalne, krajše, seveda ob upoštevanju tega, da je treba
                  izbrati najboljšega izvajalca, najugodnejšega izvajalca, da je potrebno spodbujati
                  trg itd.</p>
               <p>Postopek teče tako, ko je izbran izvajalec na javnem razpisu, se potem sklene
                  pogodba. Na tako pogodbo izvajalec prosi za zaporo ceste, pri čemer da tudi svoj
                  predlog. Ta predlog mi preučimo, republiški prometni inšpektorat pa izda zaporo
                  ceste. Ta predpiše, v katerem terminu se dela lahko opravljajo. To je bilo
                  narejeno tudi v primeru Podvina. To je bilo narejeno tudi v primeru ceste Vransko
                  - Celje. Mislim, da jih veliko od vas ve, v kako slabem stanju je bila letos
                  spomladi ta cesta. Isto tudi za cesto čez Črni Kal.</p>
               <p>Mi težimo, da bi čim bolj olajšali promet po eni strani, po drugi strani pa
                  omogočili izvajalcem, da delo kvalitetno opravijo in pravočasno. V primeru Podvina
                  smo zelo hitro reagirali. Delo se je odvijalo od 6. ure zjutraj do 8. ure zvečer.
                  Delo se je odvijalo tudi ob sobotah in ob nedeljah. Res je bilo nekaj neljubih
                  zastojev. Ti zastoji so bili predvsem ob</p>
               <p>konicah, ob koncu vikenda, medtem, ko je sicer promet tekel več ali manj z
                  zastoji, ne izredno kritično.</p>
               <p>V ponedeljek je bil del ceste asfaltiran in včeraj vzpostavljen dvosmerni promet.
                  Tako, da sedaj in do zaključka del tudi ne pričakujemo več večjih ovir.</p>
               <p>Kot sem povedal, želimo, da bi imeli možnosti in take podlage, predvsem s
                  pravočasno sprejetim proračunom in s proceduro za oddajanje del, pa tudi s
                  proceduro pridobitev zapor, da bi čim manj ovirali promet. Vendar pri urejanju
                  cest se oviram in zaporam tudi v bodoče v celoti ne bomo mogli izogniti.</p>
               <p>Javnosti, predvsem pa voznikom smo se opravičili za te neljube stvari, na katere
                  pa v večinskem delu nismo bili mi odgovorni. Pisno poročilo o teh dogodkih oziroma
                  o poteku del in o ovirah bom predložil parlamentu. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dodatno ima gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa. Žal, ugotavljam, da Vlada po dobri stari navadi vso odgovornost
                  preloži na pleča poslancev. Da so cestni zastoji, če sem pravilno razbrala iz
                  vašega odgovora, smo krivi poslanci, ker očitno nismo pravočasno sprejeli
                  proračuna.</p>
               <p>Sprašujem in če ta trenutek ne morete odgovoriti, prosim da odgovorite v pisni
                  obliki. So ceste, ki so bolj ali manj obremenjene s turizmom. Predvidevam, da
                  Ministrstvo za promet in zveze, Republiška uprava za ceste vedo, katere so te</p>
               <p>ceste. Da se jih popravljati maja, junija. Če je bila prva možnost julija, bi bilo
                  bistveno bolje, da se to stori septembra, ko ni glavna turistična sezona. Poleg
                  tega so možnosti pri tako kratkih odsekih, ali ste razmišljali o tem glede
                  ureditve obvoza oziroma obvoznic in predvsem, ali ste se kakor koli glede terminov
                  usklajevali, denimo z Ministrstvom za gospodarstvo, v katerega pristojnost sodi
                  tudi turizem. Glede terminov popravila ključnih magistralk, ki so izrednega
                  turističnega pomena. Vse te stvari me zanimajo, ker pravite, da imate slabe
                  izkušnje z vremenom. Vsi tisti, ki se kakor koli vozimo po teh cestah, imamo pa
                  slabe izkušnje, da se nenehno, ravno v srčiki turistične sezone, popravljajo
                  najbolj prometne ceste. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Sašo Lap, ki ga trenutno ni v dvorani je hotel imeti ime in
                  priimek odgovornega, ki je naročil izvedbo del na gorenjski magistrali. Pričakoval
                  bi, če gre za poslanca, povejte njegovo ime, prosim.</p>
            </sp>
            <sp who="SDZ1:ŠajnaAnton">
               <speaker>ANTON ŠAJNA:</speaker>
               <p>Parlamentu bom predložil vse dokumente, ki so vezani na ta dela, pogodbo iz česar
                  bo tudi razvidno, kdo je podpisnik pogodbe in odločbo o zapori ceste, ki jo
                  podpiše Republiški prometni inšpektorat. To se pravi, Ministrstvo za promet in
                  zveze je naročnik, medtem ko je Republiški prometni inšpektorat tisti, ki izda
                  zaporo v soglasju s prometno policijo. Mi nimamo posebnih podatkov o tem, koliko
                  turistov se vozi po naših cestah, imamo pa seveda podatke o štetju, koliko je
                  tranzitnega prometa, s čimer bi seveda lahko sklepali, kateri od teh prometov je
                  turistični. Vemo pa, katere so predvidene turistične destinacije. Sodelujemo z
                  ljudmi, ki so odgovorni za turizem seveda v smislu, da bi omogočili čim boljši
                  pretok prometa tudi v turistični sezoni. Ukrepi na cestah pa niso vezani na
                  turizem, ampak so vezani na količino in so vezani na prometne konice, tako da
                  posebej o tem nismo delali programov. Morda je ta pobuda primerna, da bomo tudi iz
                  tega vidika pripravljali prometne ukrepe.</p>
               <p>Moje izvajanje ne gre v tem smislu, da bi obtoževal parlament ali poslance za
                  njihove sklepe in ukrepe. Gre enostavno za to, da bomo v proračunu predlagali za
                  proračun za leto 1995 takšne ukrepe in takšne postopke, ki bodo preprečili takšne
                  neljube dogodke. Za to gre in ta naš predlog bo prišel, če ne kasneje pa pri
                  sestavljanju proračuna za leto 1995. Mi smo o teh problemih že opozarjali predvsem
                  Odbor za infrastrukturo, ki je, mislim, da tudi dal nekatere pobude, vendar, žal,
                  niso bile ustrezno sprejete.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Jadranka Šturm-Kocjan.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo gospod predsedujoči. Spoštovane poslanke, dragi poslanci,
                  spoštovani predstavniki in predstavniki Vlade! Ministra za notranje zadeve
                  sprašujem, po katerem zakonu in kakšnih kriterijih se odloča o posegu policijskih
                  enot za preprečitev stavke in njenih posledic. Glede na stavke nekaterih delavk in
                  delavcev v Republiki Sloveniji v zadnjem letu opažam, da se do stavkajočih ravna
                  neenotno in nedosledno, kar se je še posebej izrazito opazilo pri reakciji države
                  oziroma njenega represivnega aparata pri stavki kmetov in ribičev.</p>
               <p>Pričakujem ustni in popoln odgovor. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite.</p>
            </sp>
            <sp who="SDZ1:IskraBreda">
               <speaker>BREDA ISKRA:</speaker>
               <p>V imenu Ministrstva za notranje zadeve, Breda Iskra, svetovalka ministra, bom
                  poskušala dati kratek odgovor na to vprašanje.</p>
               <p>Ukrepanje policije v primerih predstavljanja zaprek na prometnih površinah v
                  primerih kakršen je tudi primer stavk, je urejeno v temeljnem zakonu o notranjih
                  zadevah, ki je bil sprejet leta 1980 in kasneje tudi šestkrat spremenjen, vendar
                  kasnejše spremembe, glede vzdrževanja javnega reda in miru, niso prinesle nič
                  novega. Predpis določa temeljne naloge policije, med katerimi so zlasti
                  vzdrževanje javnega reda in miru, varovanje življenj in osebne varnosti ljudi in
                  premoženja ter nudenje asistence za to pristojnim organom. Isti predpis določa
                  tudi pooblastila delavcev organov za notranje zadeve, posebej še okvirne pogoje za
                  uporabo prisilnih sredstev.</p>
               <p>Na podlagi tega zakona izdano navodilo o uporabi prisilnih sredstev iz leta 1981
                  podrobneje določa pogoje za uporabo prisilnih sredstev, to so: fizična sila,
                  gumijevka, plinska sredstva, sredstva za ukrepanje in tako dalje. Področje javnih
                  demonstracij opredeljuje zakon o javnih shodih in javnih prireditvah. Ta predpis
                  pooblašča pristojnega starešino policijske enote, da od vodje shoda ali prireditve
                  zahteva, da pozove množico, naj se razide, kadar pride do hujšega kršenja javnega
                  reda in miru. Če ta poziv vodje javnega shoda oziroma javne prireditve ne zadošča,
                  mora starešina policijske enote ukreniti vse, kar je treba, da se javni shod
                  oziroma javna prireditev razžene, proti storilcem prekrškov in kaznivih dejanj pa
                  ukrene, kar določa zakon. Prav na tem določilu je zgrajena taktika delovanja
                  policije pri vzdrževanju in vzpostavljanju javnega reda in miru.</p>
               <p>Večkrat pa nerede povzroča množica, ki nima formalnih vodij, niti lastnosti, ki so
                  navedene v navedenem zakonu. Tu se policija neposredno sooča z izgredniki.
                  Predvideno je, da starešina, ki vodi policijsko enoto za posredovanje, trikrat
                  javno pozove množico, naj se razide. Šele za tem izda ukaz o uporabi sile. Vsem je
                  dana možnost, da se umaknejo s prizorišča. To praviloma ne velja za kolovodje
                  izgredov.</p>
               <p>O ukrepih policije ob hujših ogrožanjih varnosti ljudi pa sledeče: po sedanjih
                  izkušnjah so časovno najbližje tiste oblike nezadovoljstva posameznih družbenih
                  slojev in skupin na lokalni ali širši ravni, ki se izražajo v obliki cestnih
                  zaprek. Policija bo tu nastopala kot strokovna služba, ki v skladu z veljavnimi
                  predpisi daje asistenco upravljavcu prometnih površin. To so cestna podjetja
                  oziroma pristojni inšpektorji za javne ceste. Policija bo izvršitelju nudila
                  strokovno pomoč že pri pripravi odstranitve cestnih zaprek. Treba je namreč
                  poskrbeti za ustrezno dvigalo ali druge stroje, ki odstranjujejo cestne ovire.
                  Policisti poskrbijo, da izvršitelji opravijo svoje delo in preprečujejo konflikte
                  med protestniki in izvajalci ukrepov. Pred tem policija poskrbi za varno odvijanje
                  cestnega prometa na obvoznih smereh. Ob takih protestih je policija praviloma že
                  prej obveščena, ni pa pravnih možnosti, da bi preprečila prihod protestnikov na
                  kraj zapore.</p>
               <p>Na mirnih javnih shodih policija skrbi za nemoten potek takih prireditev. Ti
                  ukrepi so dodelani, že večkrat preizkušeni in so se pokazali kot uspešni.</p>
               <p>Manj izkušenj pač ima policija z množičnimi nemiri, kjer je treba vzpostavljati
                  javni red in mir, zagotavljati varnost ljudi in premoženja. Takšen obseg vsebuje
                  nekaj med seboj povezanih faz in sicer posredovanje v ožjem smislu, zagotovitev
                  varne izvedbe naše intervencije, zbiranje dokazov o storjenih kaznivih dejanjih in
                  prekrških ter končno tudi ukrepe neposredno po vzpostavitvi javnega reda in miru.
                  Do posredovanja policije lahko pride šele, ko so izpolnjeni pogoji, ki jih določa
                  zakon in navodilo o uporabi prisilnih sredstev. To pomeni, da množica že hudo krši
                  javni red in mir oziroma ogroža varnost ljudi ali uničuje premoženje. Ob
                  posredovanju policije zoper izgrednike odloča po veljavnih predpisih predstojnik
                  organa za notranje zadeve, to je komandir postaje policije s splošnim delovnim
                  področjem, načelnik uprave za notranje zadeve in pa minister za notranje zadeve.
                  Odvisno, kdo daje odredbo, je od obsega nereda in od obsega nemirov.</p>
               <p>Ker ne moremo izključiti primerov, da bi prišlo do ogrožanja varnosti ljudi ali
                  celo do uničenja premoženja znotraj delovnih prostorov, pa doslej takih primerov
                  ni bilo oziroma je bil edini v Železarni Jesenice v letu 1969. Do takih primerov
                  lahko pride v družbenih ali zasebnih organizacijah, ravnanje policije pa mora biti
                  v obeh primerih podobno. Na temelju ocene stanja pristojni starešina odloči lahko
                  tudi o posredovanju s silo. Taktika delovanja policije vključuje uporabo vseh
                  prisilnih sredstev, opredeljenih v zakonu in podzakonskih predpisih.</p>
               <p>V zakonu o obrambi in zaščiti iz leta 1991 je predvideno, da v takih primerih
                  lahko deluje narodna zaščita. Ta naj bi varovala premoženje in druge dobrine, če
                  je v večjem obsegu ogrožen javni red in mir, saj je narodna zaščita tako
                  zasnovana. Pri tem se postavlja vprašanje, če je narodna zaščita danes še
                  organizirana in usposobljena za tovrstne naloge. Vprašljivo se nam zdi, zlasti
                  učinkovito delovanje narodne zaščite ob nemirnih stavkah v tovarnah, saj se
                  kadrovsko popolnjuje iz kolektiva, kjer so stavke in protesti.</p>
               <p>Policija ima nekaj opreme za tovrstne intervencije, ki pa ni najsodobnejša. Po
                  sprejetju resolucije OZN o prepovedi izvoza orožja v republike bivše Jugoslavije
                  naši policiji že primanjkuje plinskih sredstev, nekaterih tehničnih sredstev pa
                  nima v zadostnih količinah. Pri zamisli o teh nalogah policija izhaja iz
                  organizacijskih rešitev, ki so podobne kot v nekaterih tujih državah. To pomeni,
                  da domači policisti opravljajo predvsem preprečevalne naloge, s silo posreduje
                  posebna policijska enota, ki praviloma združuje policiste iz drugih območij
                  Slovenije. Ta enota je sestavljena zgolj iz aktivnih policistov. V tem primeru se
                  takoj vpokliče ustrezno število rezervnih policistov, ki nadomestijo manjkajoče
                  policiste pri opravljanju rednih varnostnih nalog v enotah policije, za najtežje
                  primere pa je predvidena specialna enota Ministrstva za notranje zadeve.</p>
               <p>Pri tem ne moremo mimo ocene o pripravljenosti in usposobljenosti naše policije za
                  tako delovanje. Menimo, da so policijske enote za take naloge v glavnem
                  usposobljene. Po veljavni taktični zamisli za primere policijskega posredovanja ob
                  neredih pristojni starešina opravlja predvsem naslednje naloge: oceni razmere in
                  njihov značaj, število udeležencev in sestavo, izdela zamisel o policijskem
                  posredovanju in načinu uporabe prisilnih sredstev. Vse to pomeni, da mora
                  odgovorni starešina kritično ovrednotiti sporočilo o stopnji nereda, ki ga
                  posredujejo lastniki ali upravljavci premoženja, saj prevzema vso odgovornost za
                  svoje odločitve.</p>
               <p>O zapori ceste Koper - Ljubljana, dne 24. junija, je Ministrstvo za notranje
                  zadeve Vladi Republike Slovenije podalo informacijo, ki je to poročilo tudi
                  obravnavala dne 27. junija 1994.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Dodatno vprašanje in pojasnilo. Izvolite, gospa Jadranka Šturm-Kocjan.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Gospe svetovalki ministra se zahvaljujem za dolg in navidezno izčrpen odgovor,
                  vendar z njim nisem zadovoljna, tako da bi dodatno vprašala. V primeru stavke
                  kmetov in ribičev - to sem posebej izpostavila - je enkrat prišlo do posega
                  policije - v primeru ribičev, seveda - pri kmetih pa se to ni zgodilo. Konkretno
                  me zanima, kdo je odredil, ker ste navedli hierarhijo, od komandirja pa do
                  ministra, da lahko odredi poseg policije, kdo je v primeru stavke ribičev to
                  odredil in na osnovi česa prihaja do teh razlik. Predvsem me to zanima. Zakaj
                  enkrat se odloči, drugič pa se ne odloči.</p>
               <p>Zanima me še, kaj to pomeni, da policija nastopa pri stavki kot strokovna služba.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite.</p>
            </sp>
            <sp who="SDZ1:IskraBreda">
               <speaker>BREDA ISKRA:</speaker>
               <p>Najprej bom odgovorila na zadnje vprašanje, zakaj policija kot strokovna služba.
                  Mogoče je to izraz, ki bo vnešen tudi v nov zakon o javni varnosti, kjer se
                  policija opredeljuje kot služba in jo samo kot službo Ministrstva za notranje
                  zadeve lahko tudi razumemo.</p>
               <p>Drugega o tem, da je služba Ministrstva za notranje zadeve, ne morem komentirati.
                  Odgovora o tem, zakaj je v enem primeru prišlo do posredovanja policije, v drugem
                  primeru ni, žal, ne morem podati. Razpolagam v tem momentu samo s to informacijo
                  na zapori ceste Koper - Ljubljana v primeru ribičev. Obljubljam, da bom poskušala
                  dobiti ta odgovor v čim krajšem času in da ga bomo posredovali pismeno.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miran Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Lep pozdrav vsem! Izvajanje zakona o denacionalizaciji v zadnjem času
                  spremlja vse več primerov in pojavov, ki potrjujejo opozorila nekaterih poslancev
                  in strank ob njegovem sprejemanju, da je zakon izrazito političen projekt,
                  katerega narodno gospodarski učinki niso ocenjeni, mnogi pa bodo tudi
                  negativni.</p>
               <p>Za narodno gospodarske posledice na področju gozdarstva, kmetijstva in vse bolj
                  tudi storitvenih dejavnosti, ki se kažejo v ukinjanju dejavnosti in delovnih mest,
                  javnost ni posebej zainteresirana, ker jo bolj zanimajo politične kot pa
                  gospodarske teme in problemi, s katerimi se te dejavnosti srečujejo zaradi načina
                  izvajanja denacionalizacije.</p>
               <p>Kljub temu javnost upravičeno zanimajo vprašanja; kdo bo po opravljeni
                  denacionalizaciji lastnik slovenske zemlje, gozdov, gradov in drugih kulturnih
                  spomenikov; Triglavskega narodnega parka; pa tudi pomembnih zgradb v slovenskih
                  mestih.</p>
               <p>Zanimajo jih tudi vprašanja, koliko slovenskega premoženja bodo dobili tujci ali
                  dvojni državljani; koliko slovenska ali morda celo hrvaška cerkev in kako je
                  vračanje premoženja povezano z državljanstvom.</p>
               <p>Ker je rok za vlaganje zahtevkov za denacionalizacijo že potekel, verjamem, da ima
                  Vlada zbrane vse potrebne podatke, zato jo prosim, da mi odgovori: ali je pogoj za
                  pridobitev pravice do denacionalizacije državljanstvo Republike Slovenije že v
                  času nacionalizacije oziroma se lahko ta pravica pridobi tudi na podlagi naknadne
                  pridobitve državljanstva, tudi z izredno naturalizacijo.</p>
               <p>Izrecno prosim odgovor Vlade, ker je danes minister Šter sicer to pojasnil, vendar
                  rekel, da za to ni pooblaščen.</p>
               <p>Koliko in katerim dvojnim državljanom je z denacionalizacijo že bilo vrnjeno
                  premoženje in katero?</p>
               <p>Koliko dvojnih državljanov je vložilo zahtevke za vrnitev premoženja, pa njihove
                  vloge še niso rešene in na kakšen obseg zemljišč ali gozdov oziroma na katere
                  objekte se njihovi zahtevki nanašajo?</p>
               <p>Za kakšen obseg zemljišč, gozdov, gospodarskih objektov, poslovnih stavb in
                  stanovanj je vložila zahtevke za denacionalizacijo slovenska katoliška cerkev in
                  ali in katere zahtevke za vrnitev premoženja je vložila hrvaška katoliška cerkev?
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ja, izvolite. Samo eden.</p>
            </sp>
            <sp who="SDZ1:IskraBreda">
               <speaker>BREDA ISKRA:</speaker>
               <p>Tako kot je že sam gospod Potrč ugotovil oziroma pojasnil, da za odgovor na prvo
                  vprašanje menimo, da Ministrstvo za notranje zadeve ni pristojno in da gre
                  pristojnost pojasnila v zvezi z izvajanjem zakona o denacionalizaciji v
                  pristojnost Ministrstva za pravosodje.</p>
               <p>Glede odgovora na drugo in tretje vprašanje pa pojasnjujemo, da na ti dve
                  vprašanji ni mogoče odgovoriti, ker občinski upravni organi za notranje zadeve, ki
                  so po 29. členu zakona o državljanstvu pristojni za ugotavljanje državljanstva, ki
                  je hkrati tudi predhodno vprašanje o denacionalizacijskem postopku, ugotavljajo
                  le, ali je bil upravičenec do denacionalizacije jugoslovanski državljan, ne pa
                  tudi dejstvo, ali je imel poleg tega državljanstva še tuje državljanstvo. Poleg
                  tega organi Republike Slovenije niso pristojni za ugotavljanje tujega
                  državljanstva in zato o tem ne morejo voditi uradne evidence.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Če želite kaj dodati v okviru desetih minut, seveda lahko. Gospod Tratnik, prosim.
                  Seveda na to eno vprašanje, ki je bilo postavljeno.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Hvala lepa. Spoštovani! Odgovor na prvo vprašanje, ki ga je postavil poslanec
                  gospod Potrč. Pogoj za pridobitev pravice do denacionalizacije gre po zakonu o
                  denacionalizaciji samo pravica do vračanja premoženja oziroma denacionalizacije
                  tistim, ki so bili v času nacionalizacije jugoslovanski državljani. Kasnejša
                  naturalizacija, kasnejša pridobitev državljanstva ne pomeni pravice do
                  denacionalizacije. Ministrstvo za pravosodje je do sedaj trimesečno zbiralo
                  podatke o denacionalizaciji, po sklepu Državnega zbora zbira po poteku roka za
                  prijavo zahtevkov mesečno. V pripravi je že sedmo poročilo, ki bo v kratkem
                  predloženo Državnemu zboru. V teh podatkih seveda ni bilo predhodno dogovorjeno,
                  da se zbirajo tudi podatki za upravičence, kot je katoliška cerkev na Slovenskem,
                  zato bo te podatke težko izluščiti. Iz zbranih podatkov, bomo pa skušali v
                  pismenem odgovoru na poslansko vprašanje to rešiti. Kar se tiče zahtevkov
                  katoliške cerkve na Hrvaškem, je to tuja pravna oseba in ni upravičena do
                  zahtevkov iz denacionalizacije v Sloveniji. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dodatno vprašanje, gospod Potrč, izvolite.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa za delne odgovore in pričakujem ostale tudi pisno, kot je bilo
                  obljubljeno. Moje dodatno vprašanje je: kateri so razlogi, da se recimo v javnosti
                  brez jasnih odgovorov, ob odgovoru, ki pa je bil dan, toliko časa postavlja
                  vprašanje, ali lahko ali ne, recimo Hrvaška katoliška cerkev dobi določen objekt?
                  Naj bo odgovor enkrat za vselej tako jasno dan, kot danes: ne, ne more te pravice
                  dobiti. In to bi veljalo še za marsikakšen drug primer. Recimo tudi v zvezi z
                  Otočcem se je to govorilo mesec dni, namesto da bi bil jasno odgovor dan: to ne
                  pride v poštev in bi najbrž vse nepotrebne razprave bile odveč. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Kdo bo odgovoril dodatno? Prosim, gospod Tratnik.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Hvala lepa. Tu je sicer težko odgovoriti. Pravi pristojni organ bi bil Ministrstvo
                  za pravosodje kot odgovorni organ za denacionalizacijo, kot za spremljanje
                  denacionalizacije, ne za izvajanje. Seveda odgovarjajo pa drugi organi in
                  prehitevajo s strokovnimi izjavami pristojni organ.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marijan Poljšak se je odpovedal ustnemu nastopu; želi pa dobiti
                  pisni odgovor na svoje vprašanje. Besedo ima gospod Ivan Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Imam poslansko pobudo, in sicer ponovno, po
                  treh, štirih mesecih. Vladi Republike Slovenije dajem ponovno pobudo, da ustrezno
                  ukrepa za odstranitev označbe Jugoslavije YU na vseh uradnih dokumentih in žigih
                  oziroma štampiljkah, zlasti v prostih carinskih prodajalnah na mejnih prehodih
                  Republike Slovenije, kjer ponekod, kljub zagotovilu ustreznih vladnih organov, še
                  vedno uporabljajo oznako YU za Slovenijo. Kot osnovo za svojo trditev prilagam
                  kopijo računa, ki ga je izdala carinska prodajalna Emona na mejnem prehodu Vič -
                  Dravograd.</p>
               <p>Obrazložitev. V poslanski pobudi, ki sem jo vložil dne 18. marca 1994, sem
                  postavil vprašanje, ki ga ponavljam s to pobudo: Vlada Republike Slovenije je na
                  mojo pobudo sicer odgovorila, da bo ustrezno ukrepala in preko svojih organov
                  poskrbela, da se take stvari v bodoče ne bodo dogajale. Iz računa, ki ga prilagam,
                  je razvidno, da so kljub zagotovilom Vlade Republike Slovenije še 8.7.1994 ravnali
                  v nasprotju z zagotovili in uporabljali oznako YU, kar dojemam kot posmeh naši
                  državi in njenemu trudu v mednarodni skupnosti, da bi jo prepoznali pod oznako SLO
                  - Slovenija. Moram povedati, da so v Kompasovi prostocarinski prodajalni tako
                  ukrepali in so dobili tudi uradno obvestilo, sem preveril, kupil sem en predmet in
                  so imeli že stroga navodila. Vendar, samo preko ceste je Emona, kjer je vodstvo v
                  Kopru - ker sem zahteval, kdo je direktor, so mi povedali, da je v Kopru in se za
                  to sploh ne zmenijo. Zahtevam, da odločno ukrepate. Jaz sem pripravljen celo iti v
                  osebno tožbo proti temu direktorju. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gre za pobudo, torej pričakujemo odgovor. Besedo ima gospa Nada Skuk.
                  Izvolite.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Dober dan vsem skupaj. Bom čisto kratka, in sicer prosila bi Ministrstvo za
                  znanost in tehnologijo, da mi pisno odgovori, in sicer glede programa Phare, kako
                  se to dodeljuje, kdo je ta sredstva že prejel in posebej me še zanima, kako je
                  vključen program notranjski park v ta program in kot sem že rekla, bi želela pisni
                  odgovor, ker so potrebne tudi številke, koliko sredstev je bilo dodeljenih in tako
                  dalje. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Želite pisni odgovor? Besedo ima gospod Jožef Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Predsedujoči, kolegice in kolegi! Imam poslansko vprašanje za Ministrstvo za
                  gospodarstvo in za gospoda ministra Tajnikarja in sekretarja za energetiko,
                  gospoda Soviča.</p>
               <p>Minister za gospodarstvo je na osnovi statističnih podatkov dal javno izjavo in
                  intervju v Večeru, dne 9. julija pod naslovom <q>"Dobički, znak monopola"</q>.
                  Statistični podatki so prikazali elektrogospodarska podjetja, predvsem
                  distribucijska kot izredno dobičkonosna, čeprav je kasneje, in to z današnjim
                  člankom v Večeru, <q>"Razlika je očitna"</q>, je naslov tega članka, kjer so demantirani
                  ti statistični podatki, vendar je kljub temu minister Tajnikar na osnovi teh
                  podatkov dal naslednjo izjavo v časopisu in bom prebral en del v okvirčku in tako
                  bom tudi ravnal. Za mene so ti podatki iz seznama 300 največjih eden od glavnih
                  argumentov za tista stališča, ki sem jih zagovarjal ves čas odkar sem v Vladi.
                  Mariborčanov nisem mogel nikoli prepričati, del tega sistema je treba
                  privatizirati.</p>
               <p>Kakšen namen ima Ministrstvo za gospodarstvo in gospod Tajnikar, da privatizira
                  del javnih podjetij, ki so po mojem osebnem mnenju nujno potrebna še dokler traja
                  tranzicija gospodarstva, da ostanejo v državnih rokah zaradi regulacije tega
                  gospodarstva? Kdo ima interes, ponovno vprašanje ministru Tajnikarju, da
                  privatizira ta elektrogospodarska podjetja? Morali bi nekaj povedati ob tem in to
                  naslednje, da so recimo proizvajalci, elektrarne, t.im. naravni monopoli, ki jih
                  nikjer v svetu, ali pa redko kje, razen v stabilnih gospodarstvih, kot so
                  angleška in podobna, ne privatizirajo, če so enkrat v državni lasti.</p>
               <p>Izražam tudi odkrit sum, da zaradi števila certifikatov, zaradi podatkov, ki so že
                  znani, da se ogromno podjetij lastnini znotraj, sama sebi v roku 5 letnega roka,
                  obstaja v Vladi bojazen, da ne bodo mogli ostali državljani kam vložiti
                  certifikatov in da je to poskus gospoda Tajnikarja in njegovega ministrstva, da na
                  nek način osigura za vlagatelje certifikatov določen del lastnine, ki pa naj bi
                  bila državna.</p>
               <p>Kakšno strategijo in na osnovi katere strategije je minister Tajnikar dal to
                  izjavo in kje je bilo o tem razpravljano, to me posebej zanima? V tej državi bomo
                  verjetno morali paziti, to je moje mnenje, predvsem na ta del gospodarstva, na ta
                  javni del gospodarstva in pri tem ne moremo zaostajati. Zakaj minister Tajnikar,
                  če je dobil take statistične podatke in jih ni preveril, na osnovi tega takoj
                  izrabil te podatke, ki niso bili točni in so danes demantirani, tako jih je
                  izrabil za to, da najavi privatizacijo elektrogospodarstva. Meni osebno kot
                  državljanu je jasno, da ta del in to je ta stranski del, ne pa glasni del
                  elektrogospodarstva, vse pomožne službe, da se privatizirajo. Želim, da minister
                  Tajnikar na to odgovori.</p>
               <p>Drugo vprašanje za sekretarja v istem ministrstvu, gospoda Soviča in to, zakaj je
                  umaknjen in iz kakšnega razloga je umaknjen z dnevnega reda del strategije o
                  energetiki? Dajem svoje mnenje in to naslednje. Da je verjetno zaradi podobnih
                  dogodkov in sedaj poskusa lastninjenja umaknjen tudi ta del, da se spremeni ta
                  strategija. Hvala lepa. Če je možen kakšen ustni odgovor, če ne, bi pa prosil
                  pismeni.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Želi kdo odgovoriti? Prosim, izvolite.</p>
            </sp>
            <sp who="SDZ1:unknown-M">
               <speaker>NEIDENTIFICIRANI GOVORNIK (predstavnik vlade):</speaker>
               <p>Glede na obširno vprašanje bi dali pismeni odgovor potem za vse skupaj.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Jože Pučnik. Ga ni. Besedo ima Janez Podobnik.
                  Izvolite.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Najprej bi želel
                  komentirati poročilo pregled poslanskih vprašanj in pobud, na katere še niso dani
                  odgovori z dne 29. junija. Ugotavljam, da v tem mandatu, odkar sem poslanec, nisem
                  dobil odgovore na 10 poslanskih vprašanj. Sprašujem se, na kakšen način jih bom
                  dobil.</p>
               <p>Ponovil bi eno vprašanje. 29.3.1994 sem dal Vladi pobudo, da prouči možnost, da se
                  čas služenja vojaškega roka v bivši SFRJ prizna v delovno dobo. Odgovora nisem
                  dobil, pričakujem, da ga bom dobil vsaj po tej ponovni omembi tega vprašanja.</p>
               <p>Na Vlado oziroma Ministrstvo za šolstvo in šport pa nastavljam naslednje poslansko
                  vprašanje. Najprej glede pravilnika o napredovanju zaposlenih v vrtcih ter
                  osnovnem in srednjem šolstvu v plačilne razrede. Ta pravilnik je izdal minister za
                  šolstvo v soglasju z Ministrstvom za delo in Ministrstvom za finance. V 1. členu
                  tega pravilnika je navedeno, da ta pravilnik podrobneje določa pogoje in postopke
                  napredovanja zaposlenih v višji plačilni razred v vrtcih ter osnovnem in srednjem
                  šolstvu razen za učitelje, vzgojitelje, pedagoge, psihologe, socialne delavce,
                  socialne pedagoge in knjižničarje. Na mene so se kot poslanca obrnili ti drugi,
                  torej računovodje, tajniki, blagajniki, hišniki, vodje kuhinj, pomočniki v
                  kuhinji, čistilke, ki jim seveda ta pravilnik tudi ureja oziroma nekako preko tega
                  pravilnika bodo imeli možnost napredovanja. Ti ljudje, ti zaposleni so zelo
                  ogorčeni, ker menijo, da so bili s tem pravilnikom postavljeni v neenakopraven
                  položaj z drugimi zaposlenimi v šolstvu in trdijo, da ta pravilnik to
                  neenakopravnost uzakonja in zato sprašujem ministrstvo, po kakšnih kriterijih se
                  je odločilo za ta pravilnik, ki v zaposlene v šolstvu, v vrtcih pač vnaša velik
                  nemir in nezadovoljstvo.</p>
               <p>Prav tako pa na Ministrstvo za šolstvo in šport naslavljam še dodatno vprašanje.
                  Prosil bi za natančno število dijakov, ki so uspešno končali srednjo šolo in so se
                  začeli vpisati na fakulteto, pa so ostali brez možnosti vpisa. V javnosti se
                  namreč pojavljata številki od 5.000 do 7.000. Mislim, da bi bilo korektno, da
                  zvemo točno številko. Sprašujem, kaj je Ministrstvo za šolstvo in šport storilo,
                  da bi se ta problem rešil? Kako resor utemeljuje politiko, s katero pač mlade in
                  uspešne ljudi pustimo brez možnosti nadaljnjega izobraževanja, ko pa imamo izredno
                  slabo izobrazbeno strukturo v primerjavi z nekaterimi razvitimi evropskimi
                  državami. Predvsem pa gre za generacijo, ki je zadnje leto delala, torej po
                  starem, brez mature, drugo leto pa ne bo imela enakih pogojev za vpis za
                  fakulteto. Torej za to veliko število teh dijakov, ki nimajo možnosti vpisa, je
                  letošnje leto odločilno. Prosil bi po možnosti za ustni odgovor, sicer pa za
                  pismeni odgovor. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Prosim, gospod dr. Pavel Zgaga bo z ustnim odgovorom najavil tudi kasnejšega,
                  pisnega.</p>
            </sp>
            <sp who="SDZ1:ZgagaPavel">
               <speaker>DR. PAVEL ZGAGA:</speaker>
               <p>Gospod predsedujoči, spoštovane poslanke, spoštovani poslanci! Področje
                  napredovanja v šolstvu regulirajo natančno govorjeno trije pravilniki in sicer,
                  najprej pravilnik o napredovanju zaposlenih v osnovnem in srednjem izobraževanju v
                  nazive. Ta je bil sprejet na osnovi prejšnje zakonodaje že leta 1991 in je
                  pravzaprav prvi pravilnik, ne samo v šolstvu, širše, ki je upošteval koncept
                  napredovanja. V letošnjem letu pa smo ga skladno z aprila sprejetim zakonom
                  pripravili in dopolnili.</p>
               <p>Drugi pravilnik, na katerega bi želel usmeriti vašo pozornost, je pravilnik o
                  napredovanju zaposlenih v vrtcih v nazive. Ta je bil sprejet po zakonu o plačah.
                  To se pravi, je letošnji in končno imamo tudi še pravilnik o napredovanju v
                  vrtcih, osnovnih in srednjih šolah v plačilne razrede, ki ima isti datum kot
                  prejšnji. Vzpostavljena je, preprosto povedano razlika med pedagoškimi in
                  nepedagoškimi delavci v vrtcih, v osnovnih in srednjih šolah, vendar so osnovni
                  kriteriji za napredovanje enaki, tako da ne bi mogli trditi, da obstaja v tem
                  pogledu razlika med pedagoškimi in nepedagoškimi delavci, razen seveda v kolikor
                  ta razlika ni subsumirana že v zakonu o plačah, to se pravi v tipičnih poklicih,
                  ki jih ti ljudje opravljajo. Podroben sistem lahko tudi še dodatno pisno
                  predstavimo. Bi pa, gospod predsedujoči, zahteval relativno veliko časa.</p>
               <p>Glede vprašanja o uspehu četrtošolcev lahko podam zelo natančne podatke.
                  Oblikovali smo jih na osnovi anket ta teden in sicer izgleda takole. V četrtih
                  razredih vseh slovenskih srednjih šol je bilo v pravkar končanem šolskem letu
                  vpisanih 13739 dijakov in dijakinj. Od tega 8818 v srednjih šolah ter 4921 v
                  gimnazijah.</p>
               <p>Četrti razred je opravilo 85,10% dijakov in dijakinj splošnih srednjih šol, ter
                  94,66% v gimnazijah. Odličnih je bilo 805 ali 9,13% v srednjih šolah, ter 824 ali
                  16,74% v gimnazijah. Če tem odličnim, ki jim ni bilo potrebno zaključnega izpita,
                  prištejemo še vse tiste, ki so se prijavili k zaključnemu izpitu, pa ta izpit v
                  junijskem roku tudi opravili. Potem je do današnjega dne srednjo šolo uspešno
                  zaključilo z zaključnim izpitom ali s priznanim zaključnim izpitom zaradi
                  odličnega uspeha, ali v eksperimentu poizkusna matura, kjer je bilo zajetih
                  nadaljnjih 600 dijakov. Če vse to seštejemo, imamo 9950 srednješolcev in
                  srednješolk, ki so uspešno zaključili štiriletno srednjo šolo in s tem izpolnili
                  pogoj za nadaljevanje študija v visokem šolstvu.</p>
               <p>Naj zraven povem, da je v letošnjem študijskem letu na razpolago 11528 mest v
                  visokem šolstvu. Potem, ko smo v juniju mesecu, po sprejemu sklepa o omejitvi
                  vpisa, dodatno povečali vpis na nekaterih študijskih smereh. To z drugo besedo
                  pomeni, da je obseg prostih študijskih mest na obeh slovenskih univerzah v
                  letošnjem letu enak 115,85%, tistega kar neposredno prihaja iz srednjih šol. Imamo
                  torej približno 16% več mest, kot je svežih maturantov. Letos ne smemo še reči,
                  tistih, ki so opravili zaključni izpit. Teh 15,8% pa v veliki meri odpade na
                  kandidate in kandidatke, ki so srednjo šolo opravili v prejšnjih letih in imajo
                  zakonsko pravico kandidirati za nadaljevanje študija. Med prijavljenci je bilo
                  letos približno 25%, slednjih. To še ne pomeni, da je enak procent jeseni tudi
                  vpisan. Počakati moramo na vpisni postopek v septembru mesecu, ko bodo te
                  številke bolj jasno razvidne.</p>
               <p>Še čisto na kratko. Kar se tiče vpisa v naslednjem letu, ne bo držalo, da bi
                  nastopile kakršne koli resnejše težave za tiste, ki so letos ali lani končali
                  srednjo šolo. Zakon o visokem šolstvu, ki smo ga tukaj sprejemali, pred več kot
                  pol leta, v prehodnih določbah zelo jasno piše, da se v visoke šole vpisujejo
                  kandidati, ki so zaključili srednjo šolo pred uveljavitvijo zakona o visokem
                  šolstvu, pod pogoji, ki so veljali ob zaključku nekega šolanja. To z drugo besedo
                  pomeni, da tam, kjer ne bo omejitve vpisa, bo zaključni izpit enakovreden maturi.
                  Kjer pa bo omejitev vpisa, pa bodo za te starejše kandidate potrebni enaki izbirni
                  postopki, kot so bili tudi do sedaj. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dodatno vprašanje ima gospod Janez Podobnik, izvolite.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Hvala lepa, dr. Zgagi za odgovor. Predvsem zadnji odgovor bi prosil, če bi ga
                  lahko dobil tudi v pismeni obliki, ker je bilo veliko številk. Če te številke
                  držijo, potem so podatki, ki so bili v javnosti, niso točni.</p>
               <p>Glede prvega odgovora bi želel prav tako pismeni odgovor. Rad bi opozoril na
                  dejstvo, da ljudje, ki nimajo pedagoške izobrazbe, tako v vrtcih, kot v osnovnih
                  in srednjih šolah cenijo, da so s tem pravilnikom depreviligirani, da so v
                  podrejenem položaju. Imam pred seboj pravilnik, podrobneje preštudiran. Je vrsto
                  argumentov, od pogojev napredovanja, dodatnih funkcionalnih znanj; točke, ki so za
                  to potrebne; interdisciplinarna usposobljenost, ustvarjalnost. Vemo, kateri
                  poklici so to, je tudi ta problem, bi prosil dr. Zgago, da bi odgovoril na to
                  vprašanje in poizkušal upoštevati ta vidik. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jože Jagodnik.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Gospod predsedujoči, kolegice in kolegi! Upam, da bom v treh minutah opravil
                  tisto, kar sem se nameril in kar v bistvu želim storiti ne za sebe, ampak na koncu
                  tudi v imenu in za ime vseh vas.</p>
               <p>Najprej, jutri bo minilo od famoznega odkritja orožja na mariborskem letališču
                  leto dni in nekako pol leta od tistega, kar sem dodatno postavil na 27 vprašanj,
                  še 6 vprašanj.</p>
               <p>Prosim Vlado oziroma ustrezna ministrstva, da mi vendarle po šestih mesecih, če se
                  omejim samo na teh šest vprašanj, odgovori vsaj na kakšno od teh. Vprašanja
                  najdete na strani 286 v stenogramu zapisnika seje 28.1.1994. Jaz jih pa imam
                  tukaj, za vsak slučaj zbrane.</p>
               <p>Drugo vprašanje se nanaša na dve ministrstvi. Bolj na Ministrstvo za finance, kot
                  na Ministrstvo za gospodarske dejavnosti. Upam, da bo nekako tangiralo in da se bo
                  eden ali drug minister odločil in odgovoril na zagate. V zagati je namreč nekaj
                  tisoč ljudi iz prostora, iz katerega prihajam, torej v Mariboru. Gre za Tovarno
                  avtomobilov, gre za Mariborsko livarno, gre za Swaty in gre za Metalno. Zelo na
                  kratko rečeno, gre za famozne garancije, o katerih smo sklepali v tem Državnem
                  zboru, o katerih so bili sprejeti kriteriji. Do realizacije teh garancij je trnova
                  pot. Od aprila, ko ste objavili razpise, pa do današnjega dneva praktično ni
                  nobenih reakcij, razen teh, da v teh tovarnah proizvodnjah stoji, da se je v petek
                  začela stavka v livarni, ki je zaprosila v aprilu za 2 milijona nemških mark
                  garancije, pa tega papirja iz Ministrstva za finance preprosto ni in ni videti.
                  Razlogi so znani seveda Ministrstvu za finance, niso pa znani 1200 delavcem, ki ne
                  razumejo, zakaj nimajo dela, zakaj ne morejo kupiti reprodukcijskega materiala in
                  zakaj ne morejo izpolniti svojih dogovorjenih obveznosti do partnerjev v Italiji,
                  zahodni Nemčiji in Avstriji. Preprosto ne razumejo. Podobno velja za Swaty,
                  podobno velja za Metalno, ki je zaprosila za 230 tisoč nemških mark garancij in se
                  ubadajo z istimi vprašanji. Potovanja so nenehno na relaciji Maribor - Ljubljana,
                  ping pong traja na relaciji menežerji - sindikata, pink ponk traja navsezadnje
                  tudi med obemi ministrstvi in zares bi prosil za odgovor na vprašanje, kdaj bo
                  zadeva dokončno urejena in tudi za odgovor na vprašanje, kdo je za vse to
                  odgovoren. Katero ministrstvo, kateri resor?</p>
               <p>Jasno je, da je tudi Maribor zase po svoje odgovoren, in da se omejujem od
                  načinov, ki so jih nekateri v Mariboru izbrali, potem ko so zahtevali celo odstope
                  državnih sekretarjev, kajti mislim, da to ni bilo v njihovi pristojnosti, v
                  kompetenci, in da tiste poteze niso bile na mestu. Toda za konec tega izvajanja
                  samo še en stavek. Nikakor me ne more zadovoljiti takšne vrste odgovor, ki ga
                  berem s strani Ministrstva za gospodarske dejavnosti danes v Delu s podpisano
                  gospo, ki malo preloži krivdo v štajersko metropolo, malo pa na ministrstva, v
                  glavnem pa izgleda tako, da nihče ni kriv, samo proizvodnja stoji.</p>
               <p>Gospodje, namesto 800 avtobusov je tam skupaj z Avtomontažo zaradi teh in drugih
                  zadev zmontiral do tega trenutka 80 avtobusov. To mislim, da vse pove.</p>
               <p>In na koncu še pobuda nam oziroma vodstvu Državnega zbora. Pobuda je konkretna.
                  Zahtevam oziroma predlagam, da na septembrski seji Državnega zbora razpravljamo o
                  celoviti zakonodaji, ki zadeva status nas poslancev. Obrazložitev je naslednja.
                  Histerija, ki je prevzela ves slovenski prostor okoli privilegijev in tako
                  imenovanih privilegijev, se je približala skrajnemu robu. Traja praktično od 6.
                  decembra 1992, od naše izvolitve dalje. Plače, dodatki, status, pokojnine,
                  kilometrine, dnevnice, krediti in tako naprej in tako naprej.</p>
               <p>Spoštovane kolegice in kolegi! Jasno in glasno moram povedati, da nisem deležen
                  nobenega od teh privilegijev, ki ni v skladu z zakonom. Nimam službenega
                  avtomobila, nimam tajnice, nimam dnevnic, ne tolarskih, ne deviznih, nimam
                  povračila stroškov oziroma povračila stroškov za moje potovanje iz Maribora do
                  Ljubljane, za vsak mesec je pičlih 7 tisoč - včeraj sem se pogovarjal z nekaterimi
                  med vami, ki so popolnoma na istem. Ne terjam prav nič tistega, kar ni bilo v
                  zakonu - nimam R+3, imam R5, ampak to je avto seveda. Skratka, lepo prosim, da bi
                  to histerijo, ki vlada sedaj, in ki kaže na to, da bomo kmalu okoli parlamenta
                  potem, ko bo padel poslednji poslanski privilegij, imeli ples vampirjev, vseeno
                  poskušali umiriti. Zahtevam, da si Državni zbor vzame za razpravo toliko časa, kot
                  je potrebnega vis-a-vis seveda vsega drugega dela, ki ga ta Državni zbor opravlja,
                  ne mislim pa, da bi do normalizacije razmer prišlo, če sleherni med nami, če
                  sleherna poslanska skupina ne prispeva k temu svoj lasten delež seveda. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Torej edini privilegij, ki ga gotovo imate je ta, da vas po treh minutah
                  nisem prekinil. Pričakujete ustni odgovor na katero od vprašanj. Ja, ja, seveda
                  prosim.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Ali lahko delite poslanska vprašanja in bombončke sem in tja in odmerjate čas, vas
                  moram opozoriti, da sem pismeno priložil pobudo in vprašanje, tako da mislim, da
                  sem lahko izrabil teh petnajst ali pa petindvajset sekund še za nadaljevanje.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Skratka ne pričakujete nobenega ustnega odgovora od Vlade? Dobro.</p>
               <p>Besedo ima gospod Franc Potočnik, ki se je pa opravičil do dvanajste ure.</p>
               <p>Prosim, želi kdo odgovoriti na prvo vprašanje? Na drugo vprašanje, kdo bo
                  odgovoril? Gospod Gaspari, izvolite.</p>
            </sp>
            <sp who="SDZ1:GaspariMitja">
               <speaker>MAG. MITJA GASPARI:</speaker>
               <p>Na vprašanje gospoda poslanca kratek odgovor. Razpis, ki ga je objavilo
                  Ministrstvo za gospodarske dejavnosti v aprilu, ni bil dokončno izvršen zaradi
                  tega, ker ni imel ustreznih pravnih podlag v sklepih Vlade, in sicer v razdelitvi
                  sredstev, ki so potrebna za drugo trimesečje začasnega financiranja, ki bi bila
                  lahko za to uporabljena, to smo mi kot Ministrstvo za finance uradno obvestili
                  Ministrstvo za gospodarske dejavnosti in opozorili na ta manjkajoči pravni
                  akt.</p>
               <p>Mimogrede, Vlada je pred enim tednom sprejela zakon o poroštvih Republike
                  Slovenije in ga poslala v parlament. Ta teden, v četrtek gre pa javni razpis, ki
                  bo temeljil na vseh pravnih dokumentih, ki so potrebni za tak javni razpis in tudi
                  na sredstvih, ki so zdaj po razpletu proračuna odobrena, in se bodo vsa ta ista
                  podjetja lahko ponovno prijavila na javni razpis in seveda v skladu s svojimi
                  kvalitetami oziroma postavljenimi pogoji, ki so v javnem razpisu, tudi kandidirala
                  konkretno za eno od teh podjetij, ki se pa postavlja pod vprašanje - mariborska
                  livarna - je pa že v pismu Ministrstva za gospodarske dejavnosti bilo ugotovljeno,
                  da komisija pri ministrstvu meni, da so pogojno sprejemljiva. To se pravi, ne
                  izpolnjujejo vseh pogojev, ki so sicer bila po kriterijih za javni razpis
                  predpisana in to podjetje je eno takih podjetij, ki ni izpolnilo tistih formalnih
                  pogojev in zaradi tega so tudi nas spraševali, ali menimo, da je možno takemu
                  podjetju odobriti, bom rekel, državno garancijo.</p>
               <p>Naš odgovor se ni vezal na posamezno podjetje, ampak na pravne podlage, ki so
                  potrebne, da je javni razpis lahko v celoti odobren. Vlada je na zadnji seji, na
                  kateri je odobravala predlog zakona o poroštvih Republike Slovenije, ugotovila, da
                  bo uporabljala do sprejetja zakona o poroštvih, kot sem rekel, je dano v parlament
                  na seji prejšnji teden, da bo uporabljala kriterije, ki so tudi zdaj že
                  opredeljeni v samem osnutku zakona. Zakon ima precej členov, ki govorijo o
                  kriterijih in pa tudi precej členov, ki govorijo o merilih za izdajo teh poroštev,
                  ki niso garancije, so poroštva in zaradi tega menimo, da seveda čas ni zamujen,
                  pravila igre so pa jasno določena in bodo podjetja, ki so želela pridobiti ta
                  sredstva iz natečaja lahko seveda kandidirala iz - kot sem rekel, javni razpis gre
                  jutri po seji Vlade v objavo in se bodo ta podjetja lahko na ta javni razpis
                  javila. Seveda, to pot na podlagi dejansko zagotovljenih finančnih sredstev, ki
                  jih je določil proračun leto 1994, medtem, ko v drugem tromesečju leta 1994 v
                  začasnem financiranju takih sredstev ni bilo, s sklepom Vlade niso bila določena.
                  Zaradi tega ta razpis ni mogel biti uresničen, o katerem je danes teklo vprašanje.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Jagodnik ima dodatno vprašanje. Izvolite.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Hvala lepa. V maniri distance gospod minister seveda odgovarja, da torej nihče ni
                  kriv, da je treba pač počakati na naslednji razpis. Kaj je torej bil prvi razpis
                  brez pravnih podlag, to jaz ne vem. Ne vem pa, kako naj odgovorim delavcem, ki
                  zaradi tega ne bodo dobili plače, ki ne bodo izpolnili svojega plana, ki bodo
                  dobili odpoved od svojih pogodb do septembra, kajti, te pogodbe so bile vendarle
                  sklenjene in to niso tovarne, ki so začele delati včeraj, pa bi danes napravile
                  produkt. Sicer pa bi se kazalo gospodu ministru kdaj odpraviti tudi tja na tisti
                  konec in se na licu mesta prepričati o tem, za kaj gre.</p>
               <p>Ni mi odgovoril na vprašanje, kdo je torej odgovoren za vse to?</p>
               <p>V skladu z 29. členom poslovnika o poslanskih pobudah in vprašanjih pa predlagam
                  zboru, ki mora o tem odločiti brez razprave, da to problematiko uvrsti na dnevni
                  red septembrske seje, da torej ažuriramo sklepe, ki jih je ta Državni zbor že
                  sprejemal v novembru lanskega leta glede sanacije slovenskega gospodarstva s
                  podsklepi, ki smo jih takrat sprejemali tudi o mariborskem gospodarskem bazenu.
                  Namreč, ta poroštva, o katerih sprašujem, ne zadevajo samo mariborske firme,
                  zadevajo seveda tudi nekaj desetin vseh slovenskih firm. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Vaš predlog bom dal na glasovanje ob koncu te točke dnevnega reda.</p>
               <p>Besedo pa ima gospod Franc <stage>(Feri)</stage> Horvat. Izvolite.</p>
               <p>Predlagam, ne glede na to, da je ura že dvanajst, ker imamo samo še dva na vrsti,
                  da dokončamo danes to točko, tako da ne bomo onemogočili dvema ali trem, da
                  postavijo svoja vprašanja. Izvolite.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo gospod podpredsednik. Spoštovane kolegice in kolegi, spoštovani
                  člani Vlade in predstavniki Vlade. Priča smo razveseljujočim in nad vse potrebnim
                  pozitivnim gospodarskim gibanjem. Zlati tu mislim na rast izvoza, oživljanje
                  gospodarske aktivnosti, ki se kaže v rasti proizvodnje, znižanju brezposelnosti in
                  podobno.</p>
               <p>Vendar moramo istočasno ugotoviti, da je prisotnih vrsta problemov, ko zavrejo ali
                  celo ogrozijo ta pozitivni trend, na kar vse bolj opozarjajo tudi gospodarstveniki
                  predvsem iz firm, ki so pravzaprav vlečni konji v slovenskem gospodarstvu. Gre
                  zlasti za naslednje probleme. Vidimo, da podjetniški tečaj vztrajno zaostaja za
                  gibanjem maloprodajnih cen. Tako so se v obdobju december - junij maloprodajne
                  cene povečale za 8,9%, medtem ko se je podjetniški tečaj za DEM povečal za 3,7%.
                  Dodatno neugodno vplivajo na izvoznike, ki ne izvažajo na področje, kjer je
                  plačilno sredstvo nemška marka, medvalutne spremembe predvsem pri ameriškem
                  dolarju in tudi pri nekaterih drugih valutah. Dalje, obrestne mere se prepočasi
                  znižujejo. Vemo, da so še vedno daleč previsoke, saj skupaj veliki R plus mali R,
                  recimo po zadnjih podatkih znaša za prvorazredna podjetja, komitente bank od 27 do
                  35%, kar je seveda daleč nad primerljivimi in seveda omogoča konkurenčnost
                  slovenskega gospodarstva.</p>
               <p>Stroški dela so previsoki, to je znana stara ugotovitev, vendar se tudi ne
                  zmanjšujejo. Mislim na bruto plače z vsemi prispevki in davki, in kot posledica
                  vsega tega mednarodna konkurenčnost ni zadovoljiva in se ne izboljšuje kot to
                  zahteva tržišče oziroma kot smo tudi predvideli z memorandumom k proračunu za
                  letošnje leto. Slišali smo tudi o problemu zastoja z garancijami, ki pa seveda,
                  roko na srce, smo ga delno povzročili tudi sami s sklepom, ki smo ga tukaj
                  izglasovali.</p>
               <p>Zato so zelo aktualni ukrepi ekonomske politike, predvideni v memorandumu k
                  proračunu za leto 1994, in to v tistem smislu, kot sta v svojih ekspozejih
                  govorila predsednik Vlade, torej v smislu celovite gospodarske politike, ki bo
                  spodbujala podjetja k izvozu, to je rekel dr. Drnovšek, predsednik Vlade in v
                  smislu koordinirane politike ukrepov Vlade in Banke Slovenije, kot je v svojem
                  ekspozeju napovedal guverner Banke Slovenije dr. Arhar. Zato sprašujem Vlado,
                  kakšne ukrepe tekoče ekonomske politike namerava sprejeti v nadaljevanju leta
                  Vlada, skupaj z Banko Slovenije oziroma samostojno, za podporo pozitivnemu trendu
                  rasti in gospodarske aktivnosti.</p>
               <p>Če ni možno na ta vprašanja odgovoriti danes, bi prosil za pisni odgovor. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi kdo ustno odgovoriti na to vprašanje? Ne, torej boste prejeli
                  pisni odgovor. Besedo ima gospod Marjan Podobnik, za njim pa bo na vrsti mag.
                  Janez Jug kot zadnji postavljalec vprašanja in pričakujem, da bomo na koncu lahko
                  dobili tudi ustne odgovore na dve vprašanji, ki sta bili postavljeni na začetku s
                  strani poslancev, ki so imeli po več vprašanj, to je gospoda Hvalice glede
                  imenovanj državnih organov in gospoda Metelka glede raket. Izvolite, gospod Marjan
                  Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Hvala. Najprej bi podprl predlog gospoda Jagodnika, da Državni zbor v septembru
                  obravnava izvrševanje sklepov Državnega zbora, ko smo obravnavali težko
                  gospodarsko situacijo v Mariboru oziroma na tem področju. Sam pa bi postavil
                  poslansko vprašanje Ministrstvu za ekonomske odnose in razvoj.</p>
               <p>Ugotavljamo, da se podatki o vrednosti družbenega premoženja močno spreminjajo in
                  se ustvarja vtis, da Vlada ob tem, ko je proces lastninjenja v polnem teku, sploh
                  ne ve, koliko je to premoženje vredno. Ker je to vprašanje zelo pomembno za
                  celoten projekt lastninjenja, v katerega naj bi bile zajete tudi banke v sanaciji
                  in del gospodarskih javnih služb, prosim Ministrstvo za ekonomske odnose in razvoj
                  za konkretne podatke in specifikacijo za posamezna področja, in sicer za
                  gospodarstvo naj poda oceno družbenega kapitala po knjigovodski vrednosti in oceno
                  družbenega kapitala po otvoritvenih bilancah. Pripravi naj tudi podatke o obsegu
                  kapitala v bankah, ki so v sanaciji. Enake podatke naj pripravi za gospodarske
                  javne službe in opredeli, koliko družbenega kapitala je v njih po posameznih
                  panogah: elektrogospodarstvu, PTT itd. Oceni naj vrednost premoženja, ki je bilo
                  ustvarjeno s samoprispevki in drugimi oblikami neposrednega financiranja s strani
                  občanov, ko je šlo za gradnjo in sanacijo kulturnih domov, zdravstvenih domov,
                  vrtcev, šol, telefonije, vodovoda itd.</p>
               <p>Sprašujem tudi, kako namerava Vlada pristopiti k lastninjenju tega premoženja,
                  oziroma ali namerava upoštevati dejanske vložke državljanov, ko oziroma če se bo
                  to premoženje ali del tega premoženja lastninilo. Ker so od odgovorov na ta
                  vprašanja precej odvisni tudi naši nadaljnji koraki glede zbiranja podpisov za
                  izvedbo predhodnega zakonodajnega referenduma, pričakujem konstruktiven pristop
                  Vlade in pismeni odgovor do 1. avgusta letošnjega leta. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej ne pričakujete takojšnjega ustnega odgovora? Dobro. Prosim,
                  izvolite.</p>
            </sp>
            <sp who="SDZ1:BandeljMirko">
               <speaker>MIRKO BANDELJ:</speaker>
               <p>Spoštovane poslanke in spoštovani poslanci! Rad bi odgovoril na poslansko pobudo
                  gospoda Hvalice, čeprav mislim, da so stvari popolnoma jasne. Državni zbor je
                  zakon o organizaciji ministrstev obravnaval že dvakrat, skratka, sprejel je v
                  drugi fazi, v drugi obravnavi pred dobrim mesecem in septembra bo predvidoma
                  obravnaval tudi tretjič ta predlog zakona in ta predlog zakona je tisti, ki določa
                  imena vseh državnih organov, tako da mislim, da je pobuda takorekoč brezpredmetna.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo pa ima še gospod mag. Janez Jug, ki ima tudi še vprašanje.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Pozdrav vsem! Poslansko vprašanje in pobuda Vladi Republike Slovenije oziroma
                  ministru za promet in zveze glede prometne delne zapore mejnega prehoda Škofije.
                  Sprememba prometnega režima za tovorna vozila na slovensko-italijanskih mejnih
                  prehodih Škofije - Fernetiči v času med 13.6.1994 in 15.9.1994 je povzročila
                  obalnemu gospodarstvu bistveno povečanje stroškov prevoza blaga v mednarodni
                  menjavi zaradi večkratno daljše prevozne poti Trst - Sežana - Koper.</p>
               <p>Pojavil se je višek nezaposlenosti v servisnih službah na mejnem prehodu Škofije
                  špedicija, kontrolno-inšpekcijske službe carina, istočasno pa se je pojavila
                  dodatna obremenitev omenjenih služb v Sežani. Bistveno prometno preobremenjena
                  cesta skozi mesto Sežana je s tem postala še bolj obremenjena, na račun
                  razbremenitve cest skozi italijanske Žavje in to seveda vse v imenu ugodnega
                  kompromisa prometnega režima, ki je bil dosežen v dvostranskih razgovorih v Trstu,
                  dne 14. 5. 1994 in 9. 6. 1994 ter predstavlja glede na mnenje ministrstva in glede
                  na prvotno prepoved prekinitve tovornega prometa skozi obmejni prehod Škofije
                  ugodnejšo rešitev.</p>
               <p>Glede na omenjena dejstva postavljam Vladi Republike Slovenije oziroma Ministrstvu
                  za promet in zveze naslednji vprašanji: kako je možno, da se dogovorjeni in leta
                  dolgo vpeljani prometni režim na slovensko italijanskih mejnih prehodih na
                  enostransko zahtevo menja, izključno samo v škodo slovenskega, posebno še obalnega
                  gospodarstva. Zakaj slovenska stran pristaja na take rešitve, kot sama pravi,
                  kompromisne, ne da bi dosegla vsaj zmanjšanje prometa italijanskih težkih
                  tovornjakov skozi Slovenijo, ki bistveno obremenjuje slovenske ceste in mesta,
                  prevoz živine pa je tudi ekološko nevaren.</p>
               <p>Vladi oziroma Ministrstvu za promet in zveze dajem naslednjo pobudo: za takojšnjo
                  odprtje mejnega prehoda Škofije za tovorna vozila s skupno težo nad 5 ton iz
                  Italije, za registrsko območje Kopra iz Republike Slovenije in registrskega
                  območja Pule iz Republike Hrvaške, vztrajati pri začasni veljavi ukrepa največ do
                  15. 9. 1994. Ne pristajajte več na podobne kompromisne spremembe prometnega režima
                  na slovensko-italijanskih mejnih prehodih, saj so na razpolago protiukrepi v
                  obliki grožnje ali delne prepovedi tranzitnega prevoza ekološko nevarnih
                  italijanskih tovornjakov z živo živino; zaščititi interese slovenskih blagovnih
                  proizvajalcev po čim manjših transportnih stroških in s tem zvečanje njihove
                  konkurenčnosti. Saj nam za to gre, vsaj mislim, gospod minister. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi kdo v imenu Vlade komentirati? V bistvu gre za pobudo, če sem
                  prav razumel. Prosim, izvolite. Boste dobili pismeni odgovor. Ali ste zadovoljni s
                  tem? Gospod minister, izvolite.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Pričakujem usten in pa tudi javni odgovor.</p>
            </sp>
            <sp who="SDZ1:UmekIgor">
               <speaker>IGOR UMEK:</speaker>
               <p>Kar se tiče tega dogovora, to je bil sestanek na tehnični ravni in v kolikor bi do
                  takega režima prišlo, smo mi vztrajali na tistem, kar ste vi tudi sami povedali.
                  Gre pa za to, da se ta režim bo sedaj na novo ovrednotil, vsi njegovi rezultati in
                  tudi sklicujemo sestanek z vsemi zainteresiranimi, zato da se ta režim določi na
                  način, kot najbolj odgovarja Sloveniji. Dejansko je edini problem tega režima, če
                  ga gledamo z vidika interesov Obale, ta, da se dovoli tudi iz Italije prehod
                  tovornjakov nazaj na slovensko stran. Je pa ta režim, tako kot je narejen,
                  onemogočil tisti tranzit, ki se je dogajal čez Črni Kal in je dejansko razbremenil
                  Črni Kal v turistični sezoni, ker so zaradi hitrejšega dela na tem mejnem prehodu
                  od tega mejnega prehoda pri Sežani tovornjaki vozili prek Črnega Kala in tam dol v
                  Italijo, namesto da bi šli na Sežano, to tudi sami dobro veste in dogajalo se je
                  tudi obratno. Tako, da je ta režim dejansko razbremenil Črni Kal. Po vseh naših
                  podatkih je bil tudi to glavni del prometa in tisti, ki se je odvijal na
                  regionalni ravni, je bilo za Luko Koper približno 10 vozil, oziroma na tej potezi
                  okoli 50 vozil dnevno, ta promet po obstoječi praksi naj ne bi imel tudi nekih
                  posebnih ovir. Tudi sam režim, tako kot je bil zamišljen, velja do tistega datuma,
                  kot ste ga povedali, potem se normalno sprosti, to je do sredine septembra.
                  Ovrednotil se bo sedaj v roku nekaj dni in ustrezno dopolnil. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Lahko kdo odgovori na drugo vprašanje, ki ga je postavil gospod Alojz
                  Metelko v zvezi z raketami?</p>
               <p>Ugotavljam, da ne, torej pričakujemo odgovor v pisni obliki. In pa še eno pobudo
                  ima gospa Danica Simšič, izvolite.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa. No, glede na to, da ste mi prej rekli, gospod predsedujoči, da
                  najverjetneje ne bom mogla več do besede, sem priponko obiskovalka oziroma
                  obiskovalec Državnega zbora vrnila enemu od obiskovalcev. Ker sem se pa pridružila
                  pobudi gospoda Hvalice prej, sem želela nazorno pokazati, da tudi ta inštitucija
                  nima urejenega svojega naziva in da na priponki piše obiskovalka oziroma
                  obiskovalec Skupščine Republike Slovenije in ne Državnega zbora Republike
                  Slovenije.</p>
               <p>Prosim, da vodstvo Državnega zbora to čimprej uredi. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da je stvar bila dovolj pomembna. Poleg tega so pa tudi
                  nekateri drugi, ki so prvič dobili besedo imeli vprašanje in pobudo.</p>
               <p>Prehajamo h glasovanju, ki ga je predlagal gospod Jagodnik. Glasovanje je v skladu
                  z 29. členom, poslanec, ki je postavil poslansko vprašanje lahko predlaga, naj se
                  o odgovoru Vlade opravi razprava v Državnem zboru. Državni zbor brez razprave
                  odloči o tem, ali in kdaj se opravi razprava o poslanskem vprašanju.</p>
               <p>Poslanec gospod Jože Jagodnik predlaga, da se na osnovi odgovora Vlade septembra
                  letos, na seji Državnega zbora opravi razprava z naslovom <q>"Učinki sanacije
                  slovenskega gospodarstva glede na sklepe Državnega zbora s posebnim poudarkom na
                  gospodarski problematiki Mariborskega bazena"</q>.</p>
               <p>Dajem na glasovanje brez razprave predlog, da septembra točko s tem nazivom
                  uvrstimo na dnevni red, seveda v pričakovanju, da bo Vlada na to vprašanje
                  odgovorila.</p>
               <p>Ugotovimo sklepčnost! <stage>(45 poslancev)</stage> Sklepčnost bomo ugotavljali
                  ponovno. Prosim, da hkrati zagotovite prisotnost poslank in poslancev v dvorani.
                  Po tem glasovanju prehajamo namreč na najavljene točke dnevnega reda, pri katerih
                  bo glasovanje in sklepčnost potekalo ves čas.</p>
               <p>Prosim, da ugotovimo sklepčnost! Prosim, da vsi prisotni sodelujete pri
                  ugotavljanju sklepčnosti! <stage>(46 poslancev.)</stage></p>
               <p>Na glasovanje dajem predlog, ki ga je dal gospod Jagodnik.</p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta sklep sprejeli in s tem zaključujem to točko dnevnega
                  reda.</p>
               <p>Prehajam na <title>12. TOČKO DNEVNEGA REDA - OBRAVNAVA PREDLOGA ZAKONA O
                     SPREMEMBAH IN DOPOLNITVAH ZAKONA O SLOVENSKEM ODŠKODNINSKEM SKLADU</title>,
                  kjer smo znotraj hitrega postopka prekinili točko, da bi prejeli pregled vseh
                  vloženih amandmajev k predlogu zakona, da bi lahko opravili glasovanje v drugi
                  obravnavi. Glasovanje bomo takoj pričeli. Razpravo smo zaključili. Pričakujem pa,
                  da boste zagotovili sklepčnost v dvorani. Mislim, da v tem trenutku dvorana ni
                  sklepčna.</p>
               <p>Prosim vodje in sekretarje poslanskih skupin, da zagotovijo prisotnost poslank in
                  poslancev v dvorani.</p>
               <p>Prehajamo torej h glasovanju po členih zakona. Nov pregled amandmajev, s podčrtano
                  besedico nov, ste mislim, prejeli razdeljenega danes. Glede na to, da je zakon
                  sestavljen iz 7. členov dajem najprej na glasovanje proceduralni sklep, da v
                  tistih členih, v katerih ni vložen noben amandma, razpravljamo in glasujemo
                  skupaj. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>V obravnavo dajem 1. člen in amandmaje in sicer amandma gospoda Potrča, ki se
                  glasi: v 1. členu zakona se doda nov četrti odstavek, ki se glasi: <q>"Upravičencem
                  do obveznih skladov na podlagi 125. člena stanovanjskega zakona je sklad dolžan
                  obveznice izročiti v 30 dneh od vložene zahteve."</q> Odbor amandmaja ne podpira. Na
                  ta amandma je amandma na amandma vložil gospod Janez Kopač. Besedilo <q>"v 30 dneh"</q>
                  se nadomesti z besedilom <q>"90 dneh"</q>. Predlagatelj Janez Kopač predlaga amandma na
                  amandma.</p>
               <p>Želi kdo besedo o teh amandmajih in o prvem členu? Gospod Miran Potrč,
                  izvolite.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Najprej naj povem, da soglašam z amandmajem, ki ga je vložil kolega
                  Kopač, ker sva se zanj tudi skupaj dogovorila. Moja osnovna ideja, zdaj dopolnjena
                  s Kopačevo, je ta. Če smo ob spremembi stanovanjskega zakona obljubili nosilcem
                  stanovanjske pravice v denacionaliziranih stanovanjih, da bodo lahko dobili tudi
                  del obveznic, potem je prav, da se ta možnost tudi realizira. Če ne sprejmemo tega
                  amandmaja, bomo realizacijo te obljube, ki smo jo pred tremi meseci dali, odložili
                  za nedoločen čas, sta pa Kopačeva ideja in amandma ustrezna zato, ker je bil moj
                  predlog 30 dni nekoliko prekratek, v treh mesecih bo pa Vlada pripravila navodila
                  in bo v okviru tega navodila lahko rešila tudi ta problem. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne in dajem na glasovanje najprej
                  amandma na amandma gospoda Janeza Kopača. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da je amandma na amandma sprejet.</p>
               <p>Dajem na glasovanje še amandma gospoda Mirana Potrča. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da je amandma sprejet.</p>
               <p>Dajem na glasovanje 1. člen v celoti. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da smo člen sprejeli.</p>
               <p>K 2. členu je vložen en sam amandma. V 2. členu se doda nov drugi odstavek, ki se
                  glasi: za prvim odstavkom 7. člena se dodajo novi drugi, tretji in četrti
                  odstavek, ki se glasijo: <q>"Za obveznice, ki jih opravičenec sprejme, ker ni imel
                  možnosti izbire med različnimi oblikami odškodnine v smislu 42. in 43. člena
                  zakona o denacionalizaciji, Uradni list Republike Slovenije, št. 27/91, jamči
                  Republika Slovenija. Jamstvo Republike Slovenije za obveznice ugotovi sklad ob
                  izročitvi obveznice opravičencu. Jamstvo Republike Slovenije mora biti razvidno iz
                  obveznice."</q> Drugi, tretji in četrti odstavek 7. člena postanejo 4., 5. in 6. Drugi
                  odstavek postane tretji. Predlagatelj amandmaja je gospod Ignac Polajnar. Dajem ta
                  amandma in 2. člen v obravnavo.</p>
               <p>Želi kdo besedo? Ugotavljam, da nihče in prehajam h glasovanju.</p>
               <p>Na glasovanje dajem amandma gospoda Ignaca Polajnarja. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Dajem na glasovanje 2. člen. Ugotovimo sklepčnost! <stage>(47
                  prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je 2. člen sprejet.</p>
               <p>K 3. členu imamo tri amandmaje. Prvi. V prvemu odstavku 7.b člena se beseda <q>"do
                  01.01.2005"</q> nadomesti z besedami do <q>"1.1.1998"</q>. Predlagatelj je skupina poslancev
                  s prvopodpisanim gospodom dr. Francetom Zagožnom. Drugi. Doda se nov drugi
                  odstavek 7.b člena, ki se glasi: <q>"Obresti od izdanih obveznic se obračunavajo od
                  01.01.1995 dalje, ne glede na dan pravnomočnosti odločbe, s katero je bilo
                  odločeno o odškodnini"</q>. Sedanji drugi odstavek postane tretji odstavek.
                  Predlagatelj je ista skupina poslancev. In tretji. 7.c člen se spremeni tako, da
                  se glasi: <q>"Način ter roke, ki niso opredeljeni s tem zakonom za izplačevanje
                  glavnice in obresti, za katere se izdajajo obveznice ter druga vprašanja v zvezi z
                  izdajanjem, izročanjem in vnovčevanjem obveznic iz izvrševanjem odločb, ki se
                  glasijo na odškodnino, za katero je zavezanec sklad, določi Vlada Republike
                  Slovenije s posebno uredbo, ki jo izda v treh mesecih po sprejetju tega zakona"</q>.
                  Predlagatelj je Odbor za finance in kreditno monetarno politiko. Dajem v obravnavo
                  te amandmaje in 3. člen. Želi kdo besedo? Ja, prosim. Gospod dr. Franc Zagožen.
                  Izvolite.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Ta dva amandmaja smo podpisani poslanci vložili, ker menimo, da
                  osnovni predlog ni ustrezen. Odlaganja, vračanja glavnice na leto 2005 je le
                  predloga doba, saj bi to pomenilo kar 60 let po nacionalizaciji. Menimo, da bo
                  sklad v stanju, in da bodo gospodarske razmere to omogočale to tudi že v letu
                  1998, torej čez štiri leta. To je vsebina prvega amandmaja.</p>
               <p>Pri drugem gre pa za to, da se odločbe zelo počasi izdajajo, da do 01.01.1995
                  seveda ne bodo vse izdane in če bi obresti od obveznic računali šele od izdaje
                  obveznic, se pravi od izdaje odločbe naprej, potem bi bili upravičenci v
                  neenakopravnem položaju, ker bi od 1.1.1995 imeli obveznice in s tem pravico do
                  obresti samo tisti, ki bi do takrat dobili odločbe. Drugi, pri katerih bi ta
                  postopek iz različnih razlogov trajal dlje bi bili za ta čas oškodovani. Zato
                  menimo, da je treba obveznice za vse, ne glede na to, kdaj bodo odločbe izdane,
                  izdati z datumom 1.1.1995 in jih tako tudi obrestovati. Se pravi, obresti
                  obračunavati za vse enako od tega datuma naprej. Podprl bom oba amandmaja.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Rop.</p>
            </sp>
            <sp who="SDZ1:RopTone">
               <speaker>MAG. TONE ROP:</speaker>
               <p>Na prva dva amandmaja, ki ju je vložil dr. Zagožen bi dodal samo tole. V Nemčiji
                  so plačilo odložili na leto 2004. Pri tem so imeli za poravnati in imajo za
                  poravnati 6 krat večji znesek kot pri nas, poravnalo ga bo 40 krat več
                  upravičencev z bistveno višjim standardom. Tako, da smo mi, ko smo šli na rešitev,
                  ki jo Vlada predlaga, povzeli nemško rešitev. Zato seveda pozivam, da tudi mi
                  sprejmemo podobno rešitev, kot je tam in da to odložimo na leto 2005, s tem da
                  ostane tista rešitev, ki je notri, da se pa obresti začnejo izplačevati leta 1996.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Franc Zagožen, izvolite in pa gospod Izidor Rejc po
                  tem.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Samo toliko bi repliciral na to, da obveznosti odškodninskega
                  sklada lahko zmanjšamo z več vračanja v naravi. Temu je bil namenjen prejšnji
                  amandma, ki je bil, žal zavrnjen in pa predlog zakona, ki je bil na prejšnji seji
                  zavrnjen.</p>
               <p>Torej, več kot v Nemčiji, ker smo v drugačnih razmerah. Tam je potekala nacionalizacija samo v vzhodni Nemčiji, ki je imela bistveno drugačno gospodarsko
                  strukturo kot Slovenija tudi že leta 1945 in je vračanje v naravi bistveno težje
                  kot pri nas. Pri nas je mogoče in bi ga bilo treba pospeševati. V tem primeru bi
                  lahko obveznosti odškodninskega sklada bistveno zmanjšali in ta primerjava ne bi
                  bila več v teh razmerjih, kot jih je gospod Rop navajal.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Izidor Rejc se je javil. Izvolite.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Podpiram ta amandma, ker mislim, da
                  je to znak nekega resnega pristopa. In če se bomo resno lotili tega posla, potem
                  ne bo nobenih težav. Primerjava z Nemčijo, mislim, da ni preveč posrečena, ker je
                  veliki del Nemčije lažje to odložil za manjši del Nemčije do leta 2004 ali 2005.
                  Mi smo predstavniki Slovencev, pa tudi teh, ki so bili denacionalizirani in moramo
                  to zadevo napraviti tako, da bo sprejemljiva. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Miroslav Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa gospod predsedujoči! Govoril bi o tem prvem amandmaju, ki približuje
                  začetek izplačevanja deležev, ne pa samo obresti.</p>
               <p>Namreč, če tisti resno mislijo, ki so nam govorili, da je prednost tega zakona
                  oziroma denacionalizacije v vračanju v naravi, je to eden od pogojev, da se, kot
                  je bilo že danes rečeno, to pospeši in dejansko izvaja. Če se to odmika, se bodo
                  vsi nekako zanašali na to, da bo še neka rešitev prišla, pa to in ne bo dejanskega
                  reševanja v naravi.</p>
               <p>Druga zadeva je, da smo tik pri zadnji odločitvi, mislim, da smo odstopili od
                  tega, da bi prevzela država garancijo nad obveznicami. Nekdo je zakričal 2
                  milijardi mark, pa ni važno, tudi če je samo dve marki. Bom kar po domače rekel,
                  pitali ste nas oziroma so nas v Državnem zboru pred kratkim, ko smo o tem
                  govorili, kako je naše gospodarstvo v porasti in hvala je bila in upam, da je to
                  resnica, namesto da 1% raste s 3% letnim bruto proizvodom na leto. Ta, bi rekel,
                  predhodnica te države, ki ima zdaj obveznosti, ki je vzela to last, je z njo
                  gospodarila in bi morala nekaj tudi prigospodariti in se ne more zdaj izgovarjati,
                  da nima denarja. Po eni strani govori da ima, da uspešno posluje, po drugi strani
                  pa državni sekretar gospod Rop pravi, ja, zdaj pa trenutno še ni, bomo imeli pa
                  kasneje. To kasneje bo čez 25 let oziroma še več, čez 28 let. To je cela
                  generacija. Se pravi tem ljudem, ki so jim vzeli, ali pa njihovim potomcem prve
                  generacije, ki so bili tudi često prizadeti zaradi tega in rekel bom kar tako v
                  narekovajih, državljani druge kategorije zaradi tega, ker je bilo enostavno
                  odvzeto in so reki, ja, gotovo je bilo kaj narobe, pa ni bilo tega pa ni bilo
                  onega in ni bilo možnosti za šolanje itn. O tem smo že govorili.</p>
               <p>Mislim, da če smo resni in res hočemo tisto udejanjiti, kar govorimo, kar smo že
                  neštetokrat slišali v tem zboru, da so bile dejansko storjene krivice in da jih
                  hočemo in želimo popraviti, da je vsaj to približanje, vsaj na to 1998. leto z
                  2005. leta, ker je s tem dana tudi garancija tistim, ki je nismo sprejeli v
                  državi, ker se ne obnaša, da bi se zmanjševala njihova vrednost tega kapitala,
                  recimo. Dobro, tistim dvomljivcem, ki pravijo, ja, kako bodo pa zdaj skladi
                  gospodarili s tem kapitalom; lahko bodo gospodarili dobro, lahko slabo. Neka
                  garancija je to in jaz predlagam, da sprejmemo vsaj ta amandma in se približamo v
                  sedanjosti vsaj delnemu reševanju nekaterih krivic, ki so bile storjene. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Drage kolegice, dragi kolegi, prej je gospod državni sekretar rekel, da se je
                  zgledoval po Nemčiji, ampak če je ta podatek, ki je na 4. strani tega Poročevalca
                  točen, se je zgledoval po Nemčiji samo v tistem delu, kjer govori o roku, kdaj
                  bodo začeli odplačevati, ker tukaj piše, da je Nemčija denar za te odškodnine
                  zagotovila v proračunu, ne pa, kot izgleda v ničvrednih obveznicah, vsaj tako kot
                  izhaja spet iz materiala Vlade, v ničvrednih obveznicah odškodninskega sklada. Ker
                  tukaj piše: <q>"Prav tako pa predvidenih obveznosti sklada ne bo mogoče poravnati z
                  višino virov."</q> Zato me je malo zmotilo to, kar je gospod Kopač, ki je sam svoje
                  sreče kovač sicer, pri prejšnjem amandmaju, ko je rekel, da je 2 milijardi
                  zagotovljenih, če bi sprejeli tisti prejšnji amandma, kar spet ni res. Tisti
                  amandma je predlagal, da se jamstvo Republike Slovenije da samo za tiste
                  obveznice, ki jih upravičenci morajo sprejeti, ker nimajo možnosti oziroma nimajo
                  druge variante, da bi vzeli deleže oziroma delnice. Tako da sprenevedanja okrog
                  tega odškodninskega sklada in okrog vračila odškodnin v primerih, ko ni možno
                  vračati premoženja, je pri nekaterih tukaj notri, pa tudi pri Vladi in vladnih
                  službah, zelo veliko. Da Vlada sama svojim predlogom ne verjame, je razvidno iz
                  samih teh podatkov in tudi iz vsega tega.</p>
               <p>Če bi verjela, da bo res sklad sposoben vračati in zagotavljati denar za
                  obveznice, potem bi brez vsakega najmanjšega dvoma sprejela tisti amandma, ki smo
                  ga glede jamstva predlagali in tudi te amandmaje, ki so zdaj glede roka. Ker pa
                  temu ne verjame, noče niti rokov krajšati, še najmanj pa, da bi tisto minimalno
                  jamstvo za samo en del obveznic dala. Jasno, da bom jaz te amandmaje, ki zadevajo
                  roke, podpiral, tako kot vse tiste, ki so bili. Še enkrat povem, da iz samega
                  materiala, ki nam je Vlada dala, izhaja, da je tukaj zelo veliko sprenevedanja.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Rop, izvolite.</p>
            </sp>
            <sp who="SDZ1:RopTone">
               <speaker>MAG. TONE ROP:</speaker>
               <p>Če dovolite, bi poskušal malo obrazložiti to, kar je gospod Mozetič povedal. To ni
                  res, da Vlada ne verjame svojim trditvam. Vlada verjame svojim trditvam in jaz sem
                  to včeraj tudi povedal, ko sem razlagal obrazložitev in vi seveda tudi niste
                  verjetno dovolj natančno prebrali te strani, ki razlaga o tem, kako to Nemčija
                  rešuje in kako mi rešujemo in mi tudi povemo notri, kje so razlike. Tudi iz tega
                  teksta ni nikjer razvidno, da mi v Sloveniji ne pričakujemo in ne ocenjujemo, da
                  bo potrebno ta sredstva zagotoviti tudi iz proračuna. Že v samem zakonu o
                  Slovenskem odškodninskem skladu, v originalnem tekstu lahko vidite, da so dodatni
                  vir tudi drugi viri, ki se določajo s posebnimi zakoni. In mi bomo seveda morali
                  in ta država bo morala poravnati vse svoje obveznosti in tudi iz proračuna takrat,
                  ko se bo ugotovilo, da teh virov ni.</p>
               <p>Mi smo seveda trdili in jaz sem včeraj trdil, da nam takšni roki, kot so zdaj
                  definirani, omogočajo izdajo obveznic in začetek servisiranja vseh obveznosti iz
                  naslova obveznic. Če bo sredstev zmanjkalo, bo potrebno ta sredstva zagotoviti in
                  v kolikor jih ne bomo mogli zagotoviti iz virov, ki so v Sloveniji na voljo, za
                  razliko od Nemčije, to pa je lastninsko preoblikovanje podjetij, ki teče z
                  dinamiko, s katero teče in katere likvidnostna pristopnost je takšna kot je, se bo
                  potrebno na koncu obrniti na proračun in iti v direktni in eksplicitni javni dolg.
                  Tisto, kar mi želimo, je, da pravzaprav gremo v javni dolg takrat, ko je to nujno
                  in ko druge rešitve ni. In ravno to zdaj tukaj s tem delamo.</p>
               <p>Tudi na tiste pripombe, ki jih je imel gospod Izidor Rejc, bi rekel, da ne držijo.
                  Preprosto je stvar takšna, da je v Nemčiji bistveno lažje poravnati kot pri nas in
                  pri nas je bistveno težje poravnati. Gremo pa na iste roke kot so, s tem, da imamo
                  pri nas izplačevanje obresti že koncem leta 1996. To je to.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Izidor Rejc. Izvolite.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Podpredsednik, gospe in gospodje! Moja replika je bila zaradi Nemčije v tem, da je
                  bilo lažje večinski Nemčiji, tej Vzhodni Nemčiji, določiti dolgi rok. Da lažje
                  plača je drugi problem, ampak oni so lažje odločili, ker so pač soodločali o
                  manjšem delu prebivalstva. To je problem.</p>
               <p>Mislim, da ta primerjava z Nemčijo nikakor ne drži, ker raje se držimo kakšnih
                  boljših primerjav. Po drugi strani pa mi rešujemo probleme v Sloveniji. Vse to,
                  kar so amandmaji, pomeni, da je ta problem, da se ga resno lotevamo. Vsi ti roki
                  2005 in naprej so zame neresni. To je problem. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam k glasovanju.</p>
               <p>Na glasovanje dajem najprej amandma k 3. členu pod številko 1 skupine poslancev s
                  prvopodpisanim gospodom dr. Francem Zagožnom. Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma iste skupine poslancev pod točko 2 v pregledu.
                  Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da tudi ta amandma ni bil sprejet.</p>
               <p>Dajem na glasovanje amandma pod točko 3 Odbora za finance in kreditno-monetarno
                  politiko. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje še 3. člen v celoti. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo 3. člen sprejeli.</p>
               <p>K 6. členu imamo tri vložene amandmaje.</p>
               <p>1. 6. člen predloga zakona se spremeni tako, da se glasi: črta se prvi odstavek
                  13. člena zakona o Slovenskem odškodninskem skladu, Uradni list Republike
                  Slovenije št. 7/93." Predlagatelj je Odbor za finance in kreditno-monetarno
                  politiko in tudi gospod dr. Franc Zagožen.</p>
               <p>2. V prvem odstavku 6. člena se črta četrta alinea. Predlagatelj je Odbor za
                  finance in kreditno-monetarno politiko</p>
               <p>3. Za 6. členom se doda nov 6.a člen, ki se glasi: 6.a člen. V 18. členu se doda
                  nov prvi odstavek, ki se glasi: <q>"Sklad ni zavezanec za plačilo davka na dobiček
                  pravnih oseb"</q>. Dosedanji prvi in drugi odstavek postaneta drugi in tretji
                  odstavek. Predlagatelj je skupina poslancev s prvim podpisanim gospodom dr.
                  Francem Zagožnom. Te amandmaje in 6. člen v celoti dajem v razpravo. Želi kdo
                  besedo?</p>
               <p>Ugotavljam, da nihče in prehajam k glasovanju.</p>
               <p>Na glasovanje dajem najprej amandma Odbora za finance in kreditno-monetarno
                  politiko ter dr. Franc Zagožna pod točko 1. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem amandma Odbora za finance in kreditno-monetarno politiko pod
                  točko 2. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem še amandma za novi 6.a člen skupine poslancev s prvopodpisanim
                  gospodom dr. Francem Zagožnom pod točko 3. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Prehajamo h glasovanju o 6. členu v celoti. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo člen sprejeli.</p>
               <p>Dajem v obravnavo vse ostale člene zakona, h katerim ni bil vložen noben amandma.
                  Želi kdo besedo? Ugotavljam, da ne in jih dajem na glasovanje. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo vse ostale člene sprejeli.</p>
               <p>Dajem v razpravo naslov zakona. Želi kdo besedo o naslovu zakona? Ugotavljam, da
                  ne in dajem naslov zakona na glasovanje. Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo naslov zakona sprejeli in s tem smiselno zaključili obravnavo v
                  okviru hitrega postopka za sprejem tega zakona.</p>
               <p>Sprejeli smo amandmaje k 1. členu. Torej, spremenili smo 1., 3. in 6. člen. Želi
                  kdo vložiti amandmaje? Prosim, dr. Franc Zagožen, izvolite!</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Skupina poslancev bo ponovno vložila neke amandmaje za tretjo
                  obravnavo, zaradi tega predlagam, da odložimo obravnavo na kasnejši čas, ko bodo
                  amandmaji pripravljeni in vloženi. Meni je vseeno, ali je odmor ali pa zbor
                  obravnava kaj drugega. V glavnem, čas je potreben.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prekinjam torej to točko dnevnega reda pred tretjo obravnavo znotraj
                  hitrega postopka.</p>
               <p>Prehajamo na 17. točko dnevnega reda - na tretjo obravnavo predloga zakona o grbu,
                  zastavi in himni Republike Slovenije ter o slovenski narodni zastavi. Pred tem pa
                  naj vam povem, da za točko 14. še ni pogojev, da bi jo začeli obravnavati, prav
                  tako pa še nimamo poročil matičnega delovnega telesa o 16.a in 16.b točki.
                  Opozoriti moram, da je poročilo matičnega delovnega telesa tudi pri teh točkah
                  obvezno v skladu z našim poslovnikom.</p>
               <p>Prehajamo na <title>17. TOČKO DNEVNEGA REDA - TRETJA OBRAVNAVAPREDLOGA ZAKONA O
                     GRBU, ZASTAVI IN HIMNI REPUBLIKE SLOVENIJE TER O SLOVENSKI NARODNI
                     ZASTAVI</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  besedo predstavnik Vlade? <stage>(Ne.)</stage> Predlog zakona je v obravnaval
                  Odbor za notranjo politiko in pravosodje kot matično delovno telo. Besedo ima
                  gospod Vitodrag Pukl. Izvolite.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani gospod podpredsednik! Hvala za besedo. Spoštovani zbor! Za tretjo
                  obravnavo je bilo prijavljenih relativno malo amandmajev. Oglašam se k besedi
                  zato, da bi opozoril zbor, vsaka sprememba simbolov, predlogi za zastave in naj
                  bodo še tako nekako prikriti v zakonu, je ustavna materija in se mora obravnavati
                  v postopku kot za spremembo ustave. Zato naš odbor pač ni podprl amandmajev, ki
                  merijo na to, da bi se lahko uporabljal še kakšen drug državni simbol, kot državni
                  simbol, kot je to sedaj v ustavi pač določeno. Nismo tudi podprli amandmaja gospe
                  Marije Pozsonec, ki se glasi: <q>"Na območjih, kjer živita italijanska in madžarska
                  narodna skupnost, se ob slučajnih prireditvah teh skupnosti lahko izvaja tudi
                  himna narodne skupnosti."</q> Namreč, to določilo nam ni bilo dovolj jasno, seveda
                  člani odbora nismo imeli nič proti, da lahko narodna skupnost manifestira svojo
                  narodnostno pripadnost tudi s kakšno himno, samo določilo ni jasno, ali gre za
                  posebno himno narodne skupnosti ali pa za himno druge suverene države, katere
                  pripadniki po narodnosti so pač ti manjšinci, in če se ta himna naj igra. Menim,
                  da bi pač moralo biti to bolj določeno. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Smo v tretji obravnavi<gap n="..."/> Prosim. V imenu zainteresiranega
                  delovnega telesa. Izvolite. Ja, to pa šele pride. Želijo besedo predstavniki
                  poslanskih skupin? Izvolite.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Hvala lepa. Jaz bi tako razlagala ta amandma. Na območju, kjer živi madžarska
                  narodna skupnost, se je že izoblikovala praksa, da se na svečanih prireditvah, ki
                  jih organizira narodna skupnost, izvaja tudi himna narodne skupnosti. Žal pa
                  izvajanje himne narodne skupnosti zakonsko ni nikjer urejeno, zato je potrebno
                  zgoraj navedeno besedilo vnesti v ta predlog zakona, ki sicer ureja takšna in
                  podobna vprašanja. S tem bi se hkrati izognili naknadnemu urejanju tega vprašanja,
                  ki se že pojavlja na terenu. Ustava daje narodnosti pravice, da uporablja
                  narodnostne simbole, tudi himna je kot zastava simbol narodnosti. Himno pojejo
                  tudi drugod, kjer živi madžarska narodnost, na primer v Ukrajini, na Slovaškem in
                  sem globoko prepričana, da ni vzroka, da je ne bi peli tudi v resnično
                  demokratični deželi, torej v Sloveniji. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo še kdo od predstavnikov poslanskih skupin? Ja, prosim.
                  Gospod Verzolak. Izvolite.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>V Samostojni poslanski skupini smo mnenja, da takšen predlog gospe Pozsončeve ne
                  pride v poštev, ker v končni fazi potem ne bomo vedeli, ali smo na Madžarskem ali
                  v Italiji ali smo v Sloveniji in takšen predlog zavračamo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Mislim, jaz moram
                  povedati, da smo pri tretji obravnavi, tisto, kar ste me prekinili. Pri tretji
                  obravnavi imamo razpravo o zakonu v celoti, potem pa samo po tistih posameznih
                  členih po vrsti, kot o njih glasujemo o amandmajih. Tako, da polemika med
                  poslanskimi skupinami seveda pri nastopih poslanskih skupin ni možna. Sprašujem
                  ponovno, ali želi besedo kdo kot predstavnik poslanskih skupin? Ugotavljam, da
                  nihče. Besedo dajem poslankam in poslancem o zakonu v celoti.</p>
               <p>Besedo ima gospod Zmago Jelinčič, izvolite.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Soglašam s tistim, kar je povedal prej gospod Pukl, da gre za ustavno
                  materijo, ko bomo spreminjali državne simbole. Zaradi tega tudi ta moja dva
                  amandmaja o karantanskem klobuku kot državno-pravnem simbolu v tem trenutku ne
                  sodita v ta zakon in zato ju umikam. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ali umikate tudi amandma k 7. členu? Dobro. Hvala
                  lepa. Želi še kdo besedo? Ugotavljam da nihče in prehajam k razpravi in glasovanju
                  o amandmajih.</p>
               <p>V razpravo dajem torej sedaj edini amandma, ki ga imate v pregledu, ki je še
                  ostal, to je amandma gospe Marije Pozsonec na konec k 21. členu. Na koncu besedila
                  se doda nov drugi odstavek, ki se glasi: <q>"Na območjih, kjer živita italijanska
                  oziroma madžarska narodna skupnost, se v svečanih prireditvah teh skupnosti lahko
                  izvaja tudi himna narodne skupnosti"</q>. Odbor amandmaja ne podpira. Želi kdo
                  razpravljati o tem amandmaju? Prosim, izvolite.</p>
            </sp>
            <sp who="SDZ1:BerličGabrijel">
               <speaker>GABRIJEL BERLIČ:</speaker>
               <p>Rad bi samo povedal, da bom ta amandma podprl, ker je čisto analogno tudi s 13.
                  členom zakona, ki govori o zastavah narodnih manjšin in je potem tudi tam jasno,
                  kaj to pomeni. Torej podpiram.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne, zaključujem razpravo in
                  prehajamo h glasovanju. Svoj glas bo obrazložil gospod mag. Janez Jug,
                  izvolite.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Osebno podpiram amandma gospe Marie iz preprostega razloga. Ker če sem jaz
                  Slovenec in imam svojo himno in če je moj sosed dvojezičen, oziroma pripadnik
                  italijanske narodnosti in ko slaviva državne praznike itd. slovenske, potem je
                  prav, da on tudi zapoje v svojem jeziku. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam da ne in dajem ta
                  amandma na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da je bil amandma sprejet.</p>
               <p>Drugih amandmajev v tretji obravnavi nimamo. Zato lahko preidemo na glasovanje o
                  zakonu v celoti.</p>
               <p>Ugotovimo sklepčnost! <stage>(42 prisotnih.)</stage> Prosil bi, v dvorani nas je
                  dovolj. Glasujemo o zakonu v celoti, prosim, da ugotovimo sklepčnost.</p>
               <p>Ugotovimo sklepčnost! <stage>(42 prisotnih.)</stage> Ponavljam, če ne želite
                  nadaljevanja seje, če ne želite glasovati itd., so vse poslovniške možnosti za
                  najrazličnejše pristope, razen za tega, ki se sedaj uporablja, da se povzroči
                  nesklepčnost zbora, ki ga bom v tem primeru moral razpustiti. Kot veste, imamo pri
                  tej seji zaključni datum in uro, ob kateri se ta seja dokončno prekine, če ni
                  končana oziroma se po možnosti konča, tako da bi prosil, da sodelujemo pri delu,
                  tako kot je primerno za Državni zbor. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da smo zakon sprejeli in s tem zaključujem to točko dnevnega reda.</p>
               <p>Prehajamo na <title>18. TOČKO DNEVNEGA REDA - TRETJA OBRAVNAVA PREDLOGA ZAKONA O
                     SLOVENSKI AKADEMIJI ZNANOSTI IN UMETNOSTI</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  besedo predstavnik Vlade? <stage>(Ne.)</stage> Predlog zakona je obravnaval Odbor
                  za znanost, tehnologijo in razvoj kot matično delovno telo. Želi besedo
                  poročevalec odbora? <stage>(Ne.)</stage> Želi besedo predstavnik Sekretariata za
                  zakonodajo in pravne zadeve? <stage>(Ne.)</stage> Ponovno smo pri tretji
                  obravnavi. Želijo besedo o zakonu v celoti predstavniki poslanskih skupin?
                     <stage>(Ne.)</stage> Besedo dajem poslankam in poslancem. Želi kdo besedo?
                     <stage>(Ne.)</stage> Zaključujem razpravo o zakonu v celoti in prehajam h
                  glasovanju oziroma o razpravi in glasovanju o vloženih amandmajih.</p>
               <p>Vložena sta bila dva amandmaja. K 27. členu je amandma vložilo matično delovno
                  telo Odbor za znanost, tehnologijo in razvoj. Amandma se glasi: 27. člen se
                  spremeni tako, da se glasi: <q>"Nazivi znanstvenih delavcev, ki jih podeljuje SAZU
                  so: znanstveni svetnik SAZU, višji znanstveni delavec SAZU in znanstveni delavec
                  SAZU."</q> Želi kdo besedo o tem amandmaju? Ugotavljam, da ne in ga dajem na
                  glasovanje. Prosil bi da spremljate sejo in da sodelujete vsaj pri ugotavljanju
                  sklepčnosti. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Drugi amandma je vložil predlagatelj, torej Vlada Republike Slovenije in se glasi:
                  amandma k 34. členu: Besedilo 34. člena se dopolni tako, da se glasi: <q>"Z dnem
                  uveljavitve tega zakona, se preimenujejo dopisni člani SAZU v izredne člane SAZU,
                  zunanje dopisni člani SAZU pa v dopisne člane SAZU, ter pridobijo vse pravice in
                  dolžnosti po tem zakonu."</q> Želi kdo razpravljati o tem amandmaju? Ugotavljam, da ne
                  in ga dajem na glasovanje. Ugotovimo sklepčnost! <stage>(50
                  prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>S tem smo opravili glasovanje o vloženih amandmajih. Preostane nam glasovanje o
                  zakonu v celoti.</p>
               <p>Na glasovanje dajem zakon o Slovenski akademiji znanosti in umetnosti v celoti.
                  Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo zakon sprejeli. S tem zaključujem to točko dnevnega reda.</p>
               <p>Prehajamo na <title>19. TOČKO DNEVNEGA REDA - TRETJA OBRAVNAVA PREDLOGA ZAKONA O
                     RAČUNSKEM SODIŠČU</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  predstavnik Vlade besedo? <stage>(Ne.)</stage> Predlog zakona je obravnaval Odbor
                  za finance in kreditno-monetarno politiko kot matično delovno telo.</p>
               <p>Želi besedo poročevalec odbora? Besedo ima gospod Janez Kopač. Izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa za besedo. Odbor je obravnaval predlog tega zakona prav tako intenzivno
                  kot že večkrat do sedaj. Lahko rečem, da smo ga s precejšnjimi mukami pripeljali
                  blizu konca, konec pa naj bi bil današnja potrditev.</p>
               <p>Lahko rečem, da je bil na odboru predlog zakona praktično soglasno podprt in prav
                  tako vsi njegovi amandmaji. Nekateri amandmaji so nastajali še tik pred samo sejo
                  odbora kot sem že včeraj razlagal pri obravnavi dnevnega reda, kajti naknadno smo
                  dobili še nekatera mnenja posameznih strokovnjakov s tega področja in poskušali,
                  da ja ne bilo nikakršne dileme ali pa v trudu za čimvečjo ali pa čimboljšo
                  kvaliteto tega zakona upoštevati še posamezne detajle, na katere so oni
                  opozorili.</p>
               <p>Zato se je skratka pri predlogu tega zakona pojavilo tudi v tretji obravnavi kar
                  nekaj amandmajev in vsi so amandmaji odbora, nekaj je pa amandmajev Vlade, ki se
                  nanašajo na spremembe, sprejete v drugi obravnavi. Pri tem vas posebej opozorim in
                  seveda tudi prosim za podporo za amandmaje odbora k 21. in pa k 31. členu, ki sta
                  amandmaja k 2. členoma, ki sicer nista bila spremenjena v drugi obravnavi, vendar
                  predlagamo odboru, da se najprej s posebnim sklepanjem o tem, ali bo ta dva
                  amandmaja obravnaval ali ne, odloči da ju obravnava in tudi sprejme. Kajti
                  pomenila bi izboljšanje zakonskega teksta.</p>
               <p>Predlog zakona predvideva začetek dela računskega sodišča s 1.1.1995, da pa bi ne
                  bilo kakšnih dilem o tem, da stvari do 1.1.1995 ne bodo pripravljene v zadostni
                  meri, da bi računsko sodišče lahko začelo normalno funkcionirati, smo na odboru
                  predlagali še amandma k prehodnim določbam, po katerem računsko sodišče ne more
                  začeti odločati prej, preden nista izvoljeni vsaj dve tretjini članov računskega
                  sodišča. Dve tretjini od 9 je 6. In predlagali smo poleg tega, da bi ja ne bilo
                  kakšnih dilem o morebitnem zapostavljanju stroke, da mora najmanj polovica teh
                  dveh tretjin, torej najmanj trije v tistem trenutku članov računskega sodišča, ki
                  bodo izvoljeni kot pogoj za začetek odločanja, imeti status pooblaščenega
                  revizorja, kar na vsak način pomeni, da tudi če bi kakšen od članov računskega
                  sodišča morda svojega dela v zadostni meri ne utemeljeval izključno na stroki,
                  ampak morda na kakšnih drugih nagibih, bi vsekakor bil v izraziti manjšini. S tem
                  menimo, ali pa lahko rečem v imenu odbora, menimo, da smo vse dileme o nezadostni
                  vključenosti stroke v pripravo tega zakona, o tem da zakon piše Vlada in ne kdo
                  drug, gre pa za zakon o inštituciji, ki bo nadzirala navsezadnje izvršno oblast in
                  podobne pomisleke, zavrnili. Ta pomislek, moram še posebej obrazložiti, kajti tudi
                  na pobudo Odbora za finance še v lanskem letu in na pobudo Odbora za nadzor
                  proračuna in drugih javnih financ, je Državni zbor posebej zadolžil Vlado, da mora
                  napisati ta zakon. Vlada je tej zadolžitvi, ki ji jo je prisodil Državni zbor,
                  seveda tudi sledila.</p>
               <p>Takrat je bilo svoj čas veliko polemik o tem, da je priprava predloga zakona
                  prepočasna. Ti očitki so morda upravičeni za vzroke. Vzroki pa so seveda zanimivi
                  po svoje. Ampak kakorkoli že, predlog zakona je pripravljen, pripravljen pa
                  mislim, da je tudi, ali pa pripravljenost za začetek delovanja mislim, da je tudi
                  taka in v zadostni meri, da bi ta inštitucija, ki jo že tako dolgo pričakujemo,
                  res lahko začela s svojim delovanjem 1.1.1995. Skratka, še enkrat predlagam, da
                  podprete amandmaje odbora. Tudi v dveh ali treh primerih, ko nasprotujejo
                  posameznim predlogom Vlade, torej kadar se križajo z mnenjem Vlade, sicer sta ti
                  dve mnenji usklajeni in da seveda predlog zakona v tretji obravnavi tudi
                  sprejmete. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa.</p>
               <p>Želi besedo predstavnik Sekretariata za zakonodajo in pravne zadeve?
                     <stage>(Ne.)</stage></p>
               <p>Razpravljamo o zakonu v celoti. Smo v tretji obravnavi. Želijo besedo predstavniki
                  poslanskih skupin? Pisnih prijav nismo prejeli. <stage>(Ne.)</stage> Besedo dajem
                  poslankam in poslancem. Kdo želi besedo? Gospod Anton Peršak, izvolite!</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Imam samo proceduralno, gospod predsedujoči. Predpostavljam, da boste vi povedali,
                  da po poslovniku ni mogoče vlagati amandmajev in razpravljati k členom, ki v drugi
                  obravnavi niso bili spremenjeni in da ne boste dali na glasovanje predloga gospoda
                  Kopača, ki je rekel, da naj bi z glasovanjem odločili, da bomo vendarle
                  amandmirali dva člena, ki nista bila v drugi obravnavi.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Ko pridem do teh amandmajev, jih bom izločil, ker o njih ne moremo glasovati. Tudi
                  z glasovanjem ne morem spreminjati teh pravil v tretji obravnavi, za to ni
                  nikakršnih poslovniških možnosti, razen če bi bil dan predlog, da spremenimo
                  poslovnik. Tega pa ne moremo pod to točko dnevnega reda.</p>
               <p>Želi še kdo besedo? Ugotavljam, da ne. Zaključujem splošno razpravo v tretji
                  obravnavi in prehajamo k razpravi in glasovanju o posameznih amandmajih.</p>
               <p>K 4. členu je vložen amandma, ki se glasi: 1. odstavek se spremeni, tako, da se
                  glasi: <q>"Računsko sodišče organizirano po funkcionalnem načelu. Podrobnejšo
                  organizacijo in način dela ureja računsko sodišče s poslovnikom in z drugimi
                  splošnimi akti."</q> Predlagatelj amandmaja je Odbor za finance in kreditno-monetarno
                  politiko. Želi o tem amandmaju kdo razpravljati?</p>
               <p>Ugotavljam, da ne in ga dajem na glasovanje. Prosil bi za pazljivost, nekaj več
                  nas je v dvorani, tako da pred začetkom glasovanja sem vendarle toliko preštel, da
                  vem, da nas je več in prosim, da vsi sodelujete pri glasovanju. Ugotovimo
                  sklepčnost! <stage>(62 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>K 5. členu imamo sedem amandmajev.</p>
               <p>1. To je amandma na amandma Vlade Republike Slovenije pod točko 2. V amandmaju
                  Vlade Republike Slovenije k drugemu in tretjemu odstavku 5. člena se za besedo
                  <q>"drugem"</q> doda besedi <q>"in četrtem"</q>. Predlagatelj je Odbor za finance in
                  kreditno-monetarno politiko.</p>
               <p>2. V drugem in tretjem odstavku se beseda <q>"izvoli"</q> nadomesti z besedo <q>"imenuje"</q>.
                  Predlagatelj je Vlada Republike Slovenije. Odbor amandma podpira.</p>
               <p>3. V prvi vrstici tretjega odstavka se za besedico <q>"in"</q> doda beseda <q>"druge"</q>.
                  Predlagatelj je Odbor za finance in kreditno-monetarno politiko.</p>
               <p>4. V četrtem odstavku se črta beseda <q>"ekonomskem ali pravnem"</q> in nadomesti z
                  besedami <q>"družboslovne ali naravoslovne"</q>. Predlagatelj je Odbor za finance in
                  kreditno-monetarno politiko.</p>
               <p>5. V tretji vrsti četrtega odstavka se veznik <q>"in"</q> nadomesti z vejico, na koncu
                  odstavka pa se črta pika in se doda naslednje besedilo: <q>"oziroma ni imel funkcije
                  v organih političnih strank ali sindikatov"</q>. Predlagatelj je Odbor za finance in
                  kreditno-monetarno politiko.</p>
               <p>6. Peti odstavek se na koncu dopolni z besedilom <q>"po zakonu revidiranju."</q>
                  Predlagatelj je Vlada Republike Slovenije, Odbor amandma podpira.</p>
               <p>7. Šesti odstavek se črta, sedmi odstavek postane šesti odstavek. Predlagatelj je
                  Vlada Republike Slovenije, odbor amandmaja ne podpira.</p>
               <p>Dajem v obravnavo te amandmaje k 5. členu. Želi kdo besedo? Gospod Tone Peršak in
                  potem gospod Miroslav Mozetič.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>V bistvu imam samo vprašanje. Rad bi pojasnilo glede na te amandmaje, ki
                  spreminjajo iz izvoli v imenuje itd. Namreč, postopek je vpisan in v nadaljnjem
                  Vlada pušča postopek nedotaknjen, se pravi, da bomo imeli sedaj imenovanje s
                  tajnim glasovanjem in kako naprej. Tajno glasovanje se uporablja. To je logičen
                  problem. Tajno glasovanje se uporablja v tistih primerih, ko gre za volitve zelo
                  velikega pomena, ko se hoče zagotoviti prav posebna demokratičnost itd, imenovanje
                  pa je v tistih primerih, ko pravzaprav tisti organ, ki to dela, samo potrjuje neko
                  odločitev, ki je bila praktično sprejeta nekje drugje. To je bolj neke vrste
                  soglasje kot pa volitve v pravem pomenu besede. Z besedo na nek način akt
                  razvrednotimo, s postopkom pa mu dajemo še vedno isti pomen, kot ga imajo volitve
                  članov ustavnega sodišča, volitve ministrov. To se mi zdi ena taka čudna
                  nesorazmernost in bi prosil za pojasnilo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Imate repliko? Repliko ima gospod Jožef Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Z gospodom Peršakom se strinjam, da jezik povzroča precej težav v tem
                  parlamentu, ampak opozoril bi ga, da v ustavi v 112. členu piše o imenovanju
                  ministrov, dejansko pa se postopek izpelje tako, da se jih voli tako, da to ni nič
                  nenavadnega. Te stvari pa bi kazalo bolj kot ne urediti sistematično povsod. To
                  imenovanje je s prakso pridobilo v tem parlamentu, tudi pomen volitev. Meni je
                  sicer žal, da je temu tako, ker takrat, ko se je ustava delala, se je pustil način
                  imenovanja odprt. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala za besedo. Spoštovani kolegice in kolegi! Povedal bom dva stavka samo o
                  amandmaju pod točko 5 na drugi strani, ki se nanaša na četrti odstavek 5. člena.
                  Zelo zanimiv pojav se opaža v zadnjem obdobju in zanimivo je to, da se nekako
                  sklada, ker tukaj govori o zadnjih štirih letih pred imenovanjem. Prva imenovanja
                  bodo nekako štiri leta po tem, ko smo dosegli neko parlamentarno demokracijo v tej
                  državi in uvedli stranke. Sedaj pa kar naenkrat ugotavljamo, da cela vrsta ljudi
                  ne bi smeli biti člani strank oziroma je narobe, če so člani strank in potem ne bi
                  morali postati nosilci določenih funkcij. Mislim, da je ta pojav zelo zanimiv,
                  včeraj smo izvolili nestrankarsko, nadstrankarsko, ne vem kakšno ministrico,
                  zadnjič smo spet nekaj podobnega, ampak zanimivost je ta recimo, res tukaj piše ta
                  amandma, da član sodišča ne more postati tisti, ki je bil član Vlade in je povsem
                  jasno, se strinjam, v zadnjih štirih letih oziroma imel funkcijo, nič ni pisalo
                  kakšno, v organih političnih strank ali sindikatu. Sedaj, glede na ta štiri leta
                  in to pride ravno na to, da mi delamo točno nekaj drugega, kar so recimo naredili
                  na Češkem. Vsi, ki so imeli neko funkcijo v novih demokratičnih strankah, ne bodo
                  smeli biti člani sodišča, vsi ki so imeli pa prej funkcijo in so sedaj vsi v
                  prejšnji stranki, ki je bila edina in zveličavna in ne vem kakšna, so sedaj vsi
                  nadstrankarski, nadstrankarski in vsi ti bodo imeli funkcije. Jaz dejansko te
                  demokracije ali ne vem, tega več ne razumem. Ne vem, ali je sedaj narobe, da si
                  član stranke zlasti teh strank, ki so nastale v zadnjih štirih letih, ker tako
                  dejansko izhaja iz tega zakona, vse drugo je bilo pa čudovito. Ne vem, dejansko
                  bom proti, ampak, čeprav po neki logiki bi to lahko bilo normalno, da je to tako,
                  vendar glede na to, kako ta zadeva izhaja in kako bo izpadla, se mi zdi pa to, bom
                  rekel prav nemoralno, bom rekel ali sprevrženo, ali ne vem, kdo si te zadeve
                  zmišljuje. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajamo h glasovanju.
                  Najprej dajem na glasovanje amandma na amandma Vlade Republike Slovenije, ki ga je
                  vložil Odbor za finance in kreditno monetarno politiko. Ugotovimo sklepčnost!
                     <stage>(58 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem amandma Vlade Republike Slovenije k 5. členu, ki ga imate v
                  pregledu pod točko dva. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje amandma Odbora za finance in kreditno monetarno politiko, ki
                  ga imate v pregledu pod točko tri. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem amandma, ki ga imate v pregledniku pod točko 4. Vložil ga je
                  odbor. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da je amandma sprejet.</p>
               <p>In dajem na glasovanje amandma, ki ga imate v pregledu pod točko 5. Ugotovimo
                  sklepčnost! <stage>(56 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(42
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma Vlade Republike Slovenije pod točko 6. Ugotovimo
                  sklepčnost! <stage>(53 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem še amandma Vlade Republike Slovenije pod točk 7. Ugotovimo
                  sklepčnost! <stage>(55 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Prehajamo k amandmajem, ki so bili vloženi k 8. členu. So trije. Prvi. V prvem
                  odstavku se beseda <q>"izvolitvi"</q>, nadomesti z besedo <q>"imenovanju"</q>. Predlagatelj je
                  Odbor za finance in kreditno monetarno politiko. Drugo. V besedilu prisege v prvem
                  odstavku se besedilo <q>"na podlagi ustave in zakona"</q> nadomesti z besedilom <q>"skladno
                  z ustavo in zakonom"</q>. Predlagatelj je isti odbor. Tretji. Doda se tretji odstavek,
                  ki se glasi: <q>"Član računskega sodišča ne sme biti član politične stranke"</q>.
                  Predlagatelj je isti odbor. Želi kdo besedo o amandmajih k 8. členu? Besedo ima
                  gospod Miroslav Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala za besedo. Drage kolegice, dragi kolegi! Amandma pod točko 3. Želel bi
                  odgovor. Mislim, da</p>
               <p>je protiustaven, ker za vse druge sodnike nikjer ne piše, da ne smejo biti člani
                  stranke, ne sme biti v vodstvu strank oziroma v organih imeti funkcijo, vendar ne
                  pa, da ne sme biti član stranke. Tako, da en takšen amandma, ki bi bil morda
                  pameten, ampak mislim, da je v nasprotju z ustavo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jožef Kopše, potem pa še gospod Tone Peršak.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>O tem amandmaju je bila na komisiji velika razprava v tem stilu, kot je gospod
                  Mozetič rekel. Osebno mislim, da bomo s takšnim amandmajem samo podpirali
                  dvoličnost, začasne zamrznitve strankarske pripadnosti in ostale stvari, v resnici
                  se bodo pa ljudje lansirali iz strank in to skladno z ustavo verjetno Mozetič
                  boljše pozna kot jaz, ampak mislim, da tudi ni v duhu ustave.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak. Izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Rad bi povedal v zvezi s tem amandmajem še to. Če bo sprejet zakon o političnih
                  strankah v približno takšnem besedilu, kot je predlagan, bo še poseben problem,
                  kako to ugotavljati. Namreč, zakon o političnih strankah predvideva, da se pri
                  registrskem organu dajo samo ustanovne izjave, kasnejše prestopne izjave pa ne.
                  Nekdo, ki bo recimo, ne glede na to, kolikšna bo ta potrebna količina, teh
                  ustanovnih izjav, ki bo kasneje vstopil, ali pa je kasneje vstopil v stranko, na
                  kakšen način se bo to ugotavljalo. Ali bo nekdo šel gledati v vse stranke te
                  sezname oziroma pristopne izjave, ali kako? Obstaja nek poseben problem, kako se
                  bo to preverjalo, če bo dikcija ostala taka. Ali bo to Državni zbor zahteval ob
                  imenovanju, da stranke povedo, da nobeden izmed kandidatov ni član stranke, ali
                  kaj podobnega.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Kopač. Izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. V času nastajanja in obravnave tega zakona, so prihajali na račun
                  piscev iz Vlade mnogi pomisleki, ali mnoga namigovanja, da je interes
                  predlagatelja, torej Vlade, narediti to institucijo tako, da bo podvržena
                  političnim vplivom. Taki namigi so prihajali iz institucije z imenom SDK, taki
                  namigi so prihajali tudi s strani posameznih opozicijskih poslancev.</p>
               <p>Zato sem na seji odbora, ko smo obravnavali predlog zakona v tretji obravnavi,
                  predlagal oziroma oblikoval in predlagal ta dva amandmaja, ki se nanašata na
                  članstvo v strankah. Ta pod št. 3 govori o tem, da član računskega sodišča ob
                  trenutku izvolitve ne sme biti član politične stranke in razumem, da tudi naj ne
                  bi bil kasneje.</p>
               <p>Drugi amandma, ki je bil že zavrnjen, je govoril o tem, da v trenutku izvolitve
                  mora za seboj imeti najmanj 4-letno obdobje, v katerem ni bil član, ali ni imel
                  funkcije v nobenem organu, nobene stranke, ali sindikata.</p>
               <p>S tem sem osebno želel dodatno, bom rekel spodbiti kakršnekoli namige, da kdorkoli
                  želi politizirati delo te institucije, ki naj bi bila povsem strokovna in čim manj
                  ali pa nič podvržena kakršnimkoli političnim vplivom. Odbor je ta dva amandmaja
                  sprejel, zbor pa naj o njih presodi. Mislim, da sicer ne bo nobena tragedija, če
                  bo amandma sprejet, ne, če ne bo sprejet. Mislim, da bi bilo prav, da se tudi
                  navsezadnje skozi glasovanje pokaže, kdo je tisti, ki želi, ali pa, bom rekel, ki
                  neko dodatno varovalko, ki bi sicer onemogočala kakršnokoli politizacijo dela tega
                  sodišča, podpira oziroma jo ne podpira. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jožef Kopše. Izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Kolegice in kolegi! To je bilo prav zanimivo sprenevedanje predsednika komisije
                  gospoda Kopača. Res je bilo dosti govora o tem, o samem sistemu zakona. Kako bo
                  podrejen Vladi ali ne, naj bi bil podrejen Vladi, ali bi bila ena druga
                  institucija, ali bi to bil parlament, ali bi to bil način podrejanja. Ni bilo
                  govora o posamezni politični opciji s strani opozicije, ali vsaj z moje strani, če
                  hočete. Ni bilo govora o tem, ker to sprenevedanje, da bomo lahko, če nekdo ni
                  član neke politične stranke, da bo to edini kriterij, s tem Vladi ne onemogočimo
                  vpliva na računsko sodišče in take neumnosti nobeden od opozicijskih poslancev ni
                  spregovoril. Gre se za sistem na eni strani, se pravi, ali bo računsko sodišče
                  podrejeno Vladi, ali ne bo in s tem pod vplivom Vlade in na drugi strani se gre za
                  člane računskega sodišča, ki bi morda bilo v obratni smeri česar ne polagam
                  nobenemu na srce, mogoče celo dobro, ker bi se razvidno in transparentno videlo,
                  kakšni politični opciji kdo pripada. Sedaj vsaka trenutna Vlada lahko razpolaga s
                  tem računskim sodiščem po tem zakonu kakor hoče. Ta omejitev, ki je, prvič bo zelo
                  težko najti kader, drugič bomo verjetno ta kader pobrali z Univerze, ki smo jo že
                  tako ali tako osiromašili in tako dalje. To je nesmiseln amandma še vedno za
                  mene.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Miroslav Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa. Jaz bi samo na tisti zadnji stavek, ki ga je rekel gospod Kopač.
                  Tisti, ki bodo proti temu oziroma hočejo imeti nek politični vpliv. Gospod Kopač,
                  mislim, da ste eden soavtorjev ali ste se s tem zakonom zelo ukvarjali; če je ta
                  zakon tako slabo narejen, da bo nekdo, ki bo postal sodnik, pa je bil do takrat in
                  bo še ostal član politične stranke, da bo lahko uveljavljal nek politični interes,
                  ne pa delal tisto, kar je po zakonu dolžan, potem tega zakona ne smemo sprejeti.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Janez Kopač. Izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Rad bi rekel to: gospod Kopše po moje ni razumel, da se pogovarjamo o zakonu o
                  računskem sodišču. Mislili ste verjetno, da se pogovarjamo o nekem drugem zakonu,
                  kajti nikoli nihče in nikdar v tej državi, vsaj ne, da bi slišal za to, ni kadar
                  koli in na kakršen koli način predlagal kakršne koli povezave računskega sodišča
                  in Vlade. Vi ste govorili, da je vprašanje o tem, ali bo računsko sodišče pod
                  Vlado ali ne bo. Nikoli nikomur ni padlo na pamet kaj takega in seveda zakon ne v
                  prvi, ne v drugi in ne v tretji obravnavi ni imel niti enega samega odstavka, ki
                  bi kakor koli dal misliti na to. Računsko sodišče mora biti neodvisna inštitucija.
                  Člane imenuje Državni zbor in Vlada s tem nima nobene zveze, in prav je tako.</p>
               <p>Kar se pa tiče tega, kar je rekel gospod Mozetič, je treba povedati naslednje. Ta
                  predlog zakona vključuje vrsto določb, ki povedo, kakšne kvalifikacije mora imeti
                  nekdo, da je sploh lahko imenovan za člana računskega sodišča. Mora dati tudi
                  prisego, ki pove to in ono. V tej prisegi je tudi skladnost delovanja z zakoni, z
                  drugimi, ne samo s tem. Lahko je tudi razrešen in razrešen je, če v katerem koli
                  trenutku, na kakršen koli način deluje v nasprotju s katerim koli zakonom, ki ga
                  sicer mora upoštevati, pa tudi v nasprotju z drugimi pogoji na podlagi katerih je
                  sploh lahko bil imenovan. Na koncu koncev je vedno vse odvisno od ljudi. Lahko
                  zadovoljujejo vse kvalifikacije, lahko se držijo vseh zakonov, ampak računsko
                  sodišče bo od sebe dajalo tudi vrednostne sodbe o tem, ali je nekaj bilo narejeno
                  gospodarno ali nekaj ni bilo narejeno gospodarno, ob upoštevanju vseh mogočih
                  kriterijev.</p>
               <p>Zato se mi ne zdi na noben način korektna izjava, da češ, če je samo to pogoj za
                  to, da bi računsko sodišče ne zapadalo pod morebitni politični vpliv, ta izjava ne
                  drži in je natolcevanje, kajti pogojev je v zakonu zadosti. Zakon je lahko še tako
                  perfekten, ampak na koncu koncev je vse odvisno tudi od posameznih ljudi, ki bodo
                  člani računskega sodišča.</p>
               <p>S tem sem želel zanikati tisto, kar je bilo morda razumeti iz izjave gospoda
                  Kopšeta, nekaj o povezavi, ali pa nekaj o podrejenosti računskega sodišča Vladi,
                  skratka nekaj, kar se ne tiče tega zakona in te današnje razprave in sploh ne
                  razumem. Gospodu Mozetiču pa sem hotel obrazložiti, da je v zakonu še vrsta drugih
                  varovalk in kriterijev za funkcioniranje te institucije, nikakor pa ne samo ta
                  člen. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jožef Kopše, replika je gospod Omerza, potem je
                  gospod Mozetič. Vaša prijava gospod <gap n="..."/><stage>(Se ne sliši, ker govori tudi
                     Kopše.)</stage></p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod Kopač, moram vas na nekaj spomniti. V samem začetku razprave o računskem
                  sodišču in tudi petim mandatom bom rekel, da so bile te težnje. In če vi sami sebe
                  ne slišite, ker to so bile vaše težnje, če vi sami sebe ne slišite, nikoli ne bom
                  pričakoval, da bi še koga drugega poslušali.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Samo gospoda Baškoviča sem vprašal ali želi sodelovati v tej razpravi
                  ali v tej temi. To se pravi, da bo najprej imel besedo gospod Omerza, potem gospod
                  Mozetič, potem pa še vi gospod Baškovič. To so vse replike.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Hvala lepa. Jaz bi samo to poudaril, ker je bilo tudi v medijih nekako rečeno, da
                  hoče Vlada kontrolirati nadzor nad javno porabo.</p>
               <p>To je res, kar je rekel gospod Kopač. Nihče ni, tudi jaz ne vem za nikogar, ki bi
                  skušal kadarkoli kjerkoli govoriti, da naj gre računsko sodišče pod Vlado. Te
                  dileme ni bilo. To je dilema, ki si jo je gospod Kopše izmislil, ali pa naj pove,
                  kdaj je kdo kadarkoli o tem govoril. To jasno izhaja tudi iz ustave. Ustava je
                  zelo jasna: <q>"Računsko sodišče je pri svojem delu neodvisno in vezano na ustavo in
                  zakon."</q> Kar se pa tiče političnih sredstev, pa so različne ureditve v Avstriji si
                  stranke razdelijo sodnike Računskega sodišča, v Nemčiji pa ne sme biti član
                  politične stranke, tako da se mi bomo pač odločali, ta amandma to pač prepoveduje,
                  čeprav tudi mislim, da ni nobene škode, če je sprejet, ali pa če ni sprejet. Zdi
                  se mi pa pomembno povedati, da ta dilema je pa popolnoma izmišljena, ki jo je
                  gospod Kopše tukaj sproduciral.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Rad bi samo na tisto besedo <q>"natolcevanje"</q>. Gospod Kopač, nisem nič natolceval.
                  Celo verjamem, da je vse v zakonu tako napisano, zato mislim, da je ta določba
                  nepotrebna. Je pa res hecno, da se mi dostikrat sprenevedamo. Do trenutka
                  izvolitve, ali pa do trenutka kandidature bo lahko predsednik bilo katere stranke,
                  čeprav bi morda bilo bolj pametno, da bi napisali, da od leta 1945 ni bil v
                  stranki. Od tistega trenutka bo zamrznil knjižico in bo postal nestrankarski. Te
                  zadeve meni ne gredo v račun. Drugače pa ne dvomim v to, da je zakon dovolj in
                  tudi zaradi tega mislim, da ta določba ni potrebna. Ampak samo zaradi tiste
                  besede, nisem se nobenega natolcevanja jaz šel. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospoda Baškoviča trenutno zopet ne vidim v dvorani, ali se motim?
                  Besedo ima gospod Vitodrag Pukl. Vi se ponovno javljate?</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala za besedo. Ne bom se spuščal v odnose Vlade in pa tega računskega sodišča.
                  Opozoril bi ta zbor na to, da je predlagani amandma protiustaven. Dejansko ustava
                  jamči politično združevanje, politično izražanje volje, politično delo vsakemu
                  državljanu in je protiustavno, če bi z zakonom določili, da ne more konkurirati za
                  katerokoli funkcijo državljan, ki je bil prej po ustavi v stanju oziroma v
                  položaju, da je izražal svojo ustavno pravico do političnega združevanja in
                  organiziranja, bi lahko seveda postavili kot pogoj za kandidiranje, da sodnik
                  oziroma delavec tega inštituta ne bo deloval kot funkcionar v političnih strankah
                  za bodoče. Nikakor pa ne moremo v skladu z našo ustavo, ki je nekako evropska in
                  sprejemljiva, vzpostaviti pogoj, da ne more kandidirati državljan, ki je po
                  ustavni določbi, ustavnih pravicah izražal svojo politično voljo, da bi to bila
                  ovira za kandidiranje. Dajte premisliti o tem, da je ta določba protiustavna. Če
                  hočemo ustvariti pravno državo, bomo pač morali upoštevati določbe ustave in pa
                  zakonitost. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Rad bi samo interveniral, ker se tukaj postavlja nekaj vprašanj, ali
                  je to v skladu z ustavo ali ni v skladu z ustavo. Namreč tukaj moram povedati
                  mnenje, mislim, da sem dolžan po uradni dolžnosti. Res je, naša ustava v poglavju
                  o pravicah in svoboščinah državljanov posebej garantira pravico do vzdrževanja
                  dotične organizacije. Vsakdo ima pravico, da se svobodno združuje z drugimi, to je
                  to. Združevanje v politične organizacije, potem društva in vse druge oblike teh
                  združevanj. Potem ustava daje samo eno izjemo na koncu. Pravi, poklicni pripadniki
                  obrambnih sil in policije, ne morejo biti člani političnih strank. Se pravi, vsem
                  drugim je to garantirano, samo za ti dve skupini državljanov je to po ustavi
                  omejeno.</p>
               <p>Moram povedati, da ta amandma, ki prepoveduje članu Računskega sodišča, da bi bil
                  član politične stranke, se pravi ta primarni članski status, po moji oceni
                  nasprotuje tej ustavni garanciji.</p>
               <p>Poleg tega moram reči to, da smo podobne situacije reševali drugače v zakonu o
                  Ustavnem sodišču, tudi drugod, namreč z nezdružljivostjo v tem kontekstu smo potem
                  napisali, da funkcija ustavnega sodnika ni združljiva, namreč v delovanju, z
                  delovanjem v organih političnih strank, se pravi, v organih, v vodstvih pa ne sme
                  delovati. To je potem tisto kar ga ovira in čemur se mora on odpovedati.</p>
               <p>Tudi ta zakon o računskem sodišču, če pogledate, ima v 12. členu ravno to rešitev,
                  ker so kopirali to rešitev po zakonu o ustavnem sodišču, namreč s čim je ta
                  funkcija nezdružljiva in tukaj pravi potem v organu političnih strank. Se pravi,
                  ta situacija je enaka kot pri ustavnih sodnikih in nizu drugih situacij podobnih.
                  In je bila s tem celo nekonsistentna, če bi amandma, kot je oblikovan sprejeli,
                  ker članstvo je prepovedano, hkrati pa ni združljivo delovanje v vodstvih, kar bi
                  bilo a priori nemogoče tako ali tako, če bi celotno sprejemali. Tako, da bi bilo
                  treba potem tudi to povezavo popravljati zaradi konsistentnosti zakona. No, to je
                  samo moje mnenje. Prosim, da mi ne zamerite, če sem se oglasil, ker je pač to
                  nekaj, kar mislim, da je dolžnost, da povem. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Metka Karner-Lukač, izvolite. Gospod Predan, ste vi
                  tudi želeli besedo? <stage>(Ne.)</stage></p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani zbor! To, da razpravljamo o tem, ali je ta določba ustavna ali je
                  protiustavna, je seveda vsekakor prav. Ampak istočasno si pa poglejmo, zakaj je
                  pravzaprav do tega amandmaja prišlo? Kaj se je pravzaprav zgodilo? Ker sem bila na
                  tem odboru prisotna, matičnem odboru prisotna, vem da je ta amandma oblikoval
                  gospod Kopač in verjetno tudi na podlagi tistih strokovnih mnenj, ki so prišli. In
                  pač poskušal je narediti vse, da ne bi bilo očitkov o pristranskosti dela
                  računskega sodišča. Ampak tukaj se pa ujamemo v lastno past.</p>
               <p>Torej pomeni, da s tem tudi priznamo, da tukaj nekaj škripa. Ampak škripa pa v 5.,
                  22. in 23. členu. Tukaj je nekaj napačno, kjer je pravzaprav zasnovan koncept
                  delovanja računskega sodišča. Sedaj je tako, ta amandma pomeni samo neko zunanjo
                  manifestacijo, torej ne morejo biti člani političnih strank, člani računskega
                  sodišča, ampak vsebinsko to ničesar ne reši. Vsebinsko nič ne reši, ker imamo tihe
                  člane itn. Torej, bistveno je to, da je ta amandma povedal, da zakon tak, kot je
                  koncipiran, dejansko omogoča pristransko delo računskega sodišča.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliki se je odpovedal gospod Kopše. Gospod Školč ima repliko in
                  gospod Kopač.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Rad bi vas opozoril na 12. člen, ki po moje zadosti elegantno
                  razrešuje vse tisto, o čemer tukaj govorimo. V tem 12. členu piše, s čim vse
                  funkcija člana računskega sodišča ni združljiva. Tako, da se mi zdi nepotrebno
                  voditi te diskusije, kakšne namene, da je kdo imel pri tem, ko je to predlagal, v
                  kakšnem strahu je to bilo predlagano itn. Menim, da je tam popolnoma jasno in
                  primerljivo tudi z drugimi omejitvami, da funkcija člana računskega sodišča ni
                  združljiva s funkcijami v državnih organih, v organih lokalnih skupnosti in v
                  organih političnih strank in sindikatov. Menim, da je to zadostna garancija za to
                  diskusijo in primerljiva z drugimi stvarmi in da bi lahko kar se tega tiče
                  pristopili h glasovanju. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima še Janez Kopač. <stage>(Odgovor iz klopi, da se
                     odpoveduje.)</stage> Hvala lepa. Za besedo se je prijavil gospod dr. Leo
                  Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Hvala lepa. V odboru sem, ko smo razpravljali o tem, stal na stališču naj se
                  sprejmejo ti amandmaji in naj se sprejmejo tiste rešitve, ki bodo omogočile, da na
                  dolgi rok ne bo prihajalo do nejasnih situacij in da se ne bo dogajalo, da se
                  nekdo, ki je član zelo uglednega sodišča, udeležuje političnih manifestacij
                  radikalnega pomena, ali polradikalnega karakterja in mislim, da to ni dobro, da
                  sodnik kateregakoli sodišča pravzaprav ne bi mogel biti privrženec nekih
                  radikalnih stališč. Ne bi rekel politične stranke, ampak ker ne vidim možnosti, da
                  bi mi pisali notri, tisti, ki so za radikalne družbene preobrate, naj ne bodo tu
                  izvoljeni, ker se mi zdi to pretirano, podpiram te amandmaje.</p>
               <p>Druga stvar, ki jo vidim, je težnja nekaterih strank, da svoje ljudi plasirajo za
                  vsako ceno na vse pomembne družbene položaje, kjerkoli se da, tudi v sodišča in si
                  na tak način utrjujejo svoj položaj in peljejo celotno dogajanje v Sloveniji v
                  smer, ki smo jo nekoč že imeli, da ugledni strankarski funkcionarji rotirajo iz
                  enega pomembnega položaja in iz ene nacionalne institucije v drugo. Ne tako, kot
                  gospod Mozetič pravi, tisti, ki so bili prej v politični stranki, bodo sedaj edini
                  spet lahko prišli v politično stranko. <stage>(Ne.)</stage> Tako, kot so prej
                  rotirali iz ene nacionalne institucije v drugo, tako bi naj sedaj ponovno rotirali
                  iz ene v drugo, pač glede na to, kako je stranka močna in uveljavljena v določenem
                  trenutku. To se mi zdi slabo, zato sem bil za te rešitve.</p>
               <p>Tudi ta ideja gospoda Kopšeta, da je Univerza že izpraznjena in da ni več
                  preprosto ljudi, razen v strankah, ki bi lahko zasedali ta mesta, se mi zdi
                  nenavadna, in sicer zaradi tega, ker kaže na to, da nekateri opažajo, ali opažamo
                  samo še tiste ljudi, ki so strankarsko aktivni, drugih pa ne. To kaže na eno
                  posebno izkrivljenost mišljenja in tudi ocenjevanja sposobnosti ljudi samo v
                  perspektivi uspešnosti posameznih strank. Mislim, da to ni dobro in da bi bilo v
                  tem smislu boljše, da bi sprejeli ta amandma. Tudi te ideje o tem, da so ti
                  amandmaji v nasprotju z ustavo se mi zdijo nenavadne, ker v nasprotnem primeru
                  tudi tiste omejitve, ki jih ustava izrecno predvideva za izvajanja določenih
                  družbenih funkcij ne bi imele več smisla. Ustava sicer res določa možnost
                  vsakomur, da pride v vsako ključno nacionalno institucijo, vendar potem v nekem
                  kasnejšem členu, tako kot je gospod Baškovič pravilno opozoril, izključuje
                  možnost, da hkrati nekdo lahko v eni in drugi stoji, ker moramo zavarovati
                  nepristranskost ljudi v teh institucijah. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jožef Kopše. Izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Manj replika, bolj pojasnilo kolegu Šešerku. Z dobrim namenom sem govoril o
                  Univerzi, vendar ne mislim samo Univerze, temveč mislim na institute, institucije
                  zaradi enega samega razloga, ker določen krog ljudi je v življenju na svoj način
                  negiral politiko in na teh, na Univerzi in na institucijah in vsepovsod, mislim
                  politiko v tem banalnem smislu, so ostajali kadri, če rečemo temu kadri, ki niso
                  bili ne člani in se niso aktivno bavili s politiko. Vendar je pri nas z
                  zakonodajo, ki jo postavljamo, to je moje mišljenje, ne repliciram, samo
                  pojasnjujem svoje mišljenje, je cela vrsta institucij in institutov, med drugim
                  bom opozoril na ombucmana in cel njegov štab itd., ki bo v bodočnosti v tej mali
                  Sloveniji v resnici že problem najti pri takem ostrem določilu, kot ga je gospod
                  Kopač dal, da ni član politične stranke. Ta 12. člen zelo dobro govori in ravno
                  moj nagovor je v tem smislu, vendar je gospod Baškovič to pojasnil zelo dobro in
                  mislim, da je razprava nepotrebna. Nisem mislil s tem, da so vsi spolitizirani,
                  gospod Šešerko, še zdaleč ne, ampak mimo toliko institutov in institucij, kjer
                  rabimo ljudi, ki so čim manj člani političnih strank, da je v resnici za mene
                  ogrožen že tisti del razumnikov v Sloveniji, ki so bili do sedaj nedotaknjeni.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima Vitodrag Pukl, potem še Miroslav Geržina.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Hvala za besedo. Oprostite, bom popolnoma kratek. Verjamete mi lahko, da mi gre za
                  pravno državo in ustavnost. Zamislite si, če bi isto določbo prenesli v zakon o
                  sodiščih, o organizaciji sodišč. To se pravi, prav nihče ne bi smel kandidirati za
                  sodnika, če je bil kdaj funkcionar kakršnekoli stranke. Gospe in gospodje.
                  Oprostite. To je pač očitno protiustavno. Samo toliko. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Repliko ima še gospod Miroslav Geržina. Izvolite.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovane kolegice in kolegi! V smislu, da sem
                  bil že hvaležen gospodu Školču, da je prišel in politično umiril zadevo in je
                  rekel, da je brezpredmetno o tem glasovati. Sam, ko pa sem slišal gospoda dr.
                  Šešerka, poglejte, sem se pa moral oglasiti. Namreč, rekel je tako, kot so krožili
                  nekdaj, bo tudi sedaj. Res se ne spoznam strokovno in bi rekel znanstveno na
                  politiko, ampak najboljše od slabega pravijo, da je demokracija, demokracija pa
                  pravijo, da pogojuje tudi stranke in zaradi tega, da stranke ena drugi v tistem
                  vrtenju, kot ste rekli, gledajo pod prste in včasih kakšen kakšnemu stopi na prste
                  s peto, ki je malo bolj trda, kot prst recimo, ali pa z nohtom. Za to se gre in
                  mislim, da nekatere stranke so to spoznale že kdaj, ko so šle v nestrankarsko, so
                  rekle, da so zveza. To so spoznali in mislim, da v tem duhu, če gledamo tisto vaše
                  razpravljanje, pa na žalost ni več tako jasno, kot je gospod Školč govoril. Ker če
                  rečemo, da ne more biti v stranki, je bilo že rečeno, ne sme imeti simpatizerjev v
                  stranki, ne sme biti poročen s članico stranke, ne sme spati skupaj v postelji,
                  ker vemo, da je<gap n="..."/>, ne sme imeti otrok, ki so v stranki. Mislim, to gre v
                  radikalizacijo zato, da bo izgledalo, da enostavno dejansko vidi, da nima smisla.
                  Tako. Sploh ne sme kontaktirati, bi rekel s kakšnim članom stranke potem, ker
                  drugače bo eden, ki glasneje, kot mi je sedajle eden rekel, naj tišje govorim, saj
                  se odmikam, ampak glasneje govorim, bo več ostalo od tiste stranke, ki glasneje
                  govori, ali pa ne vem, da rečem v narekovajih <q>"glasneje"</q>, kot o drugih. Zato sem
                  proti takšnemu amandmaju, ki pravi, da naj ne bodo v stranki. Naj ne bodo v
                  stranki in 12. člen lepo govori, kaj naj ne dela, naj ne bo aktiven v vodstvu
                  stranke, član stranke pa<gap n="..."/> Bomo morali po posebno raziskovalno skupino in bomo
                  ugotavljali, kdo je član stranke ali je zveza bila stranka in tako naprej. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da nihče več in prehajamo h
                  glasovanju. Na glasovanje dajem amandma Odbora za finance in kreditno monetarno
                  politiko k 8. členu, ki ga imate v pregledniku pod točko 1. Ugotovimo sklepčnost!
                     <stage>(56 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje amandma istega odbora, ki ga imate v pregledniku pod točko 2.
                  Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje še amandma, ki ga imate v pregledu pod točko 3 istega
                  predlagatelja.</p>
               <p>Ugotovimo sklepčnost! Svoj glas bo obrazložil gospod Žaro Pregelj. Izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glasoval bom proti, ker ne mislim podpirati amandmajev, ki jih
                  nekateri poslanci vlagajo očitno zaradi slabe vesti.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem amandma
                  na glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(42
                     poslancev.)</stage></p>
               <p>Ugotavljam, da tega amandmaja nismo sprejeli.</p>
               <p>Enkrat za vse primere bom pri 10. členu obrazložil, da o amandmajih, ki niso
                  vloženi v skladu s poslovnikom, seveda ne bomo razpravljali, prav tako pa ne bomo
                  sprejemali sklepov, kajti edino, kar je veljavno, je določba, da lahko Sekretariat
                  za zakonodajo in pravne zadeve, če ugotovi, da je s sprejetimi amandmaji porušena
                  medsebojna skladnost določb zakona, opozori na to predsednika Državnega zbora, ta
                  pa poslance in predlagatelja zakona in potem lahko predlagatelj zakona, Vlada,
                  kadar ni sama predlagatelj zakona ali matično delovno telo predlaga amandma za
                  medsebojno uskladitev določb.</p>
               <p>Smo torej pri 15. členu, kjer imamo amandma. V prvi vrstici se beseda <q>"izvolitve"</q>
                  nadomesti z besedo <q>"imenovanja"</q>. Predlagatelj je Odbor za finance in kreditno
                  monetarno politiko. Želi kdo besedo? Ugotavljam, da ne in dajem na glasovanje
                  amandma k 15. členu. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da smo amandma sprejeli.</p>
               <p>K 19. členu imamo tri amandmaje. Prvi je amandma na amandma Vlade Republike
                  Slovenije. V drugem odstavku amandmaja Vlade Republike Slovenije k 19. členu se
                  beseda <q>"preverja"</q> nadomesti z besedami <q>"revidira in inšpicira"</q>. V tretjem odstavku
                  amandmaja Vlade se beseda <q>"preveri"</q> nadomesti z besedami <q>"revidira in inšpicira"</q>.
                  Predlagatelj je Odbor za finance in kreditno monetarno politiko. Drugi. Člen se
                  spremeni tako, da se glasi: Ena. <q>"Računsko sodišče opravlja nadzor nad poslovanjem
                  pravnih oseb javnega prava, oseb civilnega prava, ki prejemajo sredstva iz
                  državnega proračuna in ostalih oseb civilnega prava, ki prejemajo sredstva iz
                  proračuna in drugih virov javnih financ"</q>. Dva. <q>"Računsko sodišče lahko preverja
                  tudi druge pravne osebe, v katerih je država udeležena oziroma je delni lastnik"</q>.
                  Tri. <q>"Računsko sodišče lahko preveri tudi poslovanje vseh drugih oseb, ki vstopajo
                  v poslovna razmerja z osebami, ki jih nadzorujejo na podlagi tega zakona in to za
                  del poslovanja, ki se nanaša na sredstva iz javnih financ"</q>. Predlagatelj je Vlada.
                  Odbor podpira. In tretji. Doda se nov 19.a člen, ki se glasi: <q>"Revizijske
                  standarde za delo računskega sodišča izdaja predsednik računskega sodišča.
                  Revizijski standardi morajo biti pripravljeni na podlagi mednarodnih revizijskih
                  standardov in v tem sodelovanju z drugimi strokovnimi institucijami na tem
                  področju."</q> Predlagatelj je Vlada Republike Slovenije.</p>
               <p>Dajem te amandmaje na obravnavo. Kdo želi besedo?</p>
               <p>Ugotavljam, da nihče. Zaključujem razpravo in prehajamo na glasovanje. Najprej
                  dajem na glasovanje amandma na amandma Vlade Republike Slovenije in Odbora za
                  finance pod točko 1. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo amandma na amandma sprejeli.</p>
               <p>Dajem na glasovanje amandma Vlade, ki ga imate pod točko 2. Prosim, da vsi
                  sodelujete vsaj pri ugotavljanju sklepčnosti. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Pod točko 3 je v pregledniku napačen opis. Predlagatelj je Odbor in ne Vlada.
                  Seveda pa o tem amandmaju glasujemo in ga dajem na glasovanje. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta amandma sprejeli.</p>
               <p>Smo pri 30. členu, kjer imamo dva amandmaja.</p>
               <p>V prvem odstavku se na koncu namesto pike napiše vejica in doda naslednje
                  besedilo: <q>"ki jih imenuje predsednik Računskega sodišča."</q> Predlagatelj je Vlada
                  Republike Slovenije, odbor amandma podpira.</p>
               <p>Pod točko 2. V drugem odstavku se za besedo dolžni doda naslednje besedilo: <q>"pri
                  predsedniku Računskega sodišča."</q> Predlagatelj je Vlada, odbor ga podpira.</p>
               <p>Želi kdo besedo o teh dveh amandmajih? Ugotavljam, da ne in dajem na glasovanje
                  amandma pod točko 1. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje še amandma pod točko 2. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma sprejeli.</p>
               <p>K 35. členu na koncu pregleda imate amandma. Doda se tretji odstavek, ki se glasi:
                  <q>"Računsko sodišče ne more pričeti z odločanjem, če nista imenovani vsaj dve
                  tretjini članov, od katerih morajo vsaj trije imeti naziv pooblaščeni revizor."</q>
                  Predlagatelj je Odbor za finance in kreditno-monetarno politiko. Želi kdo besedo o
                  tem amandmaju? Ugotavljam, da ne in ga dajem na glasovanje. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>Preden dam na glasovanje zakon v celoti, ker smo končali glasovanje o amandmajih,
                  sprašujem Sekretariat za zakonodajo in pravne zadeve, ali obstaja kakšna potreba,
                  da pred tem glasovanjem zakon usklajujemo? Gospod Baškovič, prosim.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Stvari se zelo hitro odvijajo in je zelo težko slediti. Vendar že iz
                  poročila odbora se je videlo, da so nekatere manjše redakcijske težavice. In če je
                  potrebno popraviti drugi v tretji odstavek, mislim, da imamo pooblastilo, da to
                  lahko opravimo v redakciji in to ne predstavlja materijo amandmajev. Ta sklep bi
                  lahko vendarle soglasno sprejeli, da se s takimi zadevami ne ukvarjamo tu, ampak
                  da se to naredi, ker je očitno, da je napačna številka člena pomotoma ostala glede
                  na to, da so se amandmaji premikali sem ter tja. Mislim, da lahko predlagam, da se
                  v to ne vračamo z amandmaji.</p>
               <p>Bi pa rad poudaril samo en problem. Dogovorimo se, da če dobim pooblastilo za
                  ureditev, gre za ta člen 31. Ta ni bil amandmiran. Resnično ni bil. Mi smo že v
                  obeh predhodnih fazah opozarjali na neko nedodelanost, nelogičnost in bi se tudi
                  verjetno dalo opraviti z redakcijo z eno samo besedo, brez da bi šli v amandmajske
                  postopke ali pa spremembo in dopolnitve zakona potem ko bo sprejet. Bom povedal za
                  kaj gre. To je povedano vse v sporočilu. Tu je člen 31, ki govori, kaj lahko
                  sodišče dela, kakšna pooblastila ima in tam imate potem drugi odstavek, ki pravi:
                  <q>"Delavci Računskega sodišča imajo pravico vstopiti in pregledati prostore in
                  objekte itd."</q> Se pravi, da gre tu za pooblastilo, za vstopanje pravzaprav za
                  preiskavo prostorov. V tem pogledu je naša ustava zelo stroga. Vemo, da je to med
                  svoboščinami človeka posebej zavarovano in tudi sicer, da ne more vsakdo, vsak
                  delavec, vsak X človek brez pooblastila vstopati v prostore, jih preiskovati itd.
                  Zato smo bili na to pozorni, vendar ne Vlada ne odbor temu ni posvetil pozornosti
                  razen sedaj v končni fazi. Mi smo samo prosili, da bi se namesto tega <q>"delavci"</q>,
                  reklo <q>"pooblaščeni delavci"</q>. Vsaj to bi moralo biti notri, da se to pooblastilo
                  nekako izkaže in dobi. Stvar pa bi bila lahko redakcijsko rešljiva zato, ker imamo
                  v tretjem odstavku, ki je nadaljevanje drugega odstavka, pa piše pooblaščeni
                  delavec, ki pa lahko celo dobi dokumentacijo. Se pravi ta je podaljšek drugega
                  odstavka in dejansko samo manjka tam še ta <q>"pooblaščeni"</q> in bi s tem, z redakcijo,
                  da damo še gor, bi to osnovno težavo odpravili. Je pa to hkrati tudi
                  nekonsistentnost, ker je v enem odstavku pooblaščen, v drugem pa ni pooblaščen.
                  Gre pa za isto svojstvo. Če bi mogoče s tem stvar odpravili, bi bila stvar za nas
                  potem tudi rešljiva in bi se izognili amandmaju, saj ne moremo amandmaja, ker tega
                  ni bilo v nobeni drugi fazi ampak bi s tem verjetno, če bi vsi soglašali, to ne bi
                  bila kršitev poslovnika, ker gre za redakcijo in za nekonsistentnost vsebinskega
                  karakterja. Kruto izvajanje poslovnika na taki točki bi verjetno res bilo mogoče
                  preveč kruto in pretrdo. To bi morali popravljati s spremembo zakona čez en
                  mesec, ko bo objavljen, ali pa v praksi imeti s tem stalno težavo. Toliko samo
                  predlagam.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz glede na pomen zakona predlagam, da redakcijske popravke dobimo v
                  pisni obliki, preden glasujemo o zakonu v celoti. Ura za to je tako ali tako
                  primerna, nadaljevali bomo torej ob četrti uri s to isto točko dnevnega reda z
                  glasovanjem o zakonu v celoti. Prosim, da</p>
               <p>do takrat dobimo v pisni obliki redakcijske pripombe. Hkrati opozarjam, da je ob
                  14.15 minut seja kolegija Državnega zbora. Hvala lepa. Nadaljevali bomo ob štirih.</p>
            </sp>
            <stage type="time">(Seja je bila prekinjena ob 14.05 uri in se je nadaljevala ob 16.10
               uri.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci! Nadaljujemo s
                  popoldanskim zasedanjem. Ugotavljam, da nismo prejeli nobenih novih opravičil o
                  odsotnosti poslank in poslancev seje.</p>
               <p>Prosim, da ugotovimo prisotnost v dvorani. Ugotavljamo prisotnost v dvorani.
                  Prosim, da vsi na svojih lastnih mestih s pritiskom na gumb omogočite ugotavljanje
                  prisotnosti v dvorani. Še vedno ugotavljamo prisotnost v dvorani. Ugotavljam, da
                  je v dvorani 55 poslank in poslancev. Zbor je sklepčen in lahko nadaljuje z
                  delom.</p>
               <p>Dovolite mi, da vas najprej obvestim, da bo danes ob 19.00 uri 12. izredna seja
                  Državnega zbora Republike Slovenije s predlogom dnevnega reda: predlog odloka o
                  spremembi odloka o razpisu referenduma za ustanovitev občine Koper. To je tudi
                  rezultat dogovora na kolegiju Državnega zbora. Odlok je kratek in točka preprosta,
                  tako, da ne pričakujte, da to pomeni sklic kakšne nočne seje. Vabilo bo razdeljeno
                  po poslanskih skupinah in ga boste vsi lahko prejeli. To je obvestilo, o tem ni
                  razprave in tudi procedure ne. Seja je sklicana.</p>
               <p>Kar pa se tiče nadaljevanja dela - prosim za pozornost, gre za obvestila -
                  čistopis zakona o Računskem sodišču je še v razmnoževanju. V obrazložitvi bo
                  natančno obrazloženo, katere so redakcijske spremembe in zakaj so potrebne. Prav
                  tako pa še nimamo čistopisa in tudi ne eventualnih amandmajev pri 12. točki
                  dnevnega reda, torej pri predlogu zakona o spremembah in dopolnitvah zakona o
                  Slovenskem odškodninskem skladu. Tudi to bomo prejeli v teku popoldanskega
                  zasedanja in tudi amandmaji, ki so vloženi, tako da bomo ti dve točki lahko
                  verjetno še danes obravnavali in zaključili.</p>
               <p>Glede na to, da torej delamo po vrsti, kot smo najavili na začetku, tiste točke,
                  ki so pripravljene za odločanje.</p>
               <p>Prehajam k <title>20. TOČKI DNEVNEGA REDA - PREDLOG ZAKONA O AGENCIJI REPUBLIKE
                     SLOVENIJE ZA PLAČILNI PROMET, NADZIRANJE IN INFORMIRANJE</title>, kjer pa ima
                  proceduralni predlog, če prav razumem, gospod Tone Peršak. Izvolite besedo gospod
                  Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Pregled amandmajev, ki niti ni tako neobsežen smo
                  dobili sedaj v odmoru na klop. Mislim, da bi bilo pametno glede na to, da se je že
                  včeraj začel, bom rekel, relativno topel, da ne bom rekel vroč razgovor o tem
                  zakonu, če bi bilo mogoče, da bi o tem zakonu glasovali jutri ob 10. uri in ne
                  sedaj, ker sicer, če se bomo odločili, da bi sedaj, bom prosil, ker sem, kot
                  rečeno, pregled amandmajev dobil na mizo pred desetimi minutami, ko sem prišel v
                  dvorano, bi prosil za odmor zato, da bomo lahko skozi ta pregled od amandmaja do
                  amandmaja se odločili, kako bomo glasovali. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Glede na to, da kot predsedujoči lahko to točko, tako kot sem jo odprl, tudi
                  prekinem, sprašujem predvsem, če bi kdo temu nasprotoval? Sicer ni nobene potrebe,
                  da o tem glasujemo. Mislim, da je bolje, kot da gremo k uvajanju odmorov, da točko
                  odložimo na jutrišnji dan, saj s tem nič ne izgubimo.</p>
               <p>Gospod Jožef Školč ima pripombo.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Jaz bom odločitev z največjim veseljem prepustil predsedujočemu, ampak
                  tisto, kar me pri gospodu Peršaku čudi, je to, da je včeraj vse o tem zakonu
                  vedel, danes pa rabi še šest ur za to, da te stvari pregleda. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Ta tip razprave dodatno podčrtava potrebo po odložitvi, vendar ima zaradi tega
                  Tone Peršak pravico, da odgovori.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Jaz sicer cenim priznanje gospoda Školča in me blazno veseli, ker je ocenil na
                  podlagi moje diskusije, ki se zakona po vsebini ni niti z eno vrstico dotikala, da
                  vse o tem zakonu vem. Najlepša hvala za ta kompliment, ker pa še o amandmajih
                  nisem vsega vedel, vztrajam pri svojem predlogu. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Glede na to, da bi raje kaj novega izvedel do jutri ob 10, predlagam, da ne
                  nadaljujemo s tem tipom razprave. Odlagam to točko dnevnega reda do jutri ob 10.,
                  s tem jo tudi trenutno zapiram in potem razprava o teh stvareh ni več možna. Se
                  opravičujem, gospod Školč.</p>
               <p>Prehajamo na <title>23. TOČKO DNEVNEGA REDA - DRUGA OBRAVNAVA PREDLOGA ZAKONA O
                     LASTNINSKEM PREOBLIKOVANJU ZAVAROVALNIC</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? <stage>(Ne.)</stage> Predlog zakona je obravnavala
                  Komisija za spremljanje in nadzor lastninskega preoblikovanja družbene lastnine
                  kot matično delovno telo. Želi besedo poročevalec komisije? Ga ni. Želi besedo
                  predstavnik Sekretariata za zakonodajo in pravne zadeve? <stage>(Ne.)</stage></p>
               <p>V razpravo dajem predlog sklepa matične komisije. Sklep glasi tako: - sprejeli ste
                  ga pa z dodatnim poročilom k predlogu zakona o lastninskem preoblikovanju
                  zavarovalnic - Komisija za spremljanje in nadzor lastninskega preoblikovanja
                  družbene lastnine je na svoji 32. seji, dne 20. aprila 1994, kot matično delovno
                  telo obravnavala predlog zakona o lastninskem preoblikovanju zavarovalnic, ki ga
                  je Državnemu zboru predložila v obravnavo Vlada Republike Slovenije in sprejela
                  naslednji sklep: <q>"Predlagatelj naj v sodelovanju s Službo družbenega knjigovodstva
                  v roku 30 dni, ob upoštevanju mnenja Sekretariata za zakonodajo in pravne zadeve
                  in razprave Komisije za spremljanje in nadzor lastninskega preoblikovanja družbene
                  lastnine, pripravi nov predlog zakona, v katerega vgradi kriterije za ugotavljanje
                  oškodovanja družbene lastnine in velikosti družbenega kapitala ter posameznih
                  deležev, pri čemer naj predvidi načine lastninskega preoblikovanja
                  zavarovalnic."</q></p>
               <p>Dalje, komisija je na svoji 38. seji, dne 31.7.1994, ugotovila, da zgoraj navedeni
                  sklep komisije ni realiziran in predlaga Državnemu zboru Republike Slovenije, naj
                  sprejme naslednji sklep:</p>
               <p>"Predlog zakona o lastninskem preoblikovanju zavarovalnic <stage>(druga
                     obravnava)</stage> ni primerna podlaga za drugo obravnavo, zato naj Vlada
                  Republike Slovenije v sodelovanju s Službo družbenega knjigovodstva in Slovenskim
                  zavarovalnim združenjem pripravi nov predlog zakona o lastninskem preoblikovanju
                  zavarovalnic za drugo obravnavo, pri čemer naj upošteva pripravo otvoritvene
                  bilance na podlagi izvedenih revizij."</p>
               <p>V obravnavo dajem ta predlog sklepa, ki sem ga s celotnim predhodnim besedilom
                  dodatnega poročila, zato ker zastopnika komisije trenutno ni tukaj, prebral v
                  celoti. Želi kdo besedo o tem predlogu sklepa? Ugotavljam, da ne in dajem ta
                  predlog sklepa, kot sem ga prebral, se pravi, da zakon ni primerna podlaga za
                  drugo obravnavo in s celim dodatnim ostalim besedilom na glasovanje. Ugotovimo
                  sklepčnost! <stage>(68 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo ta sklep sprejeli.</p>
               <p>S tem zaključujem to točko dnevnega reda.</p>
               <p>Prehajam k naslednji, to je k <title>24. TOČKI DNEVNEGA REDA - PREDLOG ZAKONA O
                     NALEZLJIVIH BOLEZNIH</title>, ki ga imamo v prvi obravnavi. Predlog zakona je v
                  obravnavo zboru predložila Vlada Republike Slovenije. Želi predstavnik Vlade
                  besedo? <stage>(Pripomba iz klopi.)</stage> Če je v vladni sobi in teče v dvorano,
                  bi ga počakali, če ga pa ni, ga pa ne bi. Želi predstavnik Vlade besedo?
                     <stage>(Ne.)</stage></p>
               <p>Predlog zakona je obravnaval Odbor za zdravstvo, delo, družino in socialno
                  politiko kot matično delovno telo. Poročevalec odbora je verjetno gospod Štefan
                  Kociper. Je tako? Gospod Kociper, imate besedo.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Hvala lepa gospod podpredsednik. Spoštovane gospe in gospodje! Odbor Državnega
                  zbora Republike Slovenije za zdravstvo, delo, družino in socialno politiko je na
                  svoji 44. seji, dne 14. julija 1994, obravnaval predlog zakona o nalezljivih
                  boleznih, ki ga je predložila v obravnavo Vlada Republike Slovenije. Člani odbora
                  so poleg besedila predloga zakona prejeli tudi stališča in pripombe različnih
                  zainteresiranih institucij, in sicer Zdravniške zbornice Slovenije, Slovenske
                  veterinarske zveze, razširjenega strokovnega kolegija za emfektologijo pri
                  Ministrstvu za zdravstvo in Državnega sveta ter Komisije za negospodarske
                  dejavnosti v Državnem svetu.</p>
               <p>Člani odbora so se seznanili tudi z mnenjem Sekretariata za zakonodajo in pravne
                  zadeve. Uvodno obrazložitev k predlogu zakona je podala predstavnica ministrstva
                  za zdravstvo in poudarila, da vse države urejajo varstvo prebivalstva pred
                  nalezljivimi boleznimi in službami, ki nastajajo pri upravljanju zdravstvene
                  dejavnosti s posebnimi predpisi. Predpisi poleg seznama bolezni določa tudi vrste
                  ukrepov in dolžnosti državnih in drugih institucij. Ti predpisi urejajo prijavo,
                  epidemološko poizvedovanje, laboratorijsko diagnostiko, osamitev, karanteno,
                  cepljenje in varovanje z zdravili, dezinfekcijo in deratizacijo ter obvezne
                  zdravstvene preglede.</p>
               <p>Ker Slovenija na tem področju nima svoje zakonodaje, v veljavi je še vedno zvezna,
                  je stanje potrebno urediti, saj postaja kritično. V razpravi so člani odbora
                  postavili nekaj vprašanj, na katera je odgovorila predstavnica ministrstva. Po
                  temeljiti razpravi, ki je potekala že spomladi, točneje na februarski seji odbora
                  in tudi na tej seji so člani odbora podprli stališča, ki so jih predložile
                  različne zainteresirane ustanove in združenja in jih predlagajo tudi Državnemu
                  zboru v sprejem kot predlog stališč in sklepov, ki pa jih imate tukaj v tem
                  poročilu, pa mi dovolite, da jih sedaj naberem, saj se bomo v razpravi podrobneje
                  z njimi seznanili. Torej, predlog odbora je, da ta predlog zakona v prvi obravnavi
                  podpremo in sprejmemo še ta dodatna stališča in sklepe. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Če je medtem prišel predstavnik Vlade, mu lahko damo besedo, vendar ga
                  ni. Mrzlično ga iščejo. Želi besedo predstavnik Sekretariata za zakonodajo in
                  pravne zadeve? <stage>(Ne.)</stage> Želijo besedo predstavniki poslanskih skupin?
                  Besedo ima gospod Predan, izvolite.</p>
            </sp>
            <sp who="SDZ1:PredanJanko">
               <speaker>JANKO PREDAN:</speaker>
               <p>Spoštovani predsedujoči, gospe in gospodje! Poslanska skupina iz LDS ugotavlja, da
                  je predlog zakona o nalezljivih boleznih kvalitetno pripravljen in ga podpira
                  skupaj s predlogi sklepa matičnega odbora. Predlagatelj je upošteval različne
                  strokovne predloge različnih institucij in tudi upošteval sodobno doktrino na
                  področju nalezljivih bolezni. Nevarnost širjenja nalezljivih bolezni je tudi
                  opredeljena v 32. členu ustave in tako nekateri ukrepi za osamitev niso kršenje
                  temeljnih človekovih pravic in svoboščin, saj ta člen ustave svobodo gibanja
                  omejuje kadar gre za preprečevanje širjenja nalezljivih bolezni. Zakon uvaja nekaj
                  pomembnih novosti, zlasti s področja bolnišničnih okužb. Opredeljuje obvezno
                  usmerjeno zdravstveno prosveto, če to zahtevajo etnološke razmere. Kot novost
                  opredeljuje odškodninsko odgovornost, če zaradi obveznega cepljenja pride do
                  zdravstvene škode in predpiše trajne kontraindikacije za obvezno cepljenje, ki jih
                  sprotno določa posebna strokovna komisija.</p>
               <p>Na področju dezinfekcije, dezinsekcije in deratizacije zakon predpisuje, da
                  sredstva in uporabo predpiše minister za zdravstvo in se tako ta dejavnost vrši
                  le, če je korist večja od škode, saj so ta sredstva običajno okolju in človeku
                  neprijazna.</p>
               <p>Še ena pomembna novost je, in to: zakon obvezuje obvezen pregled krvi nosečnic na
                  hepatitis in toksoplazmozo, kar je sicer predlog sklepa matičnega telesa in ga
                  naša poslanska skupina podpira.</p>
               <p>Skratka, predlagatelj je pripravil moderen zakon, ki ga mora imeti vsaka država za
                  preprečevanje, spremljanje in obvladovanje nalezljivih bolezni. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. V imenu poslanske skupine Slovenskih krščanskih demokratov bo govorila
                  doktor Vida Čadonič-Špelič. Prosim.</p>
            </sp>
            <sp who="SDZ1:ČadoničŠpeličVida">
               <speaker>DR. VIDA ČADONIČ-ŠPELIČ:</speaker>
               <p>Hvala za besedo. Spoštovani! V poslanski skupini Slovenskih krščanskih demokratov
                  se zavedamo, da gre za strokoven zakon in ga tudi podpiramo, saj podpiramo
                  učinkovito in čim boljše zatiranje oziroma preprečevanje nalezljivih bolezni. Kot
                  veterinarka pa sem, tako na poslanski skupini kot na matičnem odboru, opozorila na
                  pomen veterinarske stroke pri zatiranju nekaterih bolezni. Zdi se mi, da je
                  predlagatelj pozabil učinkovito vključiti veterinarsko stroko v ta zakon. Predvsem
                  imam v mislih zoonoze, torej bolezni, ki so skupne ljudem in živalim in se lahko
                  iz ene na druge tudi prenašajo, zato sem na matičnem odboru predlagala sprejem
                  nekaterih sklepov, ki jih je odbor tudi podprl, zato vas prosim in tudi v imenu
                  poslanske skupine, da te sklepe tudi podprete.</p>
               <p>Namreč, naj s tega mesta opozorim, da je ravno veterinarska stroka učinkovito
                  pomagala pri zatiranju nekaterih zoonoz kot steklina, predvsem urbana steklina,
                  zatiranje tuberkuloze, bruceloze in mnogih drugih bolezni.</p>
               <p>Torej, še enkrat, zakon podpiramo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Sašo Lap v imenu poslanske skupine.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. V imenu poslanske skupine Slovenske nacionalne desnice predlagam
                  predlog dopolnilnega sklepa k temu predlogu zakona o nalezljivih boleznih. In to:
                  <q>"Predlagatelj naj pri pripravi predloga zakona za drugo obravnavo prouči možnost,
                  s katero bi zdravnikom, ki pregledujejo in zdravijo bolnike z infekcijsko
                  boleznijo in tudi zdravstvenemu osebju, ki sodeluje pri tem zdravljenju in negi
                  takšnih bolnikov, priznal eventualno okužbo z isto boleznijo kot s poklicnim
                  obolenjem. Enako naj velja tudi za osebje, ki ima opraviti s kužnim materialom
                  oziroma z raziskavami te vrste v laboratorijih."</q> Predlog tega dopolnilnega sklepa
                  je upravičen s spoznanjem, da so mnogi zdravstveni delavci pri svojem delu
                  zboleli, ko so se okužili z infekcijskimi boleznimi, ko so se pri svojem delu
                  srečali z bolniki, ki so bili nosilci teh bolezni. Torej predlagatelj naj pri
                  pripravi zakona prouči možnost, da bi posledice bolezni, ki jih je zdravnik dobil,
                  obravnaval enako kot poklicne bolezni pri drugih poklicih. Hvala lepa.</p>
            </sp>
            <sp who="SDZ1:KreftLev">
               <speaker>PREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanske skupine? Prosim, gospa dr. Mateja
                  Kožuh-Novak.</p>
            </sp>
            <sp who="SDZ1:KožuhNovakMateja">
               <speaker>DR. MATEJA KOŽUH-NOVAK:</speaker>
               <p>Hvala lepa. Kolegice in kolegi! Naša poslanska skupina podpira predlog zakona v
                  prvem branju. Z razliko od kolegov liberalne demokracije mislimo, da ni tako
                  odlično pripravljen, ker je pripomb oziroma predlaganih sklepov kar 19, ampak
                  upamo, da bo predlagatelj vseh teh 19. sklepov upošteval. Zakon, upamo, da bo
                  prinesel eno novost, ki je nismo ravno vešči v Sloveniji, da ne bo samo zakon
                  zdravstvenega ministrstva, ampak da bo to interdisciplinarni zakon, kar je
                  kolegica s krščanske demokracije že opozorila, zato bo reševal zaščito pred
                  nalezljivimi boleznimi celovito in pa ekonomično. Posebej se nam zdi potrebno
                  opozoriti, da se bo moralo vključiti tudi gospodarstvo, ki sedaj, kot vemo, kar
                  precej plačuje za serijo obrobnih pregledov, ki jih je zahodni svet že opustil,
                  ker ne prinašajo rezultatov, ki so jim bili namenjeni. To je tudi eno od
                  priporočil, ki jih je naš odbor sprejel. Skratka, da zakonodajalec oziroma
                  pripravljalec zakona pregleda kateri od obdobnih pregledov so učinkoviti in kdaj
                  jih je treba narediti. Še ena reč, mislimo, da jih bo treba dopolniti. To je
                  predvsem informacijski sistem na tem področju. Sedanja novela zakona prinaša
                  serijo nalezljivih bolezni, ki naj bi jih ta informacijski sistem spremljal. Za
                  nekaj vemo, da jih je izjemno težko, zato priporočamo piscu zakona, da preveri,
                  ali je to sploh možno slediti in če je, da izračuna, kakšne stroške bo država
                  imela z recimo zajemom vseh bolezni dihal. Vemo, da jih je izjemno veliko. Na
                  drugi strani pa, če ne bo zajem celovit, kaj bo potem država imela od takega
                  informacijskega sistema? Naša skupina bo podprla, kot sem že rekla zakon, v prvem
                  branju.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanske skupine? Ugotavljam da ne in
                  dajem besedo poslankam in poslancem. Kdo želi besedo? <stage>(Nihče.)</stage> Zato
                  zaključujem razpravo in prehajam k razpravi in glasovanju o predlaganih stališčih
                  in sklepih.</p>
               <p>Stališča in sklepe ste prejeli s poročilom matičnega delovnega telesa. V tem
                  poročilu jih imate na straneh dva in tri. K temu je bil predložen predlog
                  dopolnilnega sklepa, ki ga je vložil gospod Sašo Lap in to je tudi edini dodatek
                  tem stališčem in sklepom. Če se strinjate vam predlagam, da glasujemo po točkah,
                  razen če kdo predlaga, da glasujemo tudi po alineah v 2. točki. Želi kdo, da v 2.
                  točki glasujemo po alineah? Glede na to, da bi različno glasoval ob različnih
                  alineah, zato gre. Če ni nobene take želje, mislim, da bomo glasovali po
                  posamičnih točkah.</p>
               <p>V razpravo in glasovanje dajem najprej 1. točko stališč in sklepov, ki se glasi:
                  Državni zbor ob koncu prve obravnave sprejema predloženo besedilo predloga zakona
                  o nalezljivih boleznih kot osnovo za pripravo besedila zakona za drugo obravnavo.
                  Ostalo besedilo v poročilu odbora je nepotrebno, ker je v bistvu poslovniško
                  oziroma tovtološko. Torej, dajem to v obravnavo. Želi kdo besedo o tem predlogu
                  sklepa? Ugotavljam da ne in ga dajem na glasovanje. Ugotovimo sklepčnost!
                     <stage>(56 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo to stališče sprejeli.</p>
               <p>V razpravo in na glasovanje dajem 2. točko stališč in sklepov matičnega delovnega
                  telesa.</p>
               <p>Predlagam, da alinei ne berem, ker imate upam vsi gradivo pred seboj. Je kakšna
                  drugačna želja? Dobro. Želi kdo besedo o tem predlogu sklepa, to se pravi k 2.
                  točki stališč in sklepov matičnega delovnega telesa? Ugotavljam, da nihče in dajem
                  2. točko stališč in sklepov na glasovanje. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(49 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo tudi točko 2. sprejeli.</p>
               <p>Sedaj dajem v obravnavo in na glasovanje predlog dopolnilnega sklepa, ki ga je
                  vložil gospod Sašo Lap, ki se glasi: <q>"Predlagatelj naj pri pripravi predloga
                  zakona za drugo obravnavo prouči možnost, s katero bi zdravnikom, ki pregledujejo
                  in zdravijo bolnike z infekcijsko boleznijo in zdravstvenemu osebju, ki sodelujejo
                  pri zdravljenju in negi takih bolnikov, priznal eventualno okužbo z isto boleznijo
                  kot poklicnim obolenjem. Enako naj velja za osebje, ki ima opraviti s kužnim
                  materialom oziroma z raziskavami te vrste v laboratorijih."</q> Želi kdo besedo še o
                  tem sklepu? Ugotavljam da ne in ga dajem na glasovanje. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo tudi ta sklep sprejeli.</p>
               <p>S tem zaključujem to točko dnevnega reda.</p>
               <p>Prehajamo k naslednji točki <stage>(zato, da si medtem lahko vendarle ogledate
                     čistopis za glasovanje pod 20. točko dnevnega reda o Računskem
                     sodišču.)</stage> To je <title>PRVA OBRAVNAVA PREDLOGA ZAKONA O INOVACIJAH V
                     DELOVNEM RAZMERJU</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? <stage>(Ne.)</stage> Predlog zakona je obravnaval Odbor
                  za znanost, tehnologijo in razvoj kot matično delovno telo. Želi poročevalec
                  odbora besedo? <stage>(Ne.)</stage> Želi besedo predstavnik Sekretariata za
                  zakonodajo in pravne zadeve? <stage>(Ne.)</stage> Želijo besedo predstavniki
                  poslanskih skupin? Prosim, izvolite.</p>
            </sp>
            <sp who="SDZ1:ZupanecJanez">
               <speaker>DR. JANEZ ZUPANEC:</speaker>
               <p>Hvala lepa za besedo predsedujoči. Kolegice in kolegi poslanci! Včasih je pa
                  hiteti tudi slabo. V tem trenutku pogrešam predlagatelja tega zakona. Poslanska
                  skupina LDS pripisuje predlogu zakona o inovacijah v delovnem razmerju kar nekaj
                  dragocenih elementov in ga zaradi tega tudi podpiram. Samo nekateri med temi
                  dragocenimi elementi predvsem prinašajo pomembno ureditev na področju prava
                  intelektualne lastnine, kar je v tej deželi še kar malo poznana reč.</p>
               <p>Zakon je pripravljen v bistvu za jutri, ko bo nujna močna pravna ureditev na
                  področju odnosov med delodajalci in delojemalci. Zakon bo nudil, kar se mi zdi
                  najpomembnejše, varstvo ustvarjalnih inovatorskih potencialov v tej deželi.
                  Pogosto slišimo, da smo zelo majhna dežela po številu inovacij na glavo
                  prebivalcev. To bomo videli.</p>
               <p>In kar se mi zdi tudi zelo pomembno. Zakon bo strup za kronično verjetno
                  nalezljivo bolezen, ki vlada tej deželi, to je slovenska nevoščljivost. V
                  preteklosti je kar dosti inovatorskih potencialov omagalo ravno zaradi
                  nevoščljivosti, ki je lahko vladala ravno zaradi zakonskega brezpravja na tem
                  področju.</p>
               <p>Poslanska skupina LDS podpira vsa stališča in sklepe, ki vam jih navaja Odbor za
                  znanost, tehnologijo in razvoj, pa vendarle je potrebno dodati neko pripombo k
                  tekstu predlaganega zakona v zvezi z 18. členom, kjer je v drugem odstavku tega
                  člena zapisano, vsaj berejo se tako, da je v primeru, če skupina inovatorjev
                  predlaga svoj izum, delodajalec tisti, ki določa razmerja, deleže nagrad
                  posameznikom v tej skupini. Ampak pri vsem logičnem razmišljanju so verjetno sami
                  predlagatelji bolje seznanjeni koliko komu pripada iz skupine, če predlagajo kot
                  skupina neko stvar za nagrado. In ta predlog bo tudi poslanska skupina dodala k
                  tem stališčem, ki jih je odbor priložil. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Gospod Janez Zupanec je
                  govoril v imenu poslanske skupine LDS. Želi še kdo razpravljati?</p>
               <p>Ugotavljam, da ne. Besedo dajem poslankam in poslancem. Želi kdo besedo?
                  Ugotavljam, da ne in zaključujem razpravo ter prehajam k obravnavi in glasovanju o
                  stališčih in sklepih matičnega delovnega telesa, ki je predložilo sedem točk
                  stališč in sklepov. Dodatno pa je predlagal točko tudi gospod Janez Zupanec, ki
                  ste jo prejeli z dodatnim gradivom.</p>
               <p>V obravnavo dajem prvo točko stališč in sklepov. Predlog zakona o inovacijah v
                  delovnem razmerju je ustrezna podlaga za pripravo zakona za drugo obravnavo. Želi
                  kdo besedo o tem predlogu sklepa? Ugotavljam, da ne in ga dajem na glasovanje.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta predlog sprejeli.</p>
               <p>Pod točko 2. Predlagatelj naj do druge obravnave prouči primernost predlagane
                  ureditve v 21. členu zakona in pri tem upošteva mnenje Komisije Državnega sveta za
                  gospodarstvo ter javnih raziskovalnih zavodov. Želi kdo besedo o tem sklepu?</p>
               <p>Ugotavljam, da ne in ga dajem na glasovanje. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage> Hvala lepa.</p>
               <p>Ugotavljam, da je sklep sprejet.</p>
               <p>Pod točko 3: <q>"Predlagatelj naj do druge obravnave preuči možnost, da bi bil
                  inovator posameznik v poravnalnem postopku v boljšem položaju kot ga sedaj
                  predvideva 30. člen"</q>. Želi kdo besedo? <stage>(Ne.)</stage> Dajem to točko na
                  glasovanje.</p>
               <p>Prosim, da ugotovimo sklepčnost! <stage>(45 prisotnih.)</stage> Ponovno prosim, da
                  ugotovimo sklepčnost in prosim za udeležbo vseh prisotnih poslank in poslancev.
                  Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage>
                  Hvala lepa.</p>
               <p>Ugotavljam, da smo točko sprejeli.</p>
               <p>Pod točko 4: <q>"Predlagatelj naj preuči in pri pripravi predloga zakona za drugo
                  obravnavo smiselno upošteva pripombe in predloge Sekretariata za zakonodajo in
                  pravne zadeve"</q>. Želi kdo besedo? <stage>(Ne.)</stage> Torej dajem ta sklep na
                  glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(Nihče.)</stage>
                  Hvala lepa.</p>
               <p>Ugotavljam, da smo sklep sprejeli.</p>
               <p>Pod točko 5: <q>"Zbor se strinja s predlogom predlagatelja, da za drugo obravnavo
                  predloga zakona dopolni zakon z določbami, ki bodo omogočale ustanovitev organa za
                  transfer znanja iz univerz in raziskovalnih zavodov v prakso"</q>. Želi kdo besedo o
                  tem predlogu? Ja, prosim. Besedo ima gospod Žare Pregelj, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! To dodatno stališče oziroma to stališče na videz izgleda izredno
                  zanimivo in koristno. Lahko je pa tudi izredno nevarno za razno razne korupcijske
                  malverzacije. Zato menim, da bi moralo biti veliko bolj določeno, precizirano kaj
                  se tukaj jasno misli, kajti ti organi za transfer, ali so tu mišljeni državni
                  organi ali so to neke čisto tržno ustanovljene družbe in podobno. Tako, da menim,
                  da tak kot je, je celo bolje, da ga ni in ga sam ne mislim podpreti. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Še kdo želi besedo? Ugotavljam, da ne in dajem sklep pod točko 5 na
                  glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo sklep sprejeli.</p>
               <p>Pod točko 6: <q>"Zbor soglaša z namero predlagatelja zakona, da do druge obravnave
                  predloga zakona pripravi ustreznejši naziv zakona"</q>. Želi kdo besedo o tem predlogu
                  sklepa? Ugotavljam, da ne in ga dajem na glasovanje. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage> Hvala lepa.</p>
               <p>Ugotavljam, da smo sklep sprejeli.</p>
               <p>Gospod Janez Zupanec je vložil amandma, ki se glasi za naslednjo novo točko:
                  <q>"Predlagatelj naj do druge obravnave preuči možnost, da spremeni vsebino drugega
                  odstavka 18. člena tako, da delodajalec ne določa deleža nagrade posameznika za
                  izum v skupini delojemalcev. Posamezne deleže od skupne nagrade si določijo
                  posamezniki v skupini sami na osnovi vsebine obvestila o izumu"</q>. Želi kdo besedo o
                  tem predlogu sklepa? Ugotavljam, da nihče in ga dajem na glasovanje. Prosim,
                  ugotovimo sklepčnost ob polni udeležbi vseh prisotnih. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage>
                  Hvala lepa.</p>
               <p>Ugotavljam, da smo tudi ta sklep sprejeli.</p>
               <p>In še zadnji: <q>"Predlog zakona o inovacijah v delovnem razmerju naj za drugo
                  obravnavo pripravi predlagatelj"</q>. Želi kdo o tem razpravljati? Ugotavljam, da ne
                  in dajem ta sklep na glasovanje. Ugotovimo sklepčnost! <stage>(44
                     prisotnih.)</stage></p>
               <p>Ponovno vas prosim za pozornost pri glasovanjih. Ponavljam ugotavljanje
                  sklepčnosti za glasovanje o 7. točki stališč in sklepov matičnega delovnega
                  telesa. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo tudi ta sklep sprejeli in s tem zaključujem 25. točko dnevnega
                  reda.</p>
               <p>In se vračam k <title>19. TOČKI DNEVNEGA REDA - PREDLOG ZAKONA O RAČUNSKEM
                     SODIŠČU</title>.</p>
               <p>Prejeli smo čistopis zakona za tretjo obravnavo potem, ko smo glasovali o vseh
                  amandmajih. Ti amandmaji so v besedilo vključeni. V obrazložitvi imate navedene
                  redakcijske popravke, ki so bili opravljeni v sedmih primerih kot so navedeni na
                  enajsti strani tega čistopisa - predloga zakona o računskem sodišču.</p>
               <p>Želite besedo gospod Baškovič? <stage>(Ne.)</stage></p>
               <p>Želi kdo drug še besedo preden dam zakon v celoti na glasovanje?</p>
               <p>Ugotavljam, da ne in dajem na glasovanje zakon o računskem sodišču v celoti.</p>
               <p>Obrazložitev glasu. Gospa doktor Metka Karner-Lukač, izvolite.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Glasovala bom proti sprejemu tega zakona, saj je - tako smo pravzaprav že
                  Slovenska ljudska stranka in tudi sama se že opredelila na začetku, ko smo
                  predlagali umik z dnevnega reda. Tudi z amandmaji se zakon ni popravil, torej ne
                  bo dosežen namen zakona, to je nadzor nad zakonitostjo in smotrnostjo razpolaganja
                  z denarjem davkoplačevalcev.</p>
               <p>Menim, da bo računsko sodišče delovalo zelo verjetno pristransko, politično, Vladi
                  v korist, pa katera koli že bo.</p>
               <p>Všeč mi je pri vsem tem vsaj nekaj: da ste v amandmaju priznali slabo vest, ki ste
                  jo skušali popraviti z dvema protiustavnima oziroma ustavno spornima amandmajema.
                  Nič drugega ne preostane, kot glasovanje proti sprejemu zakona in vsi ostali
                  ukrepi, ki temu sledijo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospod Janez Kopač bo obrazložil
                  svoj glas.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Glasoval bom seveda za zakon. Ta zakon je nastajal dolgo, preudarno in
                  ob sodelovanju strokovnjakov, kar jih pač ta država ima s tega področja. Nič od
                  tega, kar je bilo slišati, češ da je zakon strokovno neutemeljeno pripravljen, ali
                  pa, da je celo pripravljen tako, da bo moč imeti neki politični vpliv na njega, ne
                  drži. V zakonu je v maksimalni možni meri predvidena zaščita te institucije pred
                  kakršnimkoli političnim vplivom. Poleg tega je v zakonu predvideno tudi določilo,
                  v tretji obravnavi dodano skozi amandma odbora, ki tudi vse tiste pomisleke, na
                  katere je sicer mislila gospa Lukačeva, pa jih ni podrobneje razložila, odpravlja
                  in gre za določilo, po katerem revizijske standarde za delo računskega sodišča
                  izdaja predsednik računskega sodišča v sodelovanju s strokovnimi institucijami,
                  doma in v tujini in ob upoštevanju mednarodnih revizijskih standardov.</p>
               <p>Ta zakon je po svoji vsebini celo obsežnejši od zakonov z enakim naslovom v drugih
                  državah. Mislim, da je tudi po svoji vsebini bogatejši in še poleg tega predvideva
                  nekaj, kar bo na vsak način omogočilo kakršnokoli manipuliranje pri delovanju te
                  institucije. To pa je, da poslovnik tega sodišča, ki bo pa še podrobnejšo
                  organizacijo predvidel in načine dela, sprejema sicer računsko sodišče, vendar po
                  predhodnem soglasju Državnega zbora, kar pomeni, da se bo tudi v te njihove
                  interne akte, kolikor koli jih pač že bo, da bo pač vse te stvari lahko prej
                  predebatiral kdorkoli iz Državnega zbora oziroma, da bo diskusija o tem javna.
                  Zato trdim, da so vsakršne špekulacije o tem, da je zakon napisan tako, da bi
                  morda izvršna oblast, kakorkoli že pobarvana, lahko vplivala na delo te
                  institucije, izmišljeni. Da je zakon iz tega stališča zelo dober in ga je seveda
                  za podpreti.</p>
               <p>In tudi za podpreti je njegov rok uveljavitve s 1.1. 1995, kajti skrajni čas je,
                  da pridemo do te institucije, ki smo jo predvideli v naši ustavi že pred, mislim
                  da več kot dvema letoma in zelo se čudim, moram reči, ob tem, ko se izjasnjujem za
                  glasovanje, za ta zakon, da mnogi, ki so sicer nekoč zelo strastno zahtevali to
                  institucijo, čimprej in tudi zlivali mnoge kritike na Vlado zato, ker ga ni
                  pripravila, ravno sedaj predlagajo oziroma se izjasnjujejo proti temu zakonu, kar
                  seveda pomeni proti ustanovitvi te institucije še lep čas. Glasoval bom seveda za
                  zakon, kajti iskreno sem prepričan, da je dober. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem na
                  glasovanje zakon v celoti. Ugotovimo sklepčnost! <stage>(60
                  prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da smo zakon sprejeli. Hvala lepa. S tem tudi zaključujem 19. točko
                  dnevnega reda.</p>
               <p>Glede na to, da pri 26. in 28. točki dnevnega reda še nimate pregleda vloženih
                  amandmajev, prehajam sedaj k 30. točki dnevnega reda. Ni pregleda amandmajev.
                  Obrtni zakon, je pripravljen. Ni še dodatnega poročila. Če ste pripravljeni
                  podpreti 28. točko brez dodatnega poročila glede na to, da imamo pregled
                  amandmajev, lahko 28. točko začnemo. Mislim, tega do sedaj nismo delali. Tako, da
                  se mi zdi boljše, da gremo po tistih, ki so do konca pripravljene.</p>
               <p>Torej, prehajam na <title>30. TOČKO DNEVNEGA REDA - PRVA OBRAVNAVA PREDLOGA ZAKONA
                     O SPREMEMBI ZAKONA O PRAZNIKIH IN DELA PROSTIH DNEVIH V REPUBLIKI
                     SLOVENIJI</title>.</p>
               <p>Predlog zakona je v obravnavo zboru predložil poslanec Zmago Jelinčič. Želi
                  predlagatelj besedo? Očitno je ne želi. Predlog zakona je obravnaval Odbor za
                  notranjo politiko kot matično delovno telo. Želi poročevalec odbora besedo?
                     <stage>(Ne.)</stage> Želi besedo predstavnik Sekretariata za zakonodajo in
                  pravne zadeve? <stage>(Ne.)</stage> Želijo besedo predstavniki poslanskih skupin?
                  Tudi ne. Besedo dajem poslankam in poslancem. Želi kdo besedo?
                     <stage>(Nihče.)</stage></p>
               <p>Zaključujem razpravo in gremo h glasovanju o predlogu matičnega delovnega telesa.
                  Matično delovno telo predlaga, da se predlog zakona o spremembi zakona o praznikih
                  in dela prostih dnevih v Republiki Sloveniji - prva obravnava - ne sprejme. Želi
                  kdo besedo o tem predlogu sklepa? Ugotavljam da nihče in ga dajem na glasovanje.
                  Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo sklep sprejeli in s tem zaključujem 30. točko dnevnega
                  reda.</p>
               <p>Prehajam k <title>31. TOČKI DNEVNEGA REDA - PREDLOG ZAKONA O SPREMEMBI ZAKONA O
                     PRAVNIŠKEM DRŽAVNEM IZPITU</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? <stage>(Ne.)</stage> Predlog zakona je obravnaval Odbor
                  za notranjo politiko in pravosodje kot matično delovno telo. Želi poročevalec
                  odbora besedo? <stage>(Ne.)</stage> Želi besedo predstavnik Sekretariata za
                  zakonodajo in pravne zadeve? Tudi ne. Želijo besedo predstavniki poslanskih
                  skupin? Ugotavljam, da ni take želje. Besedo dajem poslankam in poslancem. Želi
                  kdo besedo? Prav tako ne. Zaključujem splošno razpravo.</p>
               <p>Matično delovno telo je predložilo en sam sklep. Predlog zakona se v prvi
                  obravnavi sprejme ter se opravi druga obravnava v predloženem besedilu na prvi
                  naslednji seji Državnega zbora. Želi kdo o tem predlogu sklepa razpravljati?
                  Ugotavljam da nihče in dajem tak sklep na glasovanje. Tukaj je potrebno nekaj
                  pozornosti. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo tak sklep sprejeli in s tem zaključujem to točko dnevnega
                  reda.</p>
               <p>Prehajam k <title>32. TOČKI DNEVNEGA REDA - PREDLOG ZAKONA O IZGRADNJI
                     UNIVERZITETNE KNJIŽNICE V LJUBLJANI</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Predstavnik Vlade ne želi besede. Predlog zakona je
                  obravnaval Odbor za finance in kreditno-monetarno politiko kot matično delovno
                  telo. Želi poročevalec odbora besedo? Gospod Janez Kopač ima besedo. Izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Ob tem zakonu pravzaprav ni bilo nobenih poslanskih amandmajev
                  ali pa amandmajev katerekoli skupine. Bili so predlogi amandmajev mestne Vlade iz
                  Ljubljane, ki je želela skozi predlog zakona razrešiti tri svoje probleme, ki so
                  sicer zelo objektivni, vendar se dva od teh treh problemov ne tičeta tega zakona
                  in pravzaprav po svoji vsebini ne sodita v njega. En problem smo rešili z lahkoto
                  v soglasju s predstavniki Vlade.</p>
               <p>Drugi problem, gre pa za solastniški delež pri Univerzitetni knjižnici, saj bo
                  Mesto Ljubljana tudi vlagalo vanj, pa smo tudi na obojestransko zadovoljstvo,
                  torej na zadovoljstvo predstavnikov državne Vlade in predstavnikov Mesta Ljubljane
                  razrešili na sami seji odbora z dikcijo amandmaja, kakršnega vam predlagamo v
                  sprejem. To je bila sploh edina točka, okrog katere je bilo kaj diskusije. Sicer
                  pa menim v imenu odbora, da je predlog zakona dober, primeren za sprejem in
                  predlagam, da sprejmete tistih nekaj amandmajev odbora od katerih so večinoma
                  redakcijske narave, na podlagi pripomb Sekretariata za zakonodajo, eden je pa
                  vsebinski, pomeni pa to, kar sem ravnokar povedal. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Samo mimogrede, da se boste lažje orientirali pri nadaljnjem delu.
                  Pravkar ste dobili pregled amandmajev za 26. točko o dekomisiji Nuklearne
                  elektrarne Krško in to bo naslednja točka.</p>
               <p>Želi besedo predstavnik Sekretariata za zakonodajo in pravne zadeve?
                     <stage>(Ne.)</stage></p>
               <p>Prehajamo na obravnavo in odločanje o posameznih členih predloga zakona v drugi
                  obravnavi. Glede na to, da sta vložena samo dva amandmaja k 1. in 5. členu dajem
                  najprej<gap n="..."/> Proceduralno? Gospod Žaro Pregelj, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Poslanska skupina Slovenske ljudske stranke bi rada pri tem zakonu
                  vložila še dva amandmaja. Imamo jih v pripravi in bi prosil, če preložimo
                  odločanje na kasnejši čas.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Kaj pomeni <q>"kasnejši čas"</q>? Rok za vlaganje amandmajev je potekel. Za deset
                  podpisov je še rok, ne pa za poslansko skupino. Ali to pomeni jutri? Dobro. Tudi
                  ta točka dnevnega reda se bo nadaljevala z glasovanjem jutri, vendar bi prosil, da
                  se to ne bi dogajalo prepogosto. Deset poslank in poslancev lahko vloži amandma v
                  drugi obravnavi, dokler ne pride določen člen na vrsto. Če drugega ne, bi v tem
                  primeru lahko zahtevali odmor in mislim, da je korektno, da raje odložimo
                  odločanje.</p>
               <p>Prehajam k <title>26. TOČKI DNEVNEGA REDA - PREDLOG ZAKONA O SKLADU ZA DEKOMISIJO
                     JEDRSKE ELEKTRARNE KRŠKO</title>, kjer smo sprejeli sklep, da bomo na tej seji
                  opravili drugo in potem še tretjo obravnavo. Predlog zakona so v obravnavo odboru
                  predložili poslanci: Branko Janc, Jože Lenič, Franc Lipoglavšek in Franc Avberšek.
                  Želi predstavnik predlagateljev besedo? Izvolite, gospod Branko Janc.</p>
            </sp>
            <sp who="SDZ1:JancBranko">
               <speaker>BRANKO JANC:</speaker>
               <p>Hvala lepa za besedo. Kot predstavnik predlagateljev bi želel na kratko opozoriti
                  na ključne spremembe oziroma pri pripravi zakona za drugo obravnavo. Predlagatelji
                  smo upoštevali pripombe in predloge tako Sekretariata zakonodaje kot tudi sklepe
                  Državnega zbora in jih tudi upoštevali pri pripravi zakona za drugo obravnavo.
                  Ključne zadeve, na katere bi želel opozoriti, pa so naslednje.</p>
               <p>Odgovornost glede vodenja poslov ustanovitve sklada smo predlagatelji prenesli na
                  Vlado Republike Slovenije.</p>
               <p>Drugič, predlagatelji vztrajamo pri samostojni pravni subjektiviteti sklada, kajti
                  s tem se v največji meri zagotavlja samostojnost in neodvisnost sklada.</p>
               <p>Tretjič, predlagatelji smo v celoti upoštevali pripombe glede nadzora nad
                  poslovanjem skladov in revizijo nad poslovanjem sklada ter pripombe v zvezi s
                  sestavo upravnega odbora sklada. V zvezi s samim zakonom pa mogoče le še to.</p>
               <p>Zadnji dogodki glede pogajanja Slovenije s Hrvaško kažejo na to, da je sprejem
                  zakona, ki ga imamo v drugem branju, potrebno sprejeti čimprej, kajti ni videti
                  bistvenih napredkov glede pogajanj Slovenije in Hrvaške glede statusa lastništva
                  in tudi zaprtja tega jedrskega objekta. Zato predlagatelji računamo na podporo v
                  Državnem zboru. Je pa še stvar dogovora, ali bomo sprejeli zakon danes tudi v
                  tretjem branju ali bomo to prestavili na kasnejši čas. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za gospodarstvo kot matično delovno
                  telo. Želi poročevalec odbora besedo? Prosim, besedo ima gospod Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Kolegice in kolegi! Odbor je obravnaval
                  amandmaje, ki jih je pripravila Vlada, se do njih opredelil. Na nekatere je dal
                  svoje dodatne amandmaje in na osnovi mnenj sekretariata ter Odbora za
                  infrastrukturo oblikoval tudi nekatere svoje amandmaje.</p>
               <p>Najprej je odbor oblikoval amandma na sam naslov zakona, in sicer tako, da ga je
                  poskušal v celoti posloveniti. Opredelil se je za naziv razgradnja Nuklearne
                  elektrarne Krško in poskušal že v samem naslovu tudi natančneje opredeliti vsebino
                  zakona.</p>
               <p>Potem je oblikoval amandma k prvemu členu, kjer je poleg razgradnje predlagal tudi
                  opredelitev, shranjevanje in trajno odlaganje srednje in nizkoradioaktivnih
                  odpadkov ter iztrošenega goriva in v drugem odstavku še, da bo vsebina
                  natančnejša, dodaja odstranitev in končno odlaganje vseh radioaktivnih delov in
                  materialov. Vsi deli morajo biti dekontaminirani in varno shranjeni. Zgradbe in
                  lokacije morajo biti očiščene.</p>
               <p>Potem daje še dva redakcijska predloga amandmajev k 2. členu in pa k 3., 4., 5. in
                  7. členu.</p>
               <p>K 4. členu daje odbor amandma na amandma Vlade, in sicer v zvezi s pripombo
                  sekretariata, ki je dal pripombo na to, da ni prav, da se znesek opredeli v
                  ECU-jih, ampak, da bi to moralo biti v tolarjih. Tukaj smo prišli, odkrito rečeno,
                  v manjšo zagato, kajti, če bi v tolarjih določali znesek, potem bi seveda morali
                  zopet določiti nek mehanizem, kako ohraniti realno vrednost, zato smo se
                  opredelili za kompromisno rešitev in predlagamo tolarski, torej 0,04 ECU-je v
                  tolarski protivrednosti.</p>
               <p>V dodatni pripombi sekretariata vidite, da sekretariat meni, da tudi ta rešitev ni
                  najprimernejša. Jaz predlagam, da bi sedaj ta amandma na amandma Vlade, ki ga daje
                  odbor, sprejeli in je možno potem še v tretji obravnavi poskušati poiskati
                  eventualno ustrezno rešitev, kolikor je to možno.</p>
               <p>V tej zvezi moram še reči, da je odbor pri 4. členu podprl amandma Vlade, ki
                  predlaga znižanje od tistega, kar smo sprejeli v prvi obravnavi, to je od 0,04
                  ECU-je, oziroma od 0,08 ECU-jev na 0,04 ECU-je, iz razloga, ker se po grobi oceni
                  stroškov razgradnje predvideva, da bi ta znesek zadoščal za pokrivanje stroškov
                  razgradnje, v kolikor pa se bo seveda pozneje, ko bo izdelan program izgradnje,
                  pokazalo, da je bilo treba to kaj povečevati, se lahko potem predlaga povečanje,
                  ni pa potrebe, da bi že v tem trenutku predlagali tako velik znesek, kot je bil
                  predlagan v prvi obravnavi. Da ne govorim o tem, kot pravi Vlada, bi imelo to tudi
                  posledice za ceno in vpliv na inflacijo. Sicer majhen, pa vendarle.</p>
               <p>In dalje je odbor podprl še druge amandmaje Vlade, ki jih vidite iz poročila, tako
                  da končno predlagam, da zbor sprejme amandmaje, ki jih predlaga odbor in amandmaje
                  Vlade, ki jih odbor podpira. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage></p>
               <p>Želi predstavnik Vlade besedo? Ja prosim, gospod Boris Sovič, državni sekretar v
                  Ministrstvu za gospodarske dejavnosti, izvolite.</p>
            </sp>
            <sp who="SDZ1:SovičBoris">
               <speaker>BORIS SOVIČ:</speaker>
               <p>Cenjene dame, spoštovani predsedujoči, spoštovani poslanci! Vlada Republike
                  Slovenije je obravnavala predlog zakona o dekomisiji in svoje amandmaje je
                  predstavila tudi na obeh odborih.</p>
               <p>Ugotavljamo pravzaprav visoko stopnjo konvergence med stališči Odbora za
                  gospodarstvo in tem, kar je predlagala Vlada. Poanta vladnih predlogov je v tem,
                  da smo predlagali, da bi prišlo do spremembe zneska, potrebnega za dekomisijo,
                  predvsem zato, ker ta znesek v obsegu štirih tisočink ekujev ustreza prvi
                  aproksimaciji za potrebna sredstva za razgradnjo tega objekta.</p>
               <p>Drugi naš predlog je bil ta, da bi se v zakonu eksplicitno napisalo, da gre za
                  odpadke iz jedrske elektrarne Krško in ne kakršnekoli druge, skratka s tem se zelo
                  ostro določi namenskost.</p>
               <p>In tretji naš predlog je bil, da bi bil sklad pravzaprav sorazmerno konzervativen
                  v plasmaju sredstev, vse z namenom, da bi se zagotovilo čimbolj namensko trošenje
                  teh sredstev. Skratka ocenjujemo, da je v dosedanji fazi obravnave pravzaprav bila
                  dosežena visoka stopnja soglasja okoli same narave tega zakona.</p>
               <p>Dovolite pa mi, da v tej točki predlagam tudi to, da ne bi prišlo do združitve
                  druge in tretje obravnave oziroma drugače rečeno, da bi tretja obravnava ne bila,
                  če je to le možno, na tej seji Državnega zbora, ampak na naslednji seji Državnega
                  zbora. S tem bi Vladi omogočili, da bi nekatera vprašanja, ki so s tem povezana,
                  seveda skušali uskladiti tudi v okviru pogajanj, ki so povezana z nasploh
                  statusnim in lastninskim preoblikovanjem Nuklearne elektrarne Krško. Naša ambicija
                  seveda je, da v celoti stališča, ki so zapisana v tem zakonu, torej formule, ki so
                  pravzaprav temelj tega zakona, uveljavimo. Mislimo pa, da je smiselno to v nekem
                  normalnem procesu usklajevanja s hrvaško stranjo tudi urediti.</p>
               <p>Na tej točki moram obvestiti Državni zbor, da v dosedanjih razgovorih s Hrvaško ni
                  bilo možno doseči na sploh ene širše razprave okoli dekomisije, čeprav pa Hrvaška
                  stran ves čas poudarja tudi svojo pripravljenost za to, da seveda sredstva, ki so
                  neminovno potrebna za razgradnjo, seveda, da se zbirajo. Odprto pa je vprašanje
                  pravzaprav načina tega zbiranja. Mi smo v razgovorih, ki smo jih s hrvaško stranjo
                  imeli, seveda poudarili, da je to nesporno legitimna pravica slovenske strani,
                  nesporno v domentu ingerenc slovenske strani, da definira obseg in način
                  pravzaprav razreševanja te problematike in ocenjujemo, da bo možno v nadaljnjih
                  razgovorih to tudi urediti s pogajanji.</p>
               <p>Skratka, naš predlog je, da bi tretje branje ne sledilo neposredno drugemu, ampak
                  da bi vmes bila, če je le možno, vsaj ena seja Državnega zbora oziroma drugače
                  rečeno, da bi bilo to na naslednji seji Državnega zbora. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Po tem predlogu, če ga bo vložil kdo izmed poslank in poslancev, glede na to, da
                  smo sklep o združitvi druge in tretje obravnave že sprejeli, lahko eventualno, kot
                  rečeno, če ga vloži kdo od poslank in poslancev, razpravljamo potem, ko bomo
                  opravili drugo obravnavo in prejeli čistopis zakona.</p>
               <p>Prehajamo torej na obravnavo in odločanje o posameznih členih predloga zakona. K
                  1. členu so vloženi trije amandmaji. Prvi je, člen se spremeni tako, da se glasi:
                  <q>"Za financiranje razgradnje Nuklearne elektrarne Krško, v nadaljevanju NEK,
                  shranjevanje in trajno odlaganje srednje in nizko radioaktivnih odpadkov iz NEK
                  ter iztrošenega goriva, se ustanovi sklad za financiranje razgradnje nuklearne
                  elektrarne Krško in za odlaganje radioaktivnih odpadkov iz NEK, v nadaljnjem
                  besedilu sklad. Razgradnja po tem zakonu pomeni odstranitev in končno odlaganje
                  vseh radioaktivnih delov in materialov. Vsi deli morajo biti dekontaminirani in
                  varno shranjeni. Zgradbe in lokacija morajo biti očiščeni"</q>.</p>
               <p>Drugi. <q>"Ime Jedrska elektrarna Krško se nadomesti z imenom Nuklearna elektrarna
                  Krško"</q>. Predlagatelj je Vlada Republike Slovenije. Matično delovno telo je
                  oblikovalo svoj amandma, ki ta amandma povzema in smo ga prebrali.</p>
               <p>Točka 3. V 1. členu se v drugi vrsti za besedo <q>"odpadkov"</q> doda besedilo <q>"iz NEK"</q>.
                  Predlagatelj je Vlada Republike Slovenije, matično delovno telo ne podpira, ker je
                  oblikovalo svoj amandma. Če sprejmemo amandma pod točko 1, sta 2 in 3 seveda
                  brezpredmetna, ker smo s prvim spremenili celotno besedilo člena.</p>
               <p>Želi kdo razpravljati o teh amandmajih in o 1. členu v celoti? Besedo ima gospod
                  Žaro Pregelj. Izvolite!</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Na odboru za infrastrukturo smo se s tem problemom točnega naziva
                  elektrarne tudi nekoliko ukvarjali in smo našli nek izredno kompromisen predlog,
                  ki se je pa sedaj, namreč odbor je bil tam zainteresirano delovno telo, izgubil.
                  Šlo je za to, da je bistvo tega zakona dekomisija jedrske elektrarne.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Prosim za delovno vzdušje v dvorani, vendar tako, ki bo usmerjeno govorcu, ne pa
                  čemu drugemu. Prosim, izvolite!</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Problem je v tem, da je res točen naziv jedrske elektrarne Nuklearna elektrarna
                  Krško. To je pač ime podjetja. Toda bistvo tega zakona je pa dekomisija jedrske
                  elektrarne kot tipa elektrarne in zato je prav, da bi v tem prvem členu, in
                  verjetno tudi v naslovu bilo jasno, da gre za jedrsko elektrarno. Tu je nesmisel
                  uporabljati nuklearna, ker imamo za to ustrezno slovensko besedo, da se pa poleg
                  pove tudi njen naziv. Tako, da bi v bistvu tu verjetno kazalo v nadaljnji
                  obravnavi, verjetno se da to zlahka narediti v tretji obravnavi, te zadeve tako
                  uskladiti, da bodo popolnoma nedvoumne in bi verjetno tu lahko pripomogel svoje
                  tudi sekretariat.</p>
               <p>Kar se tiče pa drugega odstavka amandmaja Odbora za gospodarstvo, sem mnenja, da
                  je prav tako naveden, vendar utegne priti do določenih nesmislov. Zelo težko se
                  bodo posamezne zgradbe dekontaminirale, kajti tu gre za kontaminacijo, ki traja
                  stoletja in tisočletja in verjetno ni možnosti jih dekontaminirati. Lahko se da,
                  če lahko rečem, materiale, ki se jih lahko pobere, lahko odpelje drugam,
                  dekontaminira tako, da se jih poveže z nekimi drugimi substancami, ki nase vežejo
                  radioaktivne elemente, toda zidovja se pa na ta način ponavadi ne da reševati,
                  zato mislim, da je ta dikcija verjetno nekoliko preostra in ne vedno uresničljiva.
                  Sicer pa se z amandmaji strinjam.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo o teh amandmajih?</p>
               <p>Ugotavljam, da ne in prehajamo h glasovanju.</p>
               <p>Najprej dajem na glasovanje amandma Odbora za gospodarstvo pod točko ena k prvemu
                  členu.</p>
               <p>Prosim, da se vsi udeležite ugotavljanja sklepčnosti. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>S tem seveda postaneta amandmaja pod točkama dva in tri brezpredmetna. Spremenili
                  smo člen v celoti, zato nam ni treba o členu v celoti glasovati.</p>
               <p>Če mi ne zamerite, bi jaz kot predsedujoči v tem trenutku imel vendarle eno
                  vprašanje, in sicer matičnemu delovnemu telesu oziroma sploh predlagateljem
                  amandmajev.</p>
               <p>Ali je res potrebno, da pri vsakem členu zdaj sproti ponovno spreminjamo naziv, če
                  smo ga zdaj sprejeli v prvi točki. Namreč, mi imamo največji del amandmajev, ki so
                  vloženi s to isto vsebino tja do naslova zakona.</p>
               <p>Mi smo običajno rekli, da se to ustrezno popravi potem v celotnem zakonu.</p>
               <p>Ali kdo temu nasprotuje? Gre za amandmaje, ki si sledijo po tem drugem členu, pod
                  točkami ena, dva in tri; v 3. členu točki ena in dva; k 4. členu točke tri in
                  štiri; k 5. členu točki ena in dva; k 6. členu točka dva; k 7. členu točka ena,
                  točka dva in potem še k naslovu zakona točka ena in točka dva, ampak o naslovu
                  zakona glasujemo posebej.</p>
               <p>Gospod Žaro Pregelj ima besedo, prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Verjetno je ta problem rešljiv z načinom branja. Mi bi morali brati
                  več členov naenkrat in potem bi se dalo verjetno o teh členih to naenkrat z enim
                  amandmajem popraviti, sicer pa ne.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Dobro. Če matično delovno telo meni, da je treba glasovati pri vsakem členu
                  posebej o imenu, potem bomo tako glasovali. Mislim, jaz bi rad odkril skrivnost,
                  zakaj je k vsakemu členu posebej vložen amandma, ker smo do sedaj delali tako, da
                  se je zraven napisalo <q>"in se ustrezno spremeni v ostalem zakonu."</q></p>
               <p>Glasovali bomo tako kot je vloženo, sicer pravijo, da je treba pripraviti nov
                  pregled.</p>
               <p>Gremo torej k 2. členu. Imamo vložene tri amandmaje, prvi, drugi odstavek se
                  spremeni tako, da se glasi: <q>"Sklad posluje z imenom: Sklad za financiranje
                  razgradnje Nuklearne elektrarne Krško in za odlaganje radioaktivnih odpadkov iz
                  nje"</q>. Predlagatelj je Odbor za gospodarstvo.</p>
               <p>Drugi. V drugem odstavku se ime <q>"Jedrska elektrarna Krško"</q> nadomesti z imenom
                  <q>"Nuklearna elektrarna Krško"</q>. Predlagatelj je Vlada. Matično delovno telo je
                  oblikovalo svoj amandma.</p>
               <p>Tretji. V drugem odstavku se kratica JEK nadomesti s kratico NEK, predlagatelj je
                  Vlada. Odbor je oblikoval svoj amandma.</p>
               <p>Želi kdo besedo o teh amandmajih? Ugotavljam, da nihče in prehajamo na glasovanje.
                  Najprej dajem na glasovanje amandma pod točko 1. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli, s tem sta ostala dva amandmaja
                  brezpredmetna.</p>
               <p>Na glasovanje dajem 2. člen v celoti, ker ga nismo v celoti spremenili. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 2. člen v celoti sprejeli.</p>
               <p>K 3. členu imamo vložene štiri amandmaje. Prvi, v tem členu se kratica JEK
                  nadomesti s kratico NEK. Predlagatelj je Vlada, odbor je oblikoval vsebinsko enak
                  amandma, ki ga imamo pod točko 2. Kratica JEK se nadomesti s kratico NEK - Odbor
                  za gospodarstvo.</p>
               <p>Tretji. V 3. členu se črta prva alinea. Predlagatelj je Vlada Republike Slovenije.
                  Matično delovno telo podpira.</p>
               <p>In četrti. Dodatna nova alinea, ki se glasi: <q>"Zagotavlja sredstva za poravnavanje
                  škode, ki jo v neposrednem okolju povzroča s svojim delovanjem JEK"</q>. Predlagatelj
                  je Sašo Lap, poslanska skupina SND. Želi kdo besedo o teh amandmajih in o 3.
                  členu? Prosim, izvolite.</p>
            </sp>
            <sp who="SDZ1:SovičBoris">
               <speaker>BORIS SOVIČ:</speaker>
               <p>Cenjene dame, spoštovani gospod predsednik! Predlagamo, da četrti amandma pod
                  točko 4, ki se nanaša na - torej predlog gospoda Saša Lapa iz poslanske skupine
                  SND predlagamo, da ga ne bi sprejeli, ne zato ker se vsebinsko ne bi s tem
                  strinjali. Mislimo, da je seveda predlog zelo na mestu, ampak zato, ker je to
                  predmet rednega financiranja nuklearne elektrarne in ni potrebno posebej
                  izpostavljati tega v okviru financiranja preko tega sklada. Vsebinsko je gotovo
                  stvar na mestu, mislimo pa, da jo je potrebno reševati drugače in ne s tem
                  skladom. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo o teh amandmajih? Prosim, gospa Danica Simšič,
                  izvolite.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Samo, da bi se lažje odločila glede glasovanja okoli 3. člena.
                  Zanima me pa, sprašujem predlagatelja oziroma predstavnika Vlade, kako je mišljeno
                  to varno skladiščenje in končno vlaganje izrabljenega goriva in radioaktivnih
                  odpadkov v dveh segmentih. Prvič, kako se to ureja sedaj in v tem trenutku in kako
                  je zamišljeno v prihodnje? Ali to ostaja v Sloveniji, če, kako? In če ne, kakšni
                  so nameni s temi radioaktivnimi odpadki? In seveda ali so, ali je možno označiti
                  višino sredstev, ki bodo šla v ta namen? Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Sašo Lap, izvolite.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Se opravičujem, mogoče sem preslišal, razumel sem, da ta stvar ne
                  spada v ta zakon. Kam potem dejansko to spada, ker ne veste vsi zakaj gre, gre
                  preprosto za rento, neke vrste rento, ki bi jo okoliški prebivalci teh prizadetih
                  občin, ki jih ni nikoli nihče vprašal, zares vprašal, ali želijo imeti to
                  elektrarno in so prisiljeni živeti v okolju te elektrarne. Torej, gre za
                  simbolično, bom rekel več ali manj simbolično vsoto, torej za rento. Mislim, da je
                  jasno. Prosim še enkrat, če se mi pojasni, če ne spada to v ta zakon, s tem se
                  strinjam, kam potem to spada? Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Besedo ima državni sekretar gospod Sovič, da bo
                  pojasnil. Izvolite. Izvolite, sem vam dal besedo. Saj bomo vsi prišli na
                  vrsto.</p>
            </sp>
            <sp who="SDZ1:SovičBoris">
               <speaker>BORIS SOVIČ:</speaker>
               <p>Cenjene dame, spoštovani gospod predsednik in prisotni! Prvo vprašanje, kam spada
                  to vprašanje poravnavanja škode. Najprej moram reči, da seveda z normalnim
                  obratovanjem vplivi jedrske elektrarne na okolje niso do te mere problematični, da
                  bi poslabšali bivalne razmere v okolju, v katerem elektrarna je. To je bil končno
                  v 70. letih eden od razlogov, zakaj so se za te elektrarne pravzaprav odločali.
                  Ocenjujemo, in takšna je tudi praksa, da je glavni strošek, ki pri tem nastaja,
                  pravzaprav strošek porabe mestnega zemljišča, tako kot pri ostalih objektih in ta
                  strošek nuklearna elektrarna poravnava občini v kateri je. Ostalih merljivih
                  vplivov na okolje, ki bi bili takšnih dimenzij, da bi bili povod za odškodnine
                  zaradi degradacije okolja v okviru nuklearne elektrarne ni in zato ni predvideno
                  tovrstno razreševanje problematike.</p>
               <p>Skratka odgovor je, da so sredstva, ki so povezana s samo lokacijo, sredstva, ki
                  jih namenjamo lokalni skupnosti v okviru sedanje ureditve torej v okviru sklada za
                  stavbna zemljišča. Je pa res, da se je v sosednjih občinah pojavljala kar
                  nekajkrat ideja o tem, da bi na nek način prišlo do takšnih ali drugačnih
                  odškodnin. Te so lahko samo posledica degradacije okolja, degradacije okolja pa v
                  tem primeru ni oziroma ni merljiva znotraj standardov, ki obstajajo.</p>
               <p>Vprašanje gospe Simšičeve v zvezi s samimi odpadki je seveda povezano s širšim
                  strokovnim delom, ki v Sloveniji že teče. Vi veste, da obstajajo aktivnosti za
                  izbor lokacije odlagališča nizke in srednje radioaktivnih odpadkov. Te aktivnosti
                  so zaustavljene na fazi III, to pa zato, ker je preprosto potrebno drugače
                  ovrednotiti kriterije družbene sprejemljivosti. Veste, da smo imeli v kar nekaj
                  lokalnih skupnostih resne proteste v zvezi s samo lokacijo. Ocenjujemo, da je
                  potrebno kriterij družbene sprejemljivosti v celoti spoštovati. Če sprašujete za
                  oceno stroškov potrebnih za skladiščenje takšnih odpadkov, obstaja ocena, da če bi
                  bil izbran tunelski tip odlagališča, bi stroški za to znašali približno 58
                  milijonov ECU-jev. Je pa res, da dokončno ali bi šlo za površinski ali tunelski
                  tip še ni. Ocenjujemo, da bi bila to tudi ena od stvari, ki bi jo bilo treba
                  znotraj programa razgradnje realizirati. Znotraj tega programa bi bilo treba v
                  celoti oceniti tako način razgradnje kot tudi dokončno razrešiti problematiko
                  odlaganja odpadkov.</p>
               <p>V tem trenutku ni operativna nobena opcija izvoza teh odpadkov, vendar je tudi to
                  ena od razvojnih variant, ki jih je treba presoditi. Osebno pa mislim, da se
                  Slovenija vsekakor svoji</p>
               <p>odgovornosti za te odpadke ne more izogniti. To je pač objekt v naši državi.
                  Ocenjujemo pa, da stroške, ki so povezani z nastajanjem teh odpadkov in zlasti
                  povezani z razrešitvijo problematike teh odpadkov, pa je potrebno izračunati vsem,
                  ki tok iz nuklearne elektrarne uporabljajo. To je pa v eni polovici slovensko
                  elektrogospodarstvo in v eni polovici hrvaško elektrogospodarstvo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Kopše, ki se mu opravičujem. Ali imate repliko?
                  Gospod Lap ima besedo, izvolite.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Gospod državni sekretar, jaz se ne strinjam z vašo formulacijo glede degradacije
                  okolja. Jaz vam bom zelo plastično na primeru povedal. Bivši ZSMS-jevci, gospod
                  Školč, prosim, da poslušate, se boste spomnili časa kongresa v Krškem. Kar
                  spomnite se, takrat, kaj ste delali. Ponoči ste nabirali regrat, ker se ga vidi
                  nabirati, ker se je svetil. Spomnite se. V Mladini je bilo to tudi fotografirano.
                  To je bilo pred 10 leti in jaz računam, da ste takrat resno mislili in da boste
                  danes tudi.</p>
               <p>In to stvar podprli, ko bo stvar za to.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Kopše ima besedo in se mu opravičujem, ker ga prej nisem
                  opazil, ko se je javljal k besedi. Besedo bo potem dobil še gospod Žaro Pregelj.
                  Prosim ponovno za mir v dvorani, da lahko normalno nadaljujemo delo. Vem, da se
                  približujejo dopusti, ampak prihranite veselost za naslednji petek.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod predsedujoči, kolegice in kolegi! Ne morem se strinjati z ugotovitvijo
                  gospoda Soviča, ki govori o nastali škodi na okolje ali kje drugje zgolj zaradi
                  evidentirane škode, ki nastaja z meritvami itd. in z vsemi postopki. Škoda je
                  lahko tudi drugačne vrste. Danes je ta tip energije izredno nepriljubljen.
                  Prisotnost take elektrarne na nekem področju vpliva na demografsko rast, vpliva na
                  naseljevanje, vpliva na priseljevanje in odseljevanje ljudi. To je škoda. To je
                  renta, ki jo gospod Sašo Lap s svojim amandmajem hoče zagarantirati, je druge
                  vrste. To ni direktna škoda. To je indirektna škoda, ki jo okolje in prostor in
                  ljudje v tem okolju trpijo. Če že morate pričakovati vsake toliko let
                  demonstracije Zelenih, ki bodo maširali skozi to področje, že ta občutek vzbuja
                  strah pri ljudeh in vse ostalo. Ta škoda je verjetno mišljena z amandmajem. Ne bi
                  pa rad razlagal misli gospoda Lapa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj, za njim dobi besedo še dr. Leo Šešerko
                  in gospod Janez Podobnik, gospod Janc.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Amandma gospoda Lapa ima svoj smisel, če ga mogoče deloma spremenimo.
                  Namreč, verjetno je nesmiselno iz sklada za izgradnjo elektrarne črpati sredstva
                  in jih vlagati v sprotno poravnavanje tiste škode, ki jo tak objekt nedvomno
                  okolju s svojim delovanjem povzroča. To bi na svoj način ogrožalo sam sklad, ker
                  bi ga stalno izčrpavalo. Smiselno pa bi bilo ta amandma uporabiti v primeru
                  izrednih dogodkov. Se pravi takih izrednih dogodkov, ki imajo lahko vpliv tudi na
                  neposredno okolje in mu lahko povzročijo škodo, ki jo je težko kriti iz drugih
                  virov.</p>
               <p>V tem primeru bi bil sklad lahko uporabljen in bi kazalo ta amandma tako
                  oblikovati, da bi služil zgolj v takem primeru. Zamislite si, da pride do nekoliko
                  hujše nesreče, ki poškoduje okolico in je potrebna delna evakuacija ali kaj
                  podobnega. V tistem primeru bi bilo verjetno potrebno uporabiti ta sklad. Jasno pa
                  je, da je potem tudi smiselno, da se ta sredstva v doglednem času vrnejo nazaj v
                  sklad, kajti v kolikor se sklad nepovratno izčrpava svojega namena ne more
                  opraviti in tukaj mislim, da je srž problema.</p>
               <p>Zato bi predlagal, da predlagatelj deloma spremeni ta amandma tako, da bi glasil:
                  <q>"Zagotavlja sredstva za poravnavanje škode, ki jo v neposrednem okolju utegne
                  povzročiti s svojim delovanjem Nuklearna elektrarna Krško."</q> Se pravi, da je to
                  nekakšen pogoj, ne pa da gre za stalen vpliv elektrarne na okolje, ki je sicer po
                  uradnih podatkih v okviru dovoljenega, nikakor pa ni nezanemarljiv. Ta vpliv je,
                  tudi vpliv radioaktivnosti. Če ne drugega, se to odraža na delnih spremembah
                  genetskega materiala te okolice. Resnica je pa tudi taka, da ni še dokončno
                  ugotovljivo kakšen delež ima jedrski in kakšen delež imajo više ležeči
                  premogovniki. To področje je deloma ogroženo tudi s strani radioaktivnih emisij
                  oziroma imisij še bolj in zato kaže tak amandma pogojno sprejeti z delno
                  spremembo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod doktor Leo Šešerko. Za njim bo na vrsti gospod Janez
                  Podobnik, potem še gospod Branko Janc.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Reagirati želim na besede
                  gospoda državnega sekretarja, da ta vrsta elektrarn ne pomeni nobene dodatne
                  obremenitve za okolje, v katerem stoji. To ni točno.</p>
               <p>Prvič. Če bi gospod državni sekretar pogledal, kako je s cenami nepremičnin v
                  okolju te jedrske elektrarne, bi videl, kakšna je prizadetost ljudi, ki tam živijo
                  in bi mu kar sami razložili in ga hitro prepričali o nasprotnem od tistega, kar
                  govori.</p>
               <p>Drugič. Prodaja sadja s tega območja je - poznam en primer, ko so ljudje
                  pripeljali tovornjak jabolk v Ljubljano, postavili ta tovornjak nekje v mestu in
                  začeli jabolka prodajati. Čez nekaj minut so ljudje ugotovili, bilo je kar nekaj
                  kupcev, da je nenavadna registrska tablica tega tovornjaka in so vprašali, od kod
                  imate ta jabolka. Ko so povedali, od kod ta jabolka so, ni bilo več nobenega kupca
                  in je bilo treba iti na drug konec Ljubljane iskati kupce. Toliko glede te strani,
                  čisto življenjske.</p>
               <p>Glede ugotovitev Mednarodne komisije za neodvisno analizo varnosti jedrske
                  elektrarne veste, da je ta ugotovila, da obstoji vrsto pomanjkljivosti ali
                  nedovršenosti pri delovanju te elektrarne, za katere je ta komisija tudi
                  predlagala vrsto konkretnih izboljšav in opozorila na to, da kar zadeva te
                  elektrarne, je nekaj mest ali nekaj točk v njenem proizvodnem procesu, ki ne
                  ustrezajo kriterijem za jedrsko varnost v Združenih državah. Ta komisija je res
                  opozorila, da je angažiranost ljudi, ki delajo v tej elektrarni, visoka in da to
                  samo po sebi predstavlja pozitivni element njenega delovanja, vendar sama
                  motiviranost ni dovolj. Ta jedrska elektrarna je finančno podhranjena. Nima dovolj
                  sredstev za to, da bi lahko izvajala vse ukrepe za varnost, ki bi bili po
                  mednarodnih standardih potrebni in smiselni, in zato je govorjenje o tem, da ne
                  predstavlja nobenega tveganja za okolje, v katerem je, milo rečeno, neresno.
                  Apeliram, da so nadaljnje izjave predstavnikov Vlade, v tem pogledu, bolj striktne
                  ali saj nezavajajoče v tem smislu, da se predstavlja elektrarno kot popolnoma
                  varno.</p>
               <p>Rad bi vas opozoril na nedavni intervju namestnika ministra hrvaške vlade za
                  energetiko v enem od zagrebških časopisov, kjer je popolnoma jasno povedal, kako
                  gleda hrvaška država na to elektrarno. Moram reči, da, žal, nekoliko preveč
                  podobno nekaterim visokim uradnikom naše Vlade. Prvič. Mnenja so, da je
                  neutemeljeno vsako sklicevanje slovenske strani, da manjši prispevki v finančne
                  sklade elektrarne nimajo implikacij v tem smislu, da bi imela Slovenija več
                  lastniških pravic. Drugič pa opozarjajo na to, da je življenjska doba elektrarn,
                  torej ta član Vlade, državni sekretar pravi: ta elektrarna bo delovala do leta
                  2023, potem bi bile pa potrebne manjše investicije v izboljšanje njene varnosti in
                  bi lahko delovala še naslednjih dvajset let. Če to vse seštejete, seže to že tam
                  do leta 2043. Torej še približno 60 let. Strategija je tu očitna.</p>
               <p>Prepričevati ljudi, da je elektrarna varna, kar se nam je ravnokar zgodilo tu v
                  zboru in drugič prepričati še, samo majhno dodatno investicijo naredimo, pa bomo
                  dosegli, da bo elektrarna lahko delovala še naslednjih 20, 40, 60, 120, 240 in
                  tako naprej let. To je ideja. Zato so zelo naivni tisti, kot recimo gospod Gošnik,
                  ki pravi: pustite to elektrarno, saj bo <q>"crknila"</q> sama od sebe, jo bo pobralo.
                  Nikakor ne. Tisti, ki nam zagotavljajo, da je varna, ne da bi lahko to kakorkoli
                  empirično utemeljili, ob tem, da nobenih modernih sistemov ugotavljanja nizke
                  radioaktivnosti v njenem okolju ni, tisti potem bodo prišli še s predlogi, da je
                  treba še nekoliko dodatno investirati in bodo naredili to elektrarno za
                  neumrljivo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci. K nastopu me je izzvala
                  nekoliko nenavadna izjava gospoda sekretarja, da pač Jedrska elektrarna Krško nima
                  vpliva torej na okolje. Jaz sem bil večkrat v Krškem in v Brežicah in sem se pač
                  pogovarjal z ljudmi, ki tam živijo in seveda taka izjava bo sprejeta tam z velikim
                  ogorčenjem. Mislim, da se je gospod Sovič nerodno izrazil.</p>
               <p>Rad bi povedal, da podpiram namen, intenco amandmaja, ki ga je vložil gospod Lap.
                  Če smo kaj, potem smo ob tem zakonu dolžni, da opozorimo na ta problem in gospod
                  Lap je v obrazložitvi zelo lepo napisal. On s tem svojim amandmajem zelo resno
                  opozarja na problem rente in seveda problem rente je vedno povezan z ljudmi, ki
                  živijo na nekem teritoriju, kajti ljudje želijo vendarle, da dobijo za ta, ne bom
                  rekel strah, ampak za to drugačno kvaliteto življenja, ki ga pa imajo, pač ne
                  zaradi njihove volje, dobiti neko satisfakcijo in to je tudi renta. Jaz se
                  strinjam, da morda ni ta zakon najboljša, pač pravna podlaga, polni naslov, toda
                  je pa odlična priložnost, da o tem vprašanju zelo resno spregovorimo. To je druga
                  obravnava. Sedaj jaz predlagam, da takšen amandma sprejmemo in potem, ob
                  sodelovanju s predlagatelji in Vlado, najdemo boljšo rešitev. Zato pa podpiram
                  amandma, ki ga je vložil gospod Lap. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Branko Janc, potem se je javil gospod Avberšek in pa
                  gospod Lenič.</p>
            </sp>
            <sp who="SDZ1:JancBranko">
               <speaker>BRANKO JANC:</speaker>
               <p>Hvala. Jaz bi rad opozoril ta Državni zbor na veliko nevarnost nenamenske porabe
                  sredstev za namen, zaradi česar sploh ta zakon je v tem Državnem zboru. Namenskost
                  sredstev je samo ena, torej da se varno, pravočasno in kvalitetno vse obsegajoče
                  izvrši dekomisija, to pomeni dekontaminacija in demontaža tega jedrskega objekta.
                  Apetiti po teh sredstvih so seveda veliki in jaz namen tega amandmaja, ki ga je
                  vložil gospod Lap, seveda kot občan Krškega z vso dušo podpiram, samo vendar
                  opozarjam na to, da je lahko taka nenamenska raba teh sredstev zelo nevarna.
                  Zaradi tega v obrazložitev naslednje.</p>
               <p>To, kar pravi gospod Podobnik, da je pri tem zakonu pa le potrebno opozoriti na
                  to, da je država Slovenija vrinila jedrski objekt Krškemu, da je seveda
                  onesnaženje oziroma razvrednotenje okolja v Krškem izredno veliko in da ni nobenih
                  parametrov, ki bi kazali na to, da je tam vredno še naprej vztrajati in tudi
                  živeti. Zaradi tega je ob sprejemu zakona o varstvu okolja, ki je bil sprejet
                  lansko leto in objavljen v Uradnem listu 2. julija, mislim, da v 78. členu tudi
                  odškodnina in nadomestila zaradi razvrednotenja okolja. Mislim, da je prav, da
                  danes opozorimo na problem podzakonskega akta, ki bi moral biti sprejet že 2.
                  aprila letošnjega leta, vendar ta zakon ni sprejet. Zaradi tega, gospod državni
                  sekretar, mislim da je prav, da vas pa le opozorim na to. Poslancem pa predlagam,
                  da četrti amandma gospoda Lapa tokrat zavrnejo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Avberšek. Za njim bo na vrsti gospod Jože
                  Lenič, k besedi pa se je javil tudi gospod Maks Tajnikar.</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>Hvala lepa, kolegice in kolegi. Jaz sem pač eden od predlagateljev in moram reči,
                  da smo o vseh teh problemih, ko smo zakon sestavljali, precej tudi razmišljali.
                  Vendar želel bi seveda predlagati, da ne širimo ponovno in ne gremo ponovno v
                  tiste dele, ki seveda v ta zakon ne spadajo. Temeljni namen tega zakona je seveda,
                  da se začnejo zbirati sredstva za varno razgradnjo Jedrske elektrarne Krško, kar
                  povsod v svetu delajo na tak način, ker gre za velika sredstva, da to zbirajo iz
                  cene KWh, in to od začetka proizvodnje pa potem do konca, ko pride do razgradnje.
                  To je način, da se stroški seveda premostijo oziroma razmestijo na celotno
                  življenjsko dobo jedrske elektrarne in naš namen je bil seveda tudi ta.</p>
               <p>Drug pomemben namen tega zakona je, da se z zakonom določi tudi izdelava programa
                  za zapiranje jedrske elektrarne, kar je določeno v 6. členu in je zato postavljen
                  tudi rok.</p>
               <p>Tudi vprašanje, kaj bo na koncu z jedrskimi odpadki, bo pravzaprav sledilo k temu,
                  kar je predvideno v 6. členu zakona. Tako, da jaz mislim, da smo sedaj zašli v
                  napačen del in seveda na tak način zakona ne moremo pripeljati do konca.</p>
               <p>Predlog, ki ga je dal gospod Lap, je pa seveda zanimiv, ne samo za jedrsko
                  elektrarno, zanimiv je za vse energetske objekte, pa tudi za nekatere druge
                  objekte. To gre v bistvu za vprašanje rente in jaz bi predlagal, da bi ta problem
                  premostili s sprejetim sklepom po sprejemu zakona, torej s sprejetim sklepom, kjer
                  bi seveda naložili Vladi, da pripravi zakon o renti. To, kar smo že večkrat dali
                  pobudo in potem se naj reši v bistvu renta za vse vplive, ki so v okolju pa
                  kakršnikoli so že in vprašanje rente. Tudi Dravske elektrarne pa elektrarne na
                  Soči, Savi ali pa premogovniki in termoelektrarne v njihovi bližini predstavljajo
                  seveda probleme, kjer bi tisti, ki so v neposredni bližini, lahko dobivali, torej
                  bi bili upravičeni do rente in mislim, da bi to morali tudi upoštevati.</p>
               <p>Rad bi na koncu rekel še tole gospod Lap, tisto o tem, da regrat žari tam nekje,
                  mislim takrat, ko smo bili ZSMS-ejevci, nam je kamenje cvetelo včasih. Nekateri so
                  morda videli tudi, da regrat žari. Mislim, to je pa seveda nestrokovno, ampak
                  čisto eno drugo vprašanje. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej eventualni sklep je treba seveda vložiti v pisni obliki. Besedo
                  ima minister gospod Maks Tajnikar, izvolite.</p>
            </sp>
            <sp who="SDZ1:TajnikarMaks">
               <speaker>DR. MAKS TAJNIKAR:</speaker>
               <p>Spoštovani! Rekel bi, da se boste vsi z menoj strinjali, da nuklearka na okolje
                  ima vpliv, verjetno negativen in se imenuje negativna eksterna ekonomija. O tem ne
                  bi razpravljal, se strinjam z mnogimi med temi, ki ste tukaj diskutirali. Vendar
                  rad bi opozoril, da mi govorimo o zakonu o dekomisiji v bistvu nuklearke in da
                  seveda bomo o teh temah, ki ste jih vi načeli, imeli v kratkem, mislim da na
                  septembrskem zasedanju, obilo možnosti, da razpravljamo. Namreč mi imamo v
                  proceduri Državnega zbora energetsko strategijo. In v energetski strategiji bomo o
                  teh rečeh morali zelo resno diskutirati in upam, da si bomo vzeli dovolj časa, da
                  bomo vsa ta vprašanja dorekli. Ta zakon, ki ga imamo na mizi, je pa zakon, ki nam
                  omogoča, zelo po domače rečeno, zapreti nuklearko. Seveda, kakršnakoli dejavnost,
                  ki je, bi rekel usmerjena k času, ko bo nuklearka delovala, je pravzaprav tak
                  zakon nepotrebno klančiti. Če se nam bo zdelo ob razpravi o energetski strategiji,
                  da rabimo kakšen drugi zakon, kot je bil sedaj tudi predlog recimo zakon o renti,
                  ki se pojavlja v zvezi z energetskimi objekti, potem bomo takrat lahko tudi takšen
                  predlog sprožili. Tako, da jaz bi vas prosil, da ostanemo v tem primeru res na
                  ozki temi, to je temi zbiranja denarja za to, da bomo nuklearko lahko nekoč
                  zaprli. Ker drugače se nam lahko zgodi, da je ne bomo mogli zapreti, ker ne bomo
                  imeli denarja. Želel bi, da tako tudi zelo pragmatično o tej temi
                  razpravljamo.</p>
               <p>Tudi če preberete 3. člen zakona boste videli, da se obe alinei, ki bi naj ostali
                  v končnem tekstu današnjega branja, pravzaprav nanašata na dejanja po zaprtju
                  nuklearke. Seveda za ti dve dejanji, ki sta tukaj zapisani, mi rabimo pravzaprav
                  ta denar, tako da ne bi širil na druga področja. Če bomo čutili potrebo, da rabimo
                  tudi za druge namene denar, potem bomo ob energetski strategiji to dovolj jasno
                  diskutirali in tudi zahtevali od Vlade, da pripravi ustrezne zakone. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju.</p>
               <p>Na glasovanje dajem najprej amandma k 3. členu pod točko 1 Vlade Republike
                  Slovenije. Ugotavljamo sklepčnost, prosim za udeležbo vseh prisotnih. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da smo amandma pod točko 1 sprejeli. S tem je amandma pod točko 2
                  brezpredmeten.</p>
               <p>Na glasovanje dajem amandma Vlade Republike Slovenije pod točko 3. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem še amandma gospoda Saša Lapa pod točko 4. Obrazložitev glasu.
                  Gospod Jožef Kopše, izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Sodelujoče kolegice in kolegi, glasoval bom za ta amandma. V naši državi, ki se je
                  odločila za tržno gospodarstvo, privatno lastnino, privatnost, spoštovanje
                  človekovih pravic, spoštovanje sobivajočega, je nujno tudi pri načrtovanju
                  energetskih in drugih objektov, ki posegajo v zgolj naštete pravice, vkalkulirati
                  tudi rento. Edino na ta način bomo prišli tudi do pravih cenovnih razmerij in do
                  dejanskih stroškov posameznih dobrin. Pričakujem, da bo pri problemih energetiko
                  to največji dosežek, ker bomo prišli do prave cene. Končno enkrat.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospod dr. Leo Šešerko bo
                  obrazložil svoj glas. Prosim.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani! Jaz podpiram stališča Vlade v tej zadevi. Strinjam se z Lapom in
                  drugimi, da je treba rento plačati tudi zaradi tega, ker je to prvič krivica do
                  ljudi, ki so izgubili na kvaliteti svojega okolja in tudi finančno bili oškodovani
                  in je prav, da se jim to povrne in ker bo to tudi en argument proti jedrski
                  industriji, ki je vedno trdila, da je električna energija iz jedrskih elektrarn
                  najcenejša, ampak poceni je bila lahko ravno zato, ker so ropali ljudi tudi na ta
                  način. Ampak v tej točki se motite, dragi kolegi. Jaz bom glasoval proti temu
                  amandmaju, ker je treba jasno ločiti med posameznimi zadevami. Eno je ustavitev,
                  razgradnja jedrske elektrarne, drugo so pa krivice, ki se ljudem ob elektrarni
                  dogajajo. Prosim, da med tem ločite, glasujete proti temu in tako kot v Vladi
                  predlagajo, pripravimo poseben zakon o renti, kjer bomo te krivice popravili.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam da ne in prosim, da
                  ugotovimo sklepčnost za glasovanje o amandmaju pod točko 4. Ugotovimo sklepčnost!
                     <stage>(53 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje še 3. člen v celoti. Ugotovimo sklepčnost! <stage>(39
                     prisotnih.)</stage></p>
               <p>Ponovno prosim, da ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(Nihče.)</stage>
                  Hvala lepa.</p>
               <p>Ugotavljam, da smo 3. člen v celoti sprejeli.</p>
               <p>Prehajamo k 4. členu, kjer imamo sedem amandmajev.</p>
               <p>Prvič je amandma na amandma Vlade: V prvem odstavku 4. člena za besedilom <q>"v
                  višini"</q> se doda besedilo <q>"tolarske protivrednosti"</q>. Predlagatelj je Odbor za
                  gospodarstvo.</p>
               <p>Drugi: Prvi odstavek 4. člena se glasi: <q>"Sredstva sklada za namene iz 3. člena
                  tega zakona se zagotavljajo v višini 0,004 ECU za vsako kilovatno uro dobavljeno
                  slovenskemu in hrvaškemu elektrogospodarstvu."</q> Predlagatelj je Vlada, matično
                  delovno telo podpira in je oblikovalo svoj amandma.</p>
               <p>Tretjič: V prvem in drugem odstavku se kratica JEK nadomesti s kratico NEK.
                  Predlagatelj je Vlada. Matično delovno telo je oblikovalo vsebinsko enak
                  amandma.</p>
               <p>Četrtič: V prvem in drugem odstavku se kratica JEK nadomesti s kratico NEK.
                  Odbor.</p>
               <p>Petič: Doda se nov drugi odstavek, ki se glasi: <q>"Zavezanec za obračun in plačilo
                  sredstev po prvem odstavku tega člena je Nuklearna elektrarna Krško."</q> Predlagatelj
                  je Vlada, matično telo podpira.</p>
               <p>Šestič: Amandma na amandma Vlade po drugemu odstavku 6. člena. Za besedilom s
                  številko 0,004 ECU se črtajo zadnje navednice in doda besedilo v tolarski
                  protivrednosti. Predlagatelj je odbor.</p>
               <p>Sedmič: Sedanji drugi odstavek postane tretji odstavek in se v njem številka 0,008
                  ECU nadomesti s številko 0,004 ECU. Predlagatelj je Vlada, matično delovno telo
                  podpira in oblikovalo je svoj amandma.</p>
               <p>To so vsi vloženi amandmaji. Dajem te amandmaje in 4. člen v celoti v obravnavo.
                  Želi kdo besedo? Besedo ima gospod Leo Šešerko, potem pa še gospod Franc
                  Avberšek.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani gospod podpredsednik! Spoštovani zbor! Presenetljiva je ta druga točka.
                  Namreč, tu gre ponovno za poizkus, da se temeljito zmanjša vsota, ki se zbira in
                  da se temeljito podaljša rok tega zbiranja. Življenjska doba elektrarne ob tem, da
                  obstojijo vsi riziki in ob vsem tem, da elektrarna deluje zdaj že deset let in več
                  in čeprav bi bilo treba od prvega dneva, od prve kilovatne ure zbirati ta
                  sredstva, se jih ni zbiralo. To pomeni, da se ni ravnalo tako, kot je mednarodno
                  običajno in sedaj prihaja še predlog za znižanje te vsote. Mislim, da bi bilo
                  prav, da vsi tisti, ki smo bili za to, da naj se ta sklad postavi, bo v resnici
                  namenjen temu, kar zakon predvideva, potem je prav, da tudi glede na to, da že
                  toliko let ta država ni zagotovila prejšnja zbiranja teh sredstev, ki bi omogočale
                  zaprtje in je to tudi izrecni cilj Vlade, je prav, da se ta amandma ne sprejme.
                  Moram pa reči, da ga na nek način razumem. Vlada je očitno pod pritiski nekaterih,
                  ki želijo imeti poceni elektriko in jim je malo mar za varnost in probleme
                  prebivalcev, tisti želijo, da je ta odstotek čim nižji in ti so pritiskali na
                  Vlado, da je pač prišla s tem predlogom. Zato mislim, da je prav, da Državni zbor
                  tako nizkim pritiskom ne popusti in številko, ki je v prvem branju sprejel, potrdi
                  tudi v drugem oziroma tretjem branju. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Avberšek. Izvolite!</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>Hvala lepa. Kolegice in kolegi! Jaz sem bil tisti, ki sem zadnjič predlagal 0,008
                  namesto 0,004. Moram reči, da sem v tem času pregledal precej podatkov in glede na
                  predlog amandmaja, ki je podan kot števila 1 k 6. členu, kjer je predvideno, da se
                  v roku 15 mesecev od uveljavitve tega zakona pripravi program za zapiranje
                  Nuklearne elektrarne Krško s prikazom možnih načinov izvedbe izgradnje Nuklearne
                  elektrarne Krško, vključno s ceno potrebnih sredstev in terminskim programom,
                  menim, da je ta sklep, ki je sedaj predlagan 0,004 umesten. Od prejšnjega predloga
                  ne morem odstopiti, ker se strinjam s tem, kar je pred menoj povedal gospod
                  Šešerko in moram reči, da po 15 mesecih, če ne bo programa, potem bova verjetno
                  oba z gospodom Šešerkom postala zelo tečna in želela ta program. In če bo ta
                  program kazal, da je potrebno več kot 0,008, potem se bomo morali zavzeti tudi za
                  več kot 0,008. Gre samo za mehak prehod v teh 15 mesecih in ker smo sprejeli,
                  torej, ker je predlog amandmaja pod točko 2 k 4. členu, da sredstva, kot je na
                  koncu zapisano v slovenskem in hrvaškem elektrogospodarstvu, pomeni, da gre za
                  vse, bi se kljub temu zavzel za to, da v tem primeru podpremo vladni predlog, da
                  pa Vlada res v 15 mesecih naredi program in na osnovi tega programa postavimo
                  0,008, ali tisto, kar bo potrebno. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jože Lenič.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Danes moram reči, da je gospod
                  državni sekretar dal vsaj dve pogumni izjavi. Na prvo nisem reagiral, ker ste
                  reagirali številni drugi. To je tista, da praktično ni vplivov na okolje, s čimer
                  se ne strinjam.</p>
               <p>Druga izjava je bila pa ta, upam, da sem ga pozorno poslušal, da višina 0,004 ECU
                  zadostuje za izpeljavo programa. To je pa trditev, ki si jo osebno ne bi upal
                  trditi: prvič zaradi tega, ker imamo o tem, koliko bo ta program stal, zgolj neke
                  preliminarne ocene, poznamo vse tiste študije, ki so bile narejene in varirajo
                  zelo močno in neka zagotovila, da zbrana sredstva zadostujejo za izvedbo programa
                  - bom rekel - so lahko zelo, zelo sporna. Jaz bi si prej upal trditi, če v izraz
                  dekomisija oziroma razgradnja, vključimo vse tisto, kar obsega ta nova definicija,
                  se pravi, tudi odpadke, potem teh 0,04 ECU-ja ne bo zadostovalo za izpeljavo tega
                  programa. Državni zbor je že sprejel še enkrat višjo vsoto. Vlada nam predlaga
                  dvojno znižanje brez kakršnekoli prave argumentacije. Če bi bila tukaj narejena
                  analiza, koliko bo to vplivalo na ceno električne energije, kako bo to vplivalo na
                  inflacijo, kako bo to vplivalo na makroekonomske parametre.</p>
               <p>Argument, da bo pa to zadostovalo za izvedbo programa, me pa vsekakor ne
                  prepričuje in zato bom seveda proti amandmaju Vlade. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Gospod Miroslav Geržina, izvolite.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod predsedujoči! Spoštovani! 0,004 ECU-ja ali 0,002 ECU-ja, ki je
                  gospod Avberšek govoril, ki je bil v osnovnem predlogu, ali 0,008 ECU-ja. To je
                  morda res premalo ali preveč ali ravno prav, tako kot je do sedaj govoril pred
                  menoj gospod Lenič. Mislim, da je ravno zato v tem trenutku zame osebno že v prvem
                  branju in na odboru bilo dovolj 0,002, se pravi dve tisočinki ECU-ja, za razliko
                  od gospoda Šešerka, ker ne vemo še, kakšen je program, v kakšnem času bomo to
                  ustavili, ker se lahko ustavi in ne gre takoj v dekomisijo, če se odločimo za to,
                  se pravi, v tistem času se lahko nabere in ker imamo probleme v tranziciji, kot
                  pravimo moderno zdaj in je tam s podjetji, o katerih je gospod Šešerko govoril, ki
                  v bistvu laže delajo na ta način, ker imajo majhno vrednost energije.</p>
               <p>Če jim povečamo energijo, moramo dati skozi neka druga vrata tem podjetjem, ki so
                  v tranziciji. To je čisto enostavno. Mislim pa, gospod Šešerko in ostali, da je
                  danes v tem času, ko smo vsi skupaj v tranziciji, ko nismo bogata družba, v startu
                  dovolj, recimo, da se strinjamo s štiri tisočinke ECU-ja in da to pomeni veliko
                  več kot čez deset let, s tem tempom, da uporabim to, kar sem danes rekel, rasti
                  našega umazanega državnega proizvoda, ali bruto proizvoda, ko bo tistokrat osem
                  tisočink veliko manj kot je danes 0,4. Zato sem za ta amandma, da je dovolj 0,4.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Izidor Rejc, izvolite.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje, sem za amandma Vlade iz preprostega
                  razloga, zato ker še ne vidim jasnega natančnega, v čas opredeljenega programa
                  zatiranja in iz vsega tega tudi noben izračun ne more biti točen. To je prva
                  stvar.</p>
               <p>Druga stvar. Vsakršno preveliko nabiranje denarja vedno dobi noge in se porazgubi
                  in gotovo takrat, ko je potreben ta denar, ga ne bo. Podpiram amandma Vlade.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ker ljudje stojijo, vas nisem videl, se
                  opravičujem. Gospod Černelič ima besedo.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Spoštovani predsedujoči, poslanke in poslanci! Jaz mislim, da je potrebno in da je
                  prav, da sprejmemo amandma tak kot je. Na koncu koncev, mogoče se še kaj v tretji
                  obravnavi spremeni. Res je, da je to ocena, ki je odvisna od tega, koliko časa bo
                  dejansko obratovala nuklearna elektrarna, ali kako se bodo zadeve odvijale naprej.
                  Zato bom podprl, da se to izglasuje in da damo Vladi čas, da glede na pogajanja in
                  glede na ostale zadeve, dejansko pri tretji obravnavi omogočimo še kakšno
                  eventualno spremembo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Leo Šešerko ima repliko.
                  Izvolite.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani! Razumem mnoge stvari, razumem naivnost, razumem zlobo, ampak ne
                  razumem da nekdo, ki prihaja iz območja, kjer je jedrska elektrarna, kjer je
                  veliko problemov, kjer ljudje trpijo tiho in ne obešajo vsega na veliki zvon,
                  ampak, da nekdo, ki od tam pride in tu argumentira proti povečanju njihove
                  varnosti, če hočete proti varnosti njihovih vnukov, tega pa ne morem razumeti.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Černelič, izvolite.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Seveda, ni korektno od gospoda Šešerka, ki je imel dolgo priliko, da stvari reši,
                  da danes meni poskuša naprtiti to, da se ne zavzemam za reševanje, za pametno
                  reševanje problemov v nuklearki. Tega si seveda ne morem dovoliti, da ne bi
                  repliciral. Najbolj smo zainteresirani za varno obratovanje, dokler bo pač
                  obratovala v tistem delu sami. Zgroženi smo, ker vsi ostali tako z lahkoto
                  jemljete ta problem in se v bistvu reševanje problema odlaša in odlaša tudi s
                  pomočjo tega parlamenta. To mi je pa grozno. Tega se pa bojim, tega odlašanja.
                  Lepo prosim, ne me degradirati v tej smeri. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Repliko ima gospod dr. Leo Šešerko, izvolite.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Gospod Černelič, to bo moja zadnja replika. Vi se strinjate z menoj, da je ta
                  jedrska elektrarna podhranjena. Zakaj potem tukaj zagovarjate amandma, s katerim
                  se bo dotok denarja za varnost te elektrarne zmanjševal?</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Černelič, potem pa še gospod Školč. Izvolite.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Absolutno se strinjam s podhranjenostjo, vendar ta sklad nima trenutno zveze s to
                  zadevo. To je drugi problem, ki ga je treba seveda tudi rešiti. Sklad v bistvu
                  rešuje problem financiranja, ko se nuklearna ustavi in ko bo potrebno financiranje
                  skladiščenja tega radioaktivnega odpada, ki že trenutno je. Medtem ko samo
                  obratovanje in pa podhranjenost v tem času je zelo pereč problem, ki mu je treba
                  tudi posvetiti nekaj več in posebno točko dnevnega reda, ni pa to v sklopu te
                  točke. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Jožef Školč, izvolite.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Ne bi tukaj govoril ne o tistem znamenitem regratu, ne o plešah, ki so
                  se svetile v temi, ampak tudi se mi zdi nekako neumestno, da tukaj v parlamentu
                  poslanci poskušajo trpeti za krajane Krškega in Brežic. Ne razumem tega, da če
                  niso stvari do konca definirane in če tisti, ki so te stvari najbolj natančno
                  preštudirali, da za poslance ni sprejemljivo, da ceno električne energije
                  obremenimo manj, ampak jo poskušamo obremeniti več. To je enostavno nerazumno, ker
                  navijati na pamet za to, da je treba imeti 8 tisočink na račun dekomisije ob tem,
                  ko tisti, ki so vse te izračune delali, trdijo, da so 4 tisočinke zadosti, rekel
                  bom, blago rečeno sporno in predvsem je sporno recimo tudi za mojega strankarskega
                  kolega, gospoda Leniča, ki drugače hrani natančno vsako stotinko, ko govorimo o
                  proračunu. Treba je vedeti, da ima cena električne energije učinke na marsikaj. In
                  se strinjam s tem, kar govori gospod Avberšek. Če bo potrebno to povečati, potem
                  bom jaz tudi za to. Ampak v tem trenutku bi pač startal s to predlagano ceno in
                  podpiram ljudi s Krškega, ki tukaj te stvari zagovarjajo.</p>
               <p>Ekonomija ima tudi neke svoje razloge in spomnite se, kako je to teklo pri
                  zdravstveni stopnji. Tam je bilo tudi neko napenjanje mišic kdo je bolj za to, da
                  se zagotovi polna vreča in na koncu se je pokazalo, da je bila zdravstvena stopnja
                  previsoka, da so bili viški itd. V tem primeru, ko ni programa in ko določene
                  stvari niso definirane, se mi zdi smiselno startati z zakonom, začeti to vrečo
                  polniti in po potrebi potem to razreševati. Hvala lepa. Glasoval bom za tisto, kar
                  bo imelo manj učinkov na gospodarstvo, gospodinjstva in druge zadeve. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Repliko ima gospod Jožef Kopše, potem pa še gospod Jože Lenič.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Kolegice in kolegi! Cenjeni gospod Školč. Mislim, ko govori o ekonomski ceni in
                  ceni energije. Najprej se bom dislociral od teh razprav o škodljivosti ali
                  neškodljivosti, racionalnosti ali neracionalnosti posameznih objektov in koliko so
                  potrebni ali nepotrebni. O tem je res zadosti in se strinjam z gospodom Šešerkom,
                  politizacije, mnogokrat pretiravanj, mnogokrat nepotrebnega napenjanja mišic. Gre
                  za ekonomsko ceno energije. V to ekonomsko ceno energije morajo biti vkalkulirani
                  vsi stroški. To je ta problem, ki ga imamo že dolgo v tej državi kot naslednici
                  bivše države in ta problem je mnogokrat lažna in skrita sociala, ki se pokriva z
                  vsemi drugimi dejanji.</p>
               <p>Kdor je poslušal moje poslansko vprašanje ministru Tajnikarju, je lahko tudi kaj
                  razumel. Gre se za stvarno ceno energije in gre se za stvarno ocenitev stroškov,
                  škode, ki morajo biti vkalkulirani v ceno energije. Ali je to elektro energije,
                  ali kakšne druge vrste energija? V tej državi moramo enkrat spoznati pravo ceno
                  energije in s tako oceno energije tudi delati, ker drugače ne bomo dosegli tega
                  kar hočemo, drugače bomo imeli ne samo cene energije, ampak tudi drugih pravih
                  stroškov, nikoli ne bomo dosegli tega cilja, ki ga hočemo. Če pa, bomo delali
                  boljše, bolj kvalitetno in bolj poceni. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jože Lenič.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod predsedujoči, spoštovane dame in gospodje! Ta replika je namenjena kolegu s
                  poslanskega kluba, gospodu Školču. Njegova teza je slonela na njegovi
                  predpostavki, ki jo je izrekel v stavku: <q>"gre pa ja zaupati ljudem, ki so vse to
                  izračunavali in ki imajo neke elaborate za seboj, ki imajo zadaj neki cel stas, ki
                  noč in dan računajo te potrebne procente itd."</q> On teh izračunov ni videl, tudi sam
                  jih nisem videl. Gospod Tajnikar jih tudi ni videl. Videl je mogoče neke ocene.
                  Teh izračunov ni. Vsaj ne takih, na katere bi se lahko človek z neko
                  relevantnostjo usedel in rekel, da to drži z neko toleranco plus minus 20%. Teh
                  izračunov ni. In ravno tako na pamet je 0,4 kot je na pamet 0,8. In ne mi
                  govoriti, da ti obračuni obstajajo, če teh izračunov ni. Strinjam se, da ni
                  programa. Morda bo ravno ta povečana stopnja Vlado še toliko bolj prisilila, da bo
                  ta program čimprej pripravila in da se bo dejansko v skladu nabralo dovolj
                  denarja, ki bi omogočal to dekomisijo. Edina stvar, ki se bo letno nabrala,
                  približno po eni varianti 2.400.000,00, po drugi pa 4.800.000,00 slovenskih
                  tolarjev denarja.</p>
               <p>Zdaj pa lahko špekuliramo. Tisti, ki računamo, ali pa računajo, da bo NEK
                  obratoval še nadaljnjih sto let, potem je tudi 0,2 dosti. Skratka, tukaj je zdaj
                  niz možnih kombinacij in jaz seveda, kot tisti, ki sem prepričan, da mora biti
                  tega denarja dovolj, bom iz prepričanja glasoval za 0,8, brez kakršnekoli slabe
                  vesti. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Žarko Pregelj, izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Kreganje okoli številke je v resnici v tem trenutku nekoliko
                  brezplodno, toda ena ocena je običajno dejstvo pri takih objektih. Približno
                  toliko, kot stane postavitev takega objekta, stane tudi razgradnja. Ta jedrska,
                  vemo, da je to kar precejšen zalogaj za to državo in takšen zalogaj je treba
                  ustrezno nazaj zbrati in zavedati se moramo, da čisto zares se še niti ni začelo z
                  odplačevanjem osnovnega kredita, ki smo ga takrat najeli še v zvezni državi in
                  zadeva je tukaj celo dvojna. Se pravi, dvojno ceno bo treba na koncu vrniti. Tako,
                  da je tukaj v resnici umestno iti na višjo številko, kot pa na nižjo, sicer ne
                  bomo nikoli prišli do tiste milijarde dolarjev, kolikor bi rabili za zapreti ta
                  objekt. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, prosim gospod Franc Avberšek, izvolite.</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>Hvala lepa. Še eno pojasnilo. Torej to, kar sem jaz do zdaj lahko prebral, znašajo
                  stroški za dekomisijo nekje med 5% in 15% v svetu, različno, ampak nekih posebnih
                  izkušenj še ni in jaz mislim, da bodo ti stroški naraščali počasi. Teh 0,4
                  predstavlja približno 10% sedanje cene jedrske elektrarne v Krškem. Če bi dali
                  0,8, potem bi bilo to 20%, bi bilo to več, ko je bilo do sedaj. Res je pa, da je
                  ta cena prenizka in da je približno polovico tiste, ki velja v svetu. Ko bo prišlo
                  do prave številke, bomo videli, kaj se bo tu naredilo. Jaz bi še enkrat rekel, 15
                  mesecev je rok, ko bomo dobili študijo, potem bomo vedeli, o čem se pogovarjamo.
                  Zdaj pa govoriti o odplačilu kredita, o plačevanju škode, o stroških za
                  vzdrževanje, pa je seveda nekaj povsem drugega in če bi ta denar bil velik, nič ne
                  pomeni za vse te stroške, ki smo jih zdaj omenjali. Ta denar je zavarovan in je
                  namenjen dekomisiji in je namenjen seveda reševanju same dekomisije in je
                  prepovedano, da bi se uporabljal za te namene. In če bomo seveda ceno dvignili na
                  tej strani, potem bo zmanjkalo na drugi strani. Torej jaz sem sebe prepričal, sem
                  precej prebral, sebe prepričal, da je 0,4 seveda izraz dovolj velike volje v tem
                  trenutku, da smo resno pripravljeni začeti zbirati denar za to dekomisijo in da
                  potem v letu in pol, še v mandatu, če bomo zdržali tako dolgo, torej pač
                  spremenimo zakon, ali navzgor ali navzdol. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Predvidevam, da gospod dr. Rupel samo gestikulira.
                  Ugotavljam, da nihče več ne želi besede. Prehajamo torej h glasovanju.</p>
               <p>Na glasovanje dajem najprej amandma na amandma Vlade, ki ga je vložil Odbor za
                  gospodarstvo in ga imate k 4. členu pod točko 1. Ugotovimo sklepčnost! Prosim vse
                  poslanke in poslance, da sodelujejo pri ugotavljanju sklepčnosti, tudi tiste v
                  predverju, ki jih bomo počakali. Še vedno ugotavljamo sklepčnost. Ugotovimo
                  sklepčnost! <stage>(57 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma sprejeli in dajem na glasovanje amandma Vlade, ki ga
                  imate v pregledniku pod točko 2. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da smo ta amandma sprejeli in dajem na glasovanje amandma Vlade pod
                  točko 3, ki se zdaj nanaša samo še na 2. odstavek, ker v 1. odstavku omembe
                  kratice ni več. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da smo ta amandma sprejeli. S tem je naslednji, 4., brezpredmeten. Na
                  glasovanje dajem amandma Vlade, ki ga imate v pregledniku pod točko 5 na 5.
                  strani. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli. Pod točko 6 imamo amandma na amandma Vlade
                  k 2. odstavku 4. člena Odbora za gospodarstvo. Dajem ga na glasovanje. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli in dajem na glasovanje še zadnji amandma iz
                  pregleda, amandma pod točko 7. Vlade Republike Slovenije. Ugotovimo sklepčnost!
                     <stage>(58 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da smo ta amandma sprejeli in dajem na glasovanje 4. člen v celoti.
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo člen v celoti sprejeli. K 5. členu imamo dva amandmaja. Prvi:
                  kratica JEK se nadomesti s kratico NEK. Predlagatelj je Vlada. Matično delovno
                  telo je oblikovalo naslednji amandma. Kratica JEK se nadomesti s kratico NEK,
                  predlagatelj je odbor. Ali želi kdo besedo o teh dveh amandmajih in o tem členu?
                  Ugotavljam, da ne in dajem na glasovanje amandma pod točko 1. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli in dajem na glasovanje, ker je naslednji
                  amandma s tem brezpredmeten, še 5. člen v celoti. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta člen sprejeli in prehajam k 6. členu. Prvi amandma, prvi
                  odstavek se spremeni tako, da se glasi: za uresničitev nalog iz 3. člena tega
                  zakona Vlada Republike Slovenije, v nadaljnjem besedilu Vlada, v roku 15 mesecev
                  od uveljavitve tega zakona pripravi program za odpiranje NEK s prikazom možnih
                  načinov izvedbe razgradnje NEK, vključno z oceno potrebnih sredstev in terminskim
                  planom. Predlagatelj je odbor. In drugi - v prvem odstavku se kratica JEK
                  nadomesti s kratico NEK, predlagatelj je Vlada. Matično delovno telo je
                  preoblikovalo gornji amandma. Ali želi kdo besedo o teh amandmajih? Ugotavljam, da
                  ne in dajem na glasovanje najprej amandma pod točko 1. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli in da je amandma pod točko 2
                  brezpredmeten.</p>
               <p>Dajem na glasovanje 6. člen v celoti. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta člen sprejeli.</p>
               <p>Prehajam k 7. členu, kjer imamo pet amandmajev. Dveh nimate v pregledu.</p>
               <p>Prvi: V prvem odstavku se kratica JEK nadomesti s kratico NEK. Predlagatelj je
                  Vlada Republike Slovenije.</p>
               <p>Odbor je oblikoval enak amandma pod točko 2: V prvem odstavku se kratica JEK
                  nadomesti s kratico NEK. Predlagatelj je odbor, nakar imate dodatno vložen amandma
                  skupine poslancev s prvopodpisanim dr. Leom Šešerkom. Prvi k 7. členu: Prvi
                  odstavek se spremeni tako, da se glasi: <q>"Sklad upravlja upravni odbor. Upravni
                  odbor ima predsednika in štiri člane, od katerih predsednika in dva člana imenuje
                  in razrešuje Državni zbor, enega Vlada in enega lokalna skupnost, na območju
                  katere stoji JEK."</q></p>
               <p>Drugi odstavek se spremeni tako, da se glasi: <q>"Delo sklada nadzoruje nadzorni
                  odbor, ki ima predsednika in devet članov, ki jih imenuje in razrešuje Državni
                  zbor Republike Slovenije"</q>.</p>
               <p>Dalje imate v pregledniku še amandma pod točko 3: Doda se nov četrti odstavek, ki
                  se glasi: <q>"Nadzorni odbor enkrat letno poroča Državnemu zboru Republike
                  Slovenije."</q> Predlagatelj je Odbor za gospodarstvo. Želi kdo besedo o teh
                  amandmajih in o pripadajočem 7. členu? Ugotavljam, da ne in prehajam h glasovanju.
                  Na glasovanje dajem najprej amandma pod točko 1. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli. S tem je amandma pod točko 2
                  brezpredmeten.</p>
               <p>Dajem na glasovanje prvi amandma skupine poslancev s prvopodpisanim gospodom dr.
                  Leom Šešerkom. Ali želite, da ga preberem še enkrat? Imate ga na posebnem listu,
                  ki ste ga dobili razmnoženega. Torej preberem še enkrat: Prvi odstavek se spremeni
                  tako, da se glasi: <q>"Sklad upravlja upravni odbor. Upravni odbor ima predsednika in
                  štiri člane, od katerih predsednika in dva člana imenuje in razrešuje Državni
                  zbor, enega Vlada in enega lokalna skupnost, na območju katere stoji JEK."</q> Glede
                  na amandma, ki smo ga sprejeli, se to glasi NEK, tako da ne bi to posebej
                  popravljali. Se strinjate, gospod dr. Šešerko?</p>
               <p>Dajem torej ta amandma na glasovanje. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje naslednjega. Drugi odstavek se spremeni tako, da se glasi:
                  <q>"Delo sklada nadzoruje nadzorni odbor, ki ima predsednika in devet članov, ki jih
                  imenuje in razrešuje Državni zbor Republike Slovenije."</q> Ugotovimo sklepčnost!
                     <stage>(58 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo tudi ta amandma sprejeli.</p>
               <p>Dajem na glasovanje amandma, ki ga imate v pregledniku pod točko 3. Vložil ga je
                  Odbor za gospodarstvo. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje 7. člen v celoti. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen v celoti sprejeli.</p>
               <p>K 8. členu imamo en sam amandma. Člen se spremeni tako, da se glasi: <q>"Finančno
                  poslovanje sklada nadzira organizacija, pooblaščena za opravljanje
                  ekonomsko-finančne revizije javnih financ."</q> Predlagatelj je Odbor za gospodarstvo.
                  Želi kdo besedo o tem amandmaju in členu? Ugotavljam da ne in dajem amandma na
                  glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli in s tem spremenili celotno besedilo člena,
                  tako da glasovanje o členu v celoti ni potrebno.</p>
               <p>Dajem v obravnavo 9. člen, na katerega ni bil vložen noben amandma. Želi kdo
                  besedo? Gospod Franc Avberšek bo razpravljal o 9. členu, izvolite.</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>Hvala lepa. Mislim, da se bom zadnjič oglasil. Zadnjič sem predlagal spremembo, ki
                  je bila potem seveda v materialu upoštevana. 10. člen je napisan tako: "Sklad je
                  omejen pri naložbah <gap n="...."/></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>O 9. členu razpravljamo sedaj.</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>O 9. členu? Se opravičujem.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Na 9. člen ni bil vložen noben amandma. Želi kdo besedo? Ugotavljam da ne in dajem
                  9. člen na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo člen sprejeli.</p>
               <p>K 10. členu sta bila vložena dva amandmaja. 1. člen se spremeni tako, da se glasi:
                  <q>"Dovoljene so naložbe v prvorazredne vrednostne papirje in depozite"</q>. Predlagatelj
                  je odbor.</p>
               <p>V drugem odstavku 10. člena naj se za besedo <q>"depozit"</q> postavi pika. Ostalo
                  besedilo naj se črta. Predlagatelj je Vlada. Matično delovno telo je oblikovalo
                  svoj amandma. Besedo ima gospod Franc Avberšek v zvezi s tem členom in njegovimi
                  amandmaji.</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>Hvala lepa. Se opravičujem za prehiter nastop. V 10. členu je predvideno torej:
                  <q>"Dovoljene so naložbe v prvorazredne vrednostne papirje in depozite ter
                  kreditiranje naložb ekološke sanacije energetskih objektov, za katere jamči država
                  Slovenija"</q>. Glasoval bom proti amandmajem in se bom zavzel za tak člen kot je
                  tukaj napisan. Še enkrat, mislim, da se bodo tukaj nabirala sredstva, ki bodo v
                  prvi fazi na razpolago. In seveda vlaganje v vrednostne papirje in depozite je v
                  redu zadeva, vendar za kredite za ekološko sanacijo za katero seveda jamči država
                  Slovenija, mislim, da so to tudi</p>
               <p>prvorazredni vrednostni papirji. Ne vidim razloga, da ne bi delali na tak način,
                  da bi bilo možno iz tega sklada najeti tudi kredite za ekološko sanacijo
                  termoenergetskih objektov oziroma energetskih objektov. Zato menim, da je to
                  utemeljeno. Vlada bo lahko imela pregled nad tem kaj se bo dogajalo in bo lahko
                  tudi pravočasno reagirala. S tem bomo pa samo pokazali dobro voljo, da seveda
                  resno mislimo o ekološki sanaciji energetskih objektov. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr.Leo Šešerko, potem pa še gospod Žarko
                  Pregelj.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Tu je pravzaprav presenetljivo
                  jasno in pozitivno stališče Vlade. Zakaj? Kljub temu, da je ta Vlada nekaterim
                  velikim potrošnikom zmanjšala ceno električne energije in s tem v bistvu pospešila
                  neracionalno rabo energije, gotovo na pritiske, ki so prihajali iz industrije,
                  vendar s tem amandmajem, ki ga tu predlaga, na nek način končuje to slabo prakso.
                  Sanacije energetskih objektov je treba opraviti iz financ iz električne energije.
                  Če stojimo na stališču, da smo tržna ekonomija in da ne bomo ljudem iz žepov preko
                  električne energije vlekli skozi proračun denar na nek tretji naslov, ampak bomo
                  povedali, da proizvodnja električne energije stane toliko in toliko, to vključuje
                  tudi sanacijo energetskih objektov. V nasprotnem primeru, če bi bil ta amandma
                  Vlade zavrnjen, v bistvu po ovinku zakonsko sankcioniramo to, da se ljudem jemlje
                  iz žepa pod naslovom električne energije in se jemlje iz proračuna in se daje
                  nekam drugam. Zato podpiram amandma Vlade v tem primeru in mislim, da bo tudi
                  gospod Avberšek razumel, da je boljše, da se sredstva iz tega sklada obračajo in
                  bogatijo kot prvovrstni depoziti, recimo po 10 do 12%, medtem ko lahko ta država
                  za tiste energetske objekte, ki so racionalni, mednarodno primerljivi, dobi
                  kredite po nižji stopnji 6, 7 ali kolikor že hočemo. Če tega vladnega amandmaja ne
                  sprejmemo, delamo še gospodarsko škodo glede na možnosti, ki jih ima Slovenija na
                  mednarodnem trgu kapitala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Repliko ima gospod Franc Avberšek.</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>Rad bi opozoril gospoda Šešerka samo to, da gre za kreditiranje in financiranje.
                  Jasno je, da bo cena tista, ki bo morala vrniti te kredite. Država pa garantira,
                  da bo dobila tako ceno, da bodo ti krediti normalno vrnjeni. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Zdaj smo tam, kjer je srce tega zakona. Bistvo vse te <q>"kolobocije"</q>
                  okoli razgradnje se zgodi v 10. členu, ko se pojavi kup denarja in ta kup denarja
                  se mora oplajati. To je zakonitost. Ko se oplaja, ga je potrebno nekam nalagati
                  itd. Vso to zgodbo že vsi poznate. Vedno se postavi vprašanje kam in kako, da bo
                  ta vrednost vsaj obstala ali pa se celo povečevala. Tu se lahko pojavi cela vrsta
                  malverzacij in cela vrsta dogodkov, ki potem lahko zadevo pripeljejo v neljube
                  vode. Osebno menim, da je edina naložba, ki je smiselna, naložba v prvorazredne
                  vrednostne papirje, kar pomeni, da se ta denar obrestuje tako, da izniči inflacijo
                  in da se zraven še nekoliko zasluži, se pravi, da se celotna glavnica sklada
                  povečuje tudi na ta račun. Že depoziti, take kot jih pozna naša država v bankah,
                  ki so obrestovani po 0,5 ali 0,6 R, pomeni v resnici izgubo za tak sklad. Depoziti
                  so lahko namreč v tem primeru tudi nevarni, sploh ker se bo ta denar v prvi fazi
                  porabil za sanacijo bank. Nekje bi kazalo zapisati, da se sredstva tega sklada ne
                  smejo rabiti za sanacijo bank. Kajti v tistem primeru bodo izrabljeni najslabši
                  depoziti. V primeru kreditiranja energetskih objektov je lahko smiselna pripomba,
                  ki jo je nakazal oziroma povedal dr. Šešerko, namreč boljše je iskati kredite
                  drugod, postavlja pa se Sloveniji problem, da izgubljamo tisto pozicijo na
                  svetovnem bančnem trgu, ki smo jo imeli kot nerazviti, ker baje počasi prehajamo
                  zaradi izredne trdnosti naše valute v razred nekoliko bolj razvitih in potem smo
                  jasno manj deležnih ugodnih kreditov svetovnih bank in pač je potrebno sredstvo
                  iskati na trgu. Trg pa je nekoliko drugačen. Zato menim, da je popolnoma
                  nepomembno, da zapišemo, da gre za kreditiranje energetskih objektov, kajti v
                  tistem hipu, ko sklad vlaga denar v vrednostne papirje, ti vrednostni papirji so
                  lahko obveznice, s katerimi država kreditira sanacijo drugih energetskih objektov.
                  Tukaj je Vlada to dobro vedela, zato se je izognila polemiki in se je enostavno
                  odločila narediti piko z depoziti. To je vsekakor za sprejeti. Kazalo bi pa
                  omejiti depozite oziroma določiti nek minimum obrestovanja, ki ga mora imeti tak
                  papir ali pa depozit za to, da se vrednost sklada ne zmanjšuje. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam na glasovanje.</p>
               <p>Na glasovanje dajem amandma k 10. členu Odbora za gospodarstvo pod točko 1.
                  Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli. Sedaj glasovanje pod točko 2 ni potrebno,
                  spremenili pa smo člen v celoti, zato tudi glasovanje o členu v celoti ni
                  potrebno. V razpravo dajem 11. člen, na katerega ni bil vložen noben amandma. Ali
                  želi kdo besedo? Ugotavljam, da ne in ga dajem na glasovanje. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen sprejeli in v razpravo dajem še 12. člen, h kateremu prav
                  tako ni bil vložen noben amandma. Ali želi kdo besedo? Ugotavljam, da ne in ga
                  dajem na glasovanje. Ugotovimo sklepčnost! <stage>(41 prisotnih.)</stage> Potrebno
                  bo treba ugotavljati sklepčnost. Prisotnost v dvorani je precej višja. Ugotovimo
                  sklepčnost! <stage>(52 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo 12. člena sprejeli in prehajam k razpravi o naslovu zakona. V
                  naslovu zakona sta bila vložena dva amandmaja. Prvi - naslov zakona se spremeni
                  tako, da se glasi: <q>"Zakon v skladu za financiranje razgradnje nuklearne elektrarne
                  Krško in za odlaganje radioaktivnih odpadkov iz NEK."</q> Predlagatelj je Odbor za
                  gospodarstvo. Pod točko 2, ime jedrska elektrarna Krško naj se nadomesti z imenom
                  nuklearna elektrarna Krško, predlagatelj je Vlada. Matično delovno telo ga ne
                  podpira, ker ima vložen amandma pod točko 1. Ali želi kdo besedo? Ugotavljam, da
                  ne in dajem amandma pod točko 1 na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli. Amandma pod točko 2 je s tem brezpredmeten,
                  naslov pa smo spremenili v celoti. S tem smo zaključili drugo obravnavo. Medtem
                  sem prejel predlog sklepa, ki ga predlaga gospa Breda Pečan in sicer proceduralni
                  sklep. Državnemu zboru predlagam sprejem sklepa, ki se glasi: tretja obravnava
                  predloga zakona o dekomisiji NEK se opravi na septembrski seji Državnega zbora.
                  Obrazložitev: glede na to, da v drugi obravnavi je amandmirani, skoraj so
                  amandmirani vsi členi predloga zakona in upoštevaje izredno obširno razpravo in
                  različnost stališč, je nesmiselno na seji, ki je že brez tega izredno zahtevna,
                  združevati obravnave zakona. In ta predlog proceduralnega sklepa dajem na
                  glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta sklep sprejeli. Imamo pa še en predlog dodatnega sklepa, po
                  katerem bi pa, še preden zaključimo to točko, v skladu s sklepom, ki smo ga
                  pravkar sprejeli, vendarle morali glasovati. Vložil ga je gospod Jožef Kopše.
                  <q>"Državni zbor Republike Slovenije nalaga Vladi Republike Slovenije, da pripravi do
                  konca leta 1994 zakon o renti zaradi posredne in neposredne škode, povzročene z
                  obstojem in obratovanjem Nuklearne elektrarne Krško"</q>. Želi kdo o tem predlogu
                  sklepa razpravljati? Gospod Jožef Kopše, izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Glede na debato o amandmaju gospoda Lapa sem poskušal še enkrat premisliti in
                  mislim, da je bil predlog ministra, gospoda dr. Tajnikarja dober, ker je priznaval
                  določeno neposredno in posredno škodo, ki nastaja ob tej elektrarni in da bi bilo
                  to potrebno na predlog gospoda Janca mogoče dati na koncu zakona z dodatnim
                  sklepom. Zato sem predlagal ta sklep in mislim, da je čisto razumljiv in
                  sprejemljiv. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne in dajem na glasovanje: <q>"Državni
                  zbor Republike Slovenije nalaga Vladi Republike Slovenije, da pripravi do konca
                  leta 1994 zakon o renti zaradi posredne in neposredne škode, povzročene z obstojem
                  in obratovanjem Nuklearne elektrarne Krško"</q>. Ali boste še razpravljali o tem?
                  Gospod Jože Lenič, izvolite.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Ob tem zakonu sem malo v
                  zadregi kljub temu, da podpiram intencijo tega sklepa. Mislim, da nek problem
                  zopet rešujemo parcialno in nesistemsko. Kljub vsemu Jedrska elektrarna Krško ni
                  edini ekološko sporen objekt. Res da je seveda sporen, vendar ni edini ekološko
                  sporen objekt. In mislim, da če se na podlagi zakona o varstvu okolja ne da
                  sistemsko vpeljati rente za odškodnine, potem bi mi rabili nek splošen zakon o
                  ekološki renti, ne pa samo ta o NEK-u. Tako, da bom poskušal pripraviti kakšen
                  amandma na ta sklep, ko ga bom seveda pisno dobil na klop.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Ne boste ga dobili pisno, glasujemo takoj. Repliko ima gospod Jožef Kopše.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, tokrat se pa ne bom dal odpraviti, potem pa predlagam
                  proceduralni sklep oziroma zahtevam, da dobim pisno ta sklep na klop.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Najprej bo imel gospod Kopše repliko, potem bomo pa glasovali o tem, da dobite to
                  pisno na klop.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Razumem kolega Leniča, vedno zna skrbeti res za vsako stotinko, kot je njegov
                  poslanski kolega rekel in ta skrb je upravičena. Celotno ekološko škodo v vsakem
                  posameznem objektu to pomeni: sedaj gremo v gradnjo cest v Sloveniji, istočasno
                  imamo ekološko škodo in veliko ekološko škodo in druge vrste škodo ob
                  termoelektrarnah obstoječih, ki jih imamo v Sloveniji. Imamo ekološko škodo zaradi
                  zajezitev vseh rečnih elektrarn, imamo ekološko škodo zaradi slabega vzdrževanja
                  hudournikov, imamo ekološko škodo zaradi mnogih stvari. Ampak danes, v tem
                  trenutku govorimo zgolj in samo o jedrski elektrarni, o enem posebnem objektu,
                  posebne vrste energije in na poseben način in posebne vrste eventualni škodi. Ta
                  škoda - jaz verjamem strokovnjakom z razliko mnogih v tem zboru, ki ni direktno
                  izmerjena. Ampak o tej škodi sem govoril pri obravnavi sklepa, katere vrste škoda
                  je. Ta regrat je svetleči ali nesvetleči, ampak čim je iz okolice jedrske
                  elektrarne, ga ne boste nikjer v Sloveniji na nobenem trgu prodali, če boste
                  zvedeli, da je iz okolice jedrske elektrarne. Tako, da smo si na jasnem. Govorimo
                  točno o tej konkretni škodi pri posebnem objektu in posebne vrste energije in
                  posebne vrste sprejemanju zakona.</p>
               <p>Zato mislim gospod Lenič, da ta parcialni sprejem je popolnoma upravičen.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Pregelj, potem pa še gospod Šešerko.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Mi smo delo v zvezi z odškodninami zaradi ekološke degradacije okolja
                  oziroma vpliva na okolje že uredili v zakonu o varstvu okolja. Žal ni še Vlada
                  izdala podzakonskih aktov, ki bi določali, kako se ugotavljajo vplivi, kriteriji
                  zagotavljajo itd. In srž problema je ta, da ni podzakonskih aktov. Zato je ta člen
                  zakona o varstvu okolja, ki to omogoča, popolnoma brezpredmeten, ker nima
                  enostavno sredstev, da bi se ga lahko uresničilo. Verjetno bi bil smisel tega
                  dodatnega sklepa v tem, da Vlada izda podzakonske akte, oziroma da odgovarja,
                  zakaj jih že ni izdala, kajti rok je potekel že marca meseca.</p>
               <p>Minister Gantar je sicer enkrat neobvezno izjavil, da ne misli spreminjati zakona
                  o varstvu okolja, ker bi s tem odprl zopet celo paleto problemov in da bo prej ali
                  slej te kriterije pripravil, žal jih še ni. Verjetno je smisel tega prvotnega
                  sklepa, da se od Vlade zahteva, da v doglednem roku, to pa je verjetno enkrat v
                  jeseni, ugledajo ti kriteriji v obliki posebne Vladne uredbe luč sveta. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Leo Šešerko. Imate repliko? Repliko ima gospod
                  Jožef Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospodu kolegu Preglju. Sklep se glasi točno in dosledno tako, ker je zgolj na tem
                  ozkem področju. Na žalost jaz tebe razumem v tem zboru, da bi rad na osnovi tega
                  in podobnega sklepa še katere druge stvari skozi spravil. Prej sem rekel, gre za
                  poseben objekt, posebno vrsto energije. Edini objekt v Sloveniji je te vrste,
                  hvala bogu in upajmo, da še nobenega takega več ne bo. Sklep se glasi, še enkrat
                  ga ponavljam in prebiram: <q>"Državni zbor Republike Slovenije nalaga Vladi Republike
                  Slovenije, da do konca leta 1994 pripravi zakon o renti zaradi posredne in
                  neposredne škode, povzročene z obstojem in obratovanjem Nuklearne elektrarne
                  Krško."</q> To je čisto specifičen sklep, ki se ne tiče drugih področij. Prosim, da to
                  razumete in ne poskušate skozi to spraviti vso drugo ekološko škodo, ker potem
                  tudi ti ljudje, ki imajo res specifične pogoje, ne morejo računati na nobeno
                  rento. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod doktor Leo Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Jaz intervencije gospoda Leniča
                  nisem razumel v tem smislu, da on nasprotuje takemu zakonu o renti za jedrsko. On
                  samo opozarja, da poleg tega bi bilo treba še sprejeti splošne rešitve glede
                  rente. Zato moram tudi sam reči, nikar tukaj ne postavljajmo napačne fronte. Treba
                  je sprejeti ta sklep, ker je zelo racionalen in treba je spodbuditi Vlado, naj
                  tudi še druge rešitve pripravi. Jaz sicer razumem težavnost Vlade pri tem, ker
                  Hegel ima zelo lep rek v vlogi, ki pravi: <q>"Tisto, kar postane vse, je nič."</q> Če
                  nekaj raztegnete, če se vse izgubi, brez vsake specifike, izgubi svoj učinek. Zato
                  predlagam, da ta sklep potrdimo, če pa gospod Lenič še nek dodatni sklep v zvezi s
                  celotno rešitvijo rente pripravi, pa ga lahko ravno tako potrdimo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Franc Avberšek, izvolite.</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>Hvala lepa. S sklepom se strinjam, ampak mislim, da je le preozek. Jaz bi na koncu
                  <q>"Jedrska elektrarna Krško"</q> zamenjal z <q>"infrastrukturnimi objekti v Republiki
                  Sloveniji"</q>. Mi moramo priti do sistemskega zakona, ker sicer bomo pri vsakem
                  objektu v težavah. Kakšno škodo doživljajo ljudje pod Golico? To ni ekološka
                  škoda. To je nekaj drugega. Cel kup takih objektov bi se dalo<gap n="..."/> Jaz mislim, da
                  bomo lahko dosegli vso to širino, ki je bila v tej razpravi podana, če namesto
                  jedrske elektrarne napišemo, in jaz predlagam to spremembo tega sklepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Imate repliko gospod Kopše, drugače se je javil gospod Janc? Gospod Kopše ima
                  repliko.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Seveda se strinjam z gospodom Avberškom, vendar mislim, da je bilo dvakrat za tem
                  pultom nekaj povedano. To je specifičen objekt, je specifična vrsta energije in je
                  specifična škoda, ki je povzročena. Druge so lahko med seboj po drugih
                  dejavnostih. Danes sprejemamo zakon, ki je temu podoben in prosim, da to
                  upoštevate. Jaz upam, da boste sprejeli sklep. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Branko Janc. Izvolite.</p>
            </sp>
            <sp who="SDZ1:JancBranko">
               <speaker>BRANKO JANC:</speaker>
               <p>Moje mnenje je, da predlog dodatnega sklepa, ki ga je predlagal gospod Kopše, ni
                  najbolj pameten. Namreč, vedno se bo našel nekdo, ki bo imel ekološke probleme,
                  kot jih imamo mi v Krškem in bomo v nedogled sprejemali neke zakone. Po moje je
                  treba ta problem rešiti sistemsko. Sistemska podlaga za rešitev tega problema je v
                  78. členu zakona o varstvu okolja in jaz predlagam dodatni sklep, da Vlada do
                  septembrske seje pripravi podzakonski akt v skladu z 78. členom zakona o</p>
               <p>varstvu okolja. V kolikor ta podzakonski akt ne bo ustrezen, je še vedno možnost
                  tega zbora, da ustrezno predlaga dodatne sklepe. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ta sklep je tudi že vložen v pisni obliki. Želi še kdo besedo?</p>
               <p>Na glasovanje dajem proceduralni predlog gospoda Leniča, da se najprej sklepi, ki
                  so vloženi, razmnožijo. Ugotovimo sklepčnost! Ta predlog je umaknjen, torej o njem
                  ne bomo glasovali, zato dajem na glasovanje predlog sklepa gospoda Jožefa Kopšeta,
                  ki se glasi: <q>"Državni zbor Republike Slovenije nalaga Vladi Republike Slovenije,
                  da do konca leta 1994 pripravi zakon o renti zaradi posredne in neposredne škode,
                  povzročene z obstojem in obratovanjem Nuklearne elektrarne Krško."</q> Ugotovimo
                  sklepčnost! <stage>(61 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da je sklep sprejet. S tem je verjetno vaš predlog, gospod Janc,
                  umaknjen. <stage>(Ne.)</stage> Dobro.</p>
               <p>Potem dajem na glasovanje še drugi sklep, ki se glasi: <q>"Vlada naj do septembrske
                  seje pripravi podzakonski akt v skladu z 78. členom zakona o varstvu okolja."</q></p>
               <p>Ugotovimo sklepčnost! Svoj glas bo obrazložil gospod Jožef Kopše. Izvolite.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Glasoval bom za ta sklep, vendar prosim predlagatelja, če je možno, da spremeni
                  samo s tem dodatkom: <q>"razen zakonov, ki že obravnavajo posamezne odškodnine"</q>, kot
                  je bil prej sprejeti sklep.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam da ne in dajem ta sklep
                  na glasovanje. <stage>(Prosim za mir v dvorani.)</stage> Ugotovimo sklepčnost!
                     <stage>(60 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta sklep sprejeli.</p>
               <p>S tem zaključujem to točko dnevnega reda. Moramo še sprejeti, kdo pripravi zakon
                  za tretjo obravnavo.</p>
               <p><q>"Predlagatelj pripravi zakon za tretjo obravnavo"</q>, je predlog sklepa, ki ga dajem
                  na glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta sklep sprejeli.</p>
               <p>S tem zaključujem to točko dnevnega reda in tudi današnje zasedanje Državnega
                  zbora.</p>
            </sp>
            <stage type="time">(SEJA JE BILA PREKINJENA 20. JULIJA 1994 OB 18.50 URI IN</stage>
         </div>
      </body>
   </text>
</TEI>