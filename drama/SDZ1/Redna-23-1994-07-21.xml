<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-23-1994-07-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8A39FE5CA69B179BC1257832004838EF</idno>
               <idno type="URI">8A39FE5CA69B179BC1257832004838EF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-23-1994-07-21.DZ" n="23">
               <name>Redna</name>
               <date when="1994-07-21"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-23-1994-07-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 21. JULIJA 1994 OB 10.10 URI.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice poslanke, kolegi poslanci, gospe in gospodje! Pričenjam
                  nadaljevanje 23. seje Državnega zbora Republike Slovenije. Obveščen sem, da so
                  zadržani in se današnje seje ne ne morejo udeležiti naslednji poslanci: Zoran
                  Thaler, Vladimir Topler in Vitodrag Pukl za popoldanski del seje.</p>
               <p>Prosim, da ugotovimo prisotnost v dvorani. <stage>(45 prisotnih.)</stage> Prosim,
                  da ponovno ugotovimo prisotnost. Ugotavljam, da je navzočih 55 poslank in
                  poslancev, tako je zbor sklepčen in lahko dela in odloča. Na to sejo sem vabil
                  predstavnike Vlade Republike Slovenije in jih lepo pozdravljam.</p>
               <p>Današnje nadaljevanje 23. seje bomo pričeli z 12. točko dnevnega reda - tretjo
                  obravnavo predloga zakona o spremembah in dopolnitvah zakona o slovenskem
                  odškodninskem skladu, nadaljevali z 20. točko - s tretjo obravnavo predloga zakona
                  o Agenciji Republike Slovenije za plačilni promet, nadziranje in informiranje; za
                  tem prešli na 28. točko dnevnega reda - predlog obrtnega zakona ter preskočili na
                  32. točko, ker vmesne smo že opravili in nadaljevali po dnevnem redu kot je
                  predviden.</p>
               <p>Prehajamo na <title>12. TOČKO DNEVNEGA REDA - TRETJA OBRAVNAVA ZAKONA O SPREMEMBAH
                     IN DOPOLNITVAH ZAKONA O SLOVENSKEM ODŠKODNINSKEM SKLADU</title>.</p>
               <p>Ta zakon obravnavamo po hitrem postopku, po opravljeni drugi obravnavi. Znotraj
                  hitrega postopka so bili vloženi na amandmirane člene v drugi obravnavi amandmaji.
                  Pregled amandmajev z datumom 21.7.1994 ste prejeli na klop. Imamo amandma na 3.
                  člen in na 6. člen. V obravnavo dajem amandma k 3. členu.</p>
               <p>Prvi amandma: V 3. členu se doda nov drugi odstavek, ki se glasi: doda se nov 7.č
                  člen, ki se glasi: "Za obveznice, ki jih upravičenec prejme, ker ni imel možnosti
                  izbire med različnimi oblikami odškodnine v smislu 42. in 43. člena zakona o
                  denacionalizaciji <stage>(Ur. list RS št. 27/91)</stage>, jamči Republika
                  Slovenija.</p>
               <p>Jamstvo Republike Slovenije za obveznice ugotovi sklad ob izročitvi obveznice
                  upravičencu.</p>
               <p>Jamstvo Republike Slovenije mora biti razvidno iz obveznice." Predlagatelj
                  poslanska skupina SKD, Ignac Polajnar.</p>
               <p>Drugi amandma: v prvem odstavku 7.b člena se besede <q>"do 1.1.2005"</q>, nadomestijo z
                  besedami <q>"do 1.1.1998"</q>. Predlagatelj poslanska skupina SLS, prvi podpisani Janez
                  Podobnik.</p>
               <p>Tretji amandma: Doda se nov drugi odstavek 7.b člena, ki se glasi: <q>"Obresti od
                  izdanih obveznic se obračunavajo od 1.1.1995 dalje, ne glede na dan pravnomočnosti
                  odločbe, s katero je bilo odločeno o odškodnini. Sedanji drugi odstavek postane
                  tretji odstavek."</q> Predlagatelj poslanska skupina SLS, prvi podpisani Janez
                  Podobnik. Želi kdo razpravljati? Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Podpiram tudi prvi amandma k 3. členu, ki ga vlaga poslanska
                  skupina SKD. Ugovor, češ, da bi se v primeru jamstva Republike Slovenije veliko
                  upravičencev odločalo raje za obveznice Sklada kot pa za to, da dobijo vrnjene
                  stvari v naravi, ne drži, ker je ta amandma tako zapisan, da je jamstvo samo za
                  tiste, ki ne morejo izkoristi take možnosti, da bi dobili stvari vrnjene v naravi,
                  ne pa za tiste, ki tako možnost imajo, pa jo eventualno zavrnejo.</p>
               <p>Ponovno smo vložili amandma, ki skrajša ta rok za vračanje glavnice na 1.1.1998 in
                  ne na 2005. Utemeljitev smo podali že včeraj pri drugi obravnavi in ostaja ista.
                  Menim še vedno, da je utemeljena.</p>
               <p>Prav tako tretji amandma, kjer bo v nasprotnem primeru zakon dejansko sporen, če
                  bi namreč začetek obračunavanja obresti na izdane obveznice bil odvisen od tega,
                  kdaj so te obveznice izdane, ker bodo lahko v bistveno različnem času.</p>
               <p>Posebej bi rad opozoril na drugi amandma k 6. členu, za katerega mi ni povsem
                  razumljivo, zakaj je bil zavrnjen. Govori o tem, da Sklad ni zavezanec za plačilo
                  davka na dobiček pravnih oseb. Veliko smo govorili o tem, da bo Sklad težko zbral
                  potreben kapital, da bi pokrival svoje obveznosti. Gre za Sklad, ki je povsem v
                  lasti države in je zaradi tega nelogično, da je bil tudi zavezanec za dobiček.
                  Menim, da vsaj v tem primeru ni nobenega razloga, da tega amandmaja ne bi
                  podprli.</p>
               <p>Upam, da bodo ti amandmaji pri tretji obravnavi sprejeti. Naša poslanska skupina
                  podpira tudi amandma, ki ga je vložila skupina poslancev s prvim podpisanim
                  Janezom Kopačem. Mislim, da je tudi ta smotrn. Skratka, glasovali bomo za vse
                  predlagane amandmaje. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Državni sekretar, gospod Rop.</p>
            </sp>
            <sp who="SDZ1:RopTone">
               <speaker>MAG. TONE ROP:</speaker>
               <p>Spoštovani poslanci! Rad bi poudaril in to ponovno poudarjam, da so prvi trije
                  amandmaji z vidika predloga Vlade nesprejemljivi in sicer zato, ker ne
                  zagotavljajo redno izplačevanje, servisiranje vseh obveznosti Slovenskega
                  odškodninskega sklada, poleg tega pa menim, da je ta amandma k 7.č členu nejasen
                  in bo pravzaprav povzročil veliko problemov v praksi, kajti sklad ne bo pravzaprav
                  mogel točno vedeti, kdaj da in kdaj ne da svoje jamstvo oziroma sklad bo tisti, ki
                  bo odločal, kdaj bo država dala jamstvo in verjetno bi bilo minimalno, ker bi bilo
                  treba ob takšnem členu seveda vsaj dati napotek, da se predpiše podrobnejša
                  navodila v zvezi s tem, kako se sklad v teh primerih odloča. Namreč, ne bo vedno
                  jasno, kdaj so upravičenci resnično izkoristili svojo možnost, da bi dobili
                  povračilo do tistega, do česar so upravičeni v drugih oblikah in ne v obveznicah.
                  Tudi ne bo vedno jasno, ali je v ozadju morda dogovor, dogovor med zavezanci in
                  upravičenci. Praksa namreč kaže, da se dostikrat zavezanci in upravičenci med
                  seboj lahko tudi dogovorijo oziroma jim je v skupnem interesu, da obveznost, ki jo
                  implicitno tukaj seveda sprejema država, prevalijo na Slovenski odškodninski sklad
                  in tukaj se Slovenski odškodninski sklad potem pojavlja kot stranka v sporu in
                  poskuša doseči, da se seveda minimizira javni dolg iz tega naslova. Tako, da bo
                  pravzaprav ta 7.č člen, v kolikor bo sprejet, povzročil veliko negotovosti in pa
                  tudi sporov v praksi.</p>
               <p>Opozarjam tudi na drugi amandma k tretjemu členu. Tudi ta, bi rekel, je lahko
                  problematičen predvsem z vidika servisiranja obveznosti, ker skrajšuje dobo
                  oziroma isti rok, po katerem naj bi začeli izplačevati obveznosti in za katerega
                  smo rekli, da ga vežemo na izkušnje in pa tisto, kar smo videli tudi pri Nemčiji
                  oziroma v Nemčiji.</p>
               <p>Posebej bi seveda opozoril tudi na tretji amandma k temu 3. členu, ki govori o
                  tem, da se doda novi 7.b člen. Ta govori o tem, da se obresti od izdanih obveznic
                  izračunavajo od 01.01.1995 dalje, ne glede na dan pravnomočnosti odločbe. To
                  seveda pomeni, da se od tega datuma naprej naglo začno povečevati obveznosti
                  Slovenskega odškodninskega sklada in se naglo začne povečevati tudi javni dolg v
                  Sloveniji. V kolikor predpostavimo, da je ta javni dolg iz tega naslova približno
                  velik 3 milijarde nemških mark, to pomeni letno ob 6% obrestni meri 180 milijonov
                  mark večje obveznosti ne glede na to ali so pravnomočne ali niso pravnomočne
                  odločbe. Tako, da se pravzaprav te obveznosti začno zelo naglo in hitro povečevati
                  in seveda bo to tako in nemudoma udarilo Slovenski odškodninski sklad in pa
                  njegova likvidna sredstva, posebej še, ker smo pa določili krajši rok za
                  izplačevanje obresti. Kar se pa tiče amandmajev k 6. členu, bi pa rekel, da
                  posebej seveda podpiram tisti amandma, ki govori o tem, da so seveda oni dolžni
                  obvestiti oziroma, da je pred vpisom v sodni register potrebno zagotoviti
                  potrdilo, da so obveznosti plače. Tako, da je pravzaprav ta amandma k 6. členu, pa
                  bi rekel sprejemljiv. Toliko. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod predsedujoči! Spoštovani! Mislim, da moramo vse amandmaje k 3.
                  členu podpreti. Prvega iz razloga, ker je to res minimalno število tistih, in
                  včeraj smo že ugotavljali, da so tisti, ki se jim ne more v naravi vračati tisto,
                  kar jim je bilo odvzeto. Se pravi, tu ne bo nikakršne manipulacije, o kateri je
                  govoril gospod državni sekretar, ker ima odškodninski sklad obvezo, da se čim več
                  vrne v naravi, tistim, ki se jim dejansko v naravi ne da vrniti, da se mu vrne v
                  taki obliki, z obveznicami, za katere jamči država. Jaz ne vem, zakaj je tako
                  upiranje po eni strani, če pa vsi parametri kažejo, da je naše gospodarstvo v
                  vzponu, da je denar zagotovljen. Zakaj se temu upiramo, če resno mislimo to, kar
                  govorimo. Če resno misli predsednik Vlade, da smo dosegli dno, da sedaj gremo v
                  boljše čase. To pomeni tudi večjo možnost denarja in osnove, o kateri je govoril
                  gospod državni sekretar; da je mogoče ne bo, jaz mislim, da bo. To je samo za en
                  manjši del, če upoštevamo dejstvo - da še enkrat ponovim - da se čim več vrne v
                  naravi.</p>
               <p>Drugi amandma govori o skrajšanju oziroma približevanju začetka odplačevanja
                  osnovne obveze.</p>
               <p>Naj še enkrat ponovim, da je za vse ostale, ki niso v tistem delu, ki se jim
                  obvezno ne more vrniti v naravi, da je pa le prav, da se tista skrb, da sklad ne
                  bo mogel - tako kot malo čudno včasih govori, naj mi državni sekretar ne zameri -
                  je možnost, da bo plačano za daljši rok; drugič pa ne ve, če bo možno. Ne vem, kaj
                  se bo s skladom zgodilo, ne vem, kaj se bo s skladom dogajalo, pa je garant, da se
                  nekoliko približa ta doba od začetka odplačevanja dejanskega dolga, ne
                  obresti.</p>
               <p>Zato podpiram te amandmaje. Jaz mislim, če smo pravna država - vsi trdimo, da smo
                  pravna država - dajmo zadeve reševati na pravni način in dajmo jih res reševati,
                  ne pa govoriti velike besede, da smo pravna, da bomo vse<gap n="..."/> jaz ne vem kdaj bomo,
                  če bomo. Zato se lotimo danes in dajmo te amandmaje sprejeti. To je res minimum.
                  To je vse ukleščeno od vseh tistih zahtev, ki so bile mogoče pretirane in vse
                  tiste obrambe države. Mislim, da je to dejansko konsenz in predlagam, da to
                  sprejmemo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Rupel.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Pravkar je gospod
                  Geržina govoril o pravni državi. Te besede oziroma ta izraz razumem kot drugo
                  besedo za red v državi. Moram reči, da poleg tega, da si želim red v državi, si
                  želim tudi red v parlamentu in v vladajoči koaliciji. Moram reči, da ne morem kot
                  član Liberalne demokracije Slovenije ugovarjati amandmajem gospoda Podobnika, zdi
                  se mi pa neverjetno, da vladna stranka - Slovenski krščanski demokrati vlagajo
                  amandma, za katerega Vlada pravi, da mu nasprotuje. To je nekaj nemogočega, da si
                  vladne stranke med seboj nasprotujejo in predlagam, da se sestaneta kluba
                  Slovenskih krščanskih demokratov in Liberalne demokracije Slovenije in uskladita
                  to točko. Nemogoče je, da se ta parlament obnaša tako kot se obnaša, da krščanskih
                  demokrati kot vladna koalicijska stranka nasprotuje Vladi, Vlada pa spodbija
                  krščanske demokrate. Ne vem, ali je to mogoče v kakršnem koli normalnem
                  civiliziranem parlamentu. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Rejc. Če želite 5 minut, da se pogovorite, ker že dolgo časa nismo bili
                  skupaj, vam dam, sicer pa prosim, da poslušate.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Prav je, da smo kdaj pa kdaj poučeni,
                  vendar bi jaz raje videl, da bi nas kdo drug poučeval, ne pa gospod Dimitrij. Gre
                  se za to, da je naše stališče bilo nedvoumno vedno eno in isto in enako. Red je
                  red, pravna država pa pomeni tudi pravi odnos do nekih stvari, ki jih je ta ali pa
                  prejšnja država storila. To se pravi, poprava krivic, kar to je, je seveda ta
                  osnovni elementarni odnos. Za to smo se vedno zavzemali, za to se bomo zavzemali,
                  kjerkoli bomo in kakorkoli se bomo že imenovali. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Govor iz klopi.)</stage> To je treba
                  predlagati drugje, ne pa tukaj v parlamentu. Gospod Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Gospod predsedujoči! Predlagam pol ure pavze in prosim gospoda Polajnarja, da se
                  udeleži seje našega kluba in obrazloži stališče SKD.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Odrejam 30 minutni odmor. Ob 11.05 nadaljujemo.</p>
            </sp>
            <stage type="time">(Seja je bila prekinjena ob 10.30 uri in se je nadaljevala ob 11.09
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ugotovimo prisotnost! <stage>(44 prisotnih.)</stage></p>
               <p>Ugotovimo prisotnost! <stage>(71 prisotnih.)</stage> Predvidevam, da smo prej
                  prekinili pri obravnavi amandmaja k 3. členu. Želi še kdo besedo? Gospod
                  Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa gospod predsedujoči. V tem sestanku, ki smo ga imeli, žal nismo prišli
                  do neke rešitve, ki bi bila popolno v čast koaliciji in načinu dela, kot bi ga
                  veljalo uveljavljati v parlamentarnih demokracijah, kjer so različne pogodbe in
                  aneksi k pogodbam podpisani.</p>
               <p>Rad bi povedal, da žal v korist oškodovancev ne gre drugače, kot da poskušamo ta
                  zakon speljati do konca. Ker če bi sprejeli predlog, da se ga umakne in išče druge
                  rešitve, potem bi bilo to predvsem na škodo ljudi, ki zahtevajo odškodnine, tako
                  da velikega časa za usklajevanje ni, čeprav ocenjujemo, da je del teh amandmajev
                  narejen tako, da ta zakon odmika oziroma ga poskuša odmakniti in poskuša odmakniti
                  reševanje teh problemov.</p>
               <p>Tisto, kar upamo, da bodo gospodje in gospe iz krščanske demokracije glede na
                  stališče ministrov v Vladi, ki je bilo, bom rekel, nesporno na tem, kar govori
                  tukaj gospod Rop, naredili, da ne bodo podprli tistih amandmajev, ki posledično
                  pomenijo rušenje proračuna. To sta drugi in tretji amandma, ki ga je podpisala
                  SLS.</p>
               <p>Bilo bi spodobno, če bi koalicijske stranke ne podpirale amandmajev, ki jih vlaga
                  opozicija. To je tisto kar velja tukaj sporočiti in kar bo seveda sprožilo
                  privoščljiv smeh opozicijskih poslancev, ampak prav nam je tako. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Mislim, da je tisti del, ki ga je
                  gospod Jože Školč povedal, ko je pravi, da je treba to zadevo rešiti v prid
                  oškodovancem, gotovo temeljni in pomemben. Nekatere stvari je omenjal, ki zadevajo
                  prihodnost bodočih koalicij, vendar danes smo danes, smo tega julija, ki se že
                  skoraj poslavlja in mislim, da je prav, da se zadeva razreši.</p>
               <p>Zdaj, če se že govori o tem, kako se kdo v Vladi izjasnjuje, bi potem kazalo tudi
                  pri vseh ostalih stvareh povedati, tako da smo bolj informirani kaj se v Vladi
                  dogaja, ne samo, da pride od Vlade. Ker, to da pride od Vlade, poznamo kako to
                  izgleda. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen, gospod Podobnik, gospod Pregelj.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Ena replika. Samo očitno je gospod Školč našel neko novo teorijo
                  v vlogi opozicije v parlamentarnem sistemu. Tu naj bi sedela zaradi tega, da je
                  videz demokracije, sicer pa po njegovem naj bi koalicija naprej a'priori zavračala
                  vse predloge opozicije. Torej, ne glede na to, ali so dobri, ali so slabi. To je v
                  vsakem primeru zanimiva inovacija za parlamentarne demokracije in morda bo gospod
                  Školč deležen aplavza še kot, ne samo v svoji stranki, če bodo to inovacijo
                  sprejeli, ne glede na to, seveda bo opozicija v tem parlamentu dajala predloge
                  amandmajev in si še vedno prizadeva, da je pridobila za te predloge tudi vsaj
                  tiste poslance, ali stranke koalicije, ki na te stvari morda le drugače gledajo,
                  kot gospod Školč. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Gospodu Zagožnu. Opoziciji seveda vse najboljše. Jaz sem govoril o koaliciji; o
                  tem je nek nesporazum med nama in o težavah, ki funkcionirajo v koaliciji. Žal za
                  predloge, ki ste jih tokrat predlagali vi, ni argumentov oziroma da rečem drugače,
                  ni virov sredstev, da bi lahko ta dva amandmaja sprejeli. Drugače se mi zdi, da o
                  tistem, kar sem govoril ni bilo nič, kar bi delalo opozicijo za nepotrebno ali ne
                  vem kaj. Nenazadnje sem v opoziciji dalj časa kot vi v tem parlamentu in upam si
                  reči tudi drugače. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! To zadnje, kar je sedaj gospod Školč povedal, sigurno ne drži. Sploh
                  ni problem ne opozicija ne koalicija tukaj v tem problemu. Problem je resnično v
                  obveznostih države do oškodovancev, o garanciji države, da bodo te obveznice imele
                  v resnici kritje, oziroma da bodo prestavljale določeno vrednost in tukaj jasno,
                  ko liberalni blok ugotovi, da nima dovolj svojega interesa začne delo zavirati. To
                  je to dejstvo. In na koncu se vedno izkaže, da vedno se lahko uporabi javni dolg
                  in sredstva proračuna za bilo katero sanacijo zavoženega gospodarstva, čeprav bi
                  mogoče bila celo likvidacija včasih bolj upravičena, nikakor pa nikoli ni
                  pripravljenosti poravnati tiste krivice, ki so bile storjene določenemu delu
                  slovenskih državljanov v preteklosti. Ta dilema je tukaj očitno nerazrešljiva in
                  odloča vedno tisti glas več ali manj, ki se takrat v parlamentu trenutno nahaja.
                  In v resnici je tukaj</p>
               <p>izredno hudo, ker se ne moremo enkrat končno dogovoriti na eni stopnji konsenza,
                  da imajo čisto zares vse kategorije državljanov enake pravice do državnega
                  denarja, sploh tiste kategorije, ki so bile oškodovane. Zato menim, da je celotna
                  igra, ki se je sedaj odvila na tej seji, v resnici nepotrebna, ker se samo
                  zamegljuje tisto bistveno ozadje, ki za tem stoji. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage> Razpravo zaključujem in
                  prehajamo na glasovanje o amandmajih k 3. členu. Na glasovanje dajem najprej prvi
                  amandma. Ugotovimo sklepčnost! <stage>(78 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(40
                     poslancev.)</stage></p>
               <p>Ugotavljam, da prvi amandma ni sprejet.  </p>
               <p>Na glasovanje dajem amandma pod številko 2. Ali imate proceduralno? Ali je
                  obrazložitev glasu? Obrazložitev glasu, gospod dr. Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Podprl bom tudi naslednje amandmaje, tako kot sem tega prvega. Očitno pa se je že
                  pri prvem pokazalo, kaj veljajo koalicijski dogovori. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Na glasovanje dajem amandma pod številko 2.</p>
               <p>Ugotovimo sklepčnost! <stage>(78 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(42
                     poslancev.)</stage></p>
               <p>Ugotavljam, da amandma pod število 2 ni sprejet.</p>
               <p>Na glasovanje dajem amandma pod številko 3. Ugotovimo sklepčnost! <stage>(73
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(43
                     poslancev.)</stage></p>
               <p>Ugotavljam, da amandma pod številko 3 ni sprejet.</p>
               <p>V obravnavo dajem amandmaja k 6. členu. Amandma pod številko ena. <q>"Za 6. členom se
                  doda nov 6.a člen, ki se glasi: za prvim odstavkom 10. člena se doda drugi
                  odstavek, ki se glasi: Zavezanci iz prvega odstavka tega člena so dolžni prijavi
                  za vpis v sodni register priložiti potrdilo Slovenskega odškodninskega sklada, da
                  so dajatve po tem zakonu v višini 10% plačane. "</q>Predlagatelj skupina poslancev.
                  Prvopodpisani je Janez Kopač.</p>
               <p>Amandma pod številko 2 k 6. členu. <q>"Za 6. členom se doda novi 6.a člen, ki se
                  glasi: v 18. členu se doda nov prvi odstavek, ki se glasi: "</q>Sklad ni zavezanec za
                  plačilo davka na dobiček pravnih oseb. Dosedanji prvi in drugi odstavek postaneta
                  drugi in tretji odstavek." Predlagatelj poslanska skupina Slovenske ljudske
                  stranke. Prvopodpisani je Janez Podobnik.</p>
               <p>Želi kdo besedo? <stage>(Nihče.)</stage></p>
               <p>Na glasovanje dajem amandma pod številko 1 k 6. členu. Ugotovimo sklepčnost!
                     <stage>(77 prisotnih.)</stage></p>
               <p>Kdo je za? <stage>(70 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma pod številko 1 sprejet.</p>
               <p>Na glasovanje dajem amandma pod številko 2 k 6. členu. Ugotovimo sklepčnost!
                     <stage>(76 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(42
                     poslancev.)</stage></p>
               <p>Ugotavljam, da amandma pod številko 2 k 6. členu ni sprejet.</p>
               <p>S tem smo sprejemanje amandmajev zaključili in na glasovanje dajem predlog zakona
                  v celoti.</p>
               <p>Gospod Pregelj hoče obrazložiti svoj glas.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glasoval bom proti, ker menim, da tak zakon v resnici ne bo bistveno
                  pripomogel k razreševanju problematike v zvezi z odškodninskim skladom. Tudi
                  menim, da je to glasovanje, ki je bilo sedaj pri amandmajih v tretji obravnavi
                  izkazano, jasno pokazalo, kakšna so razmerja v tej družbi oziroma v tem parlamentu
                  in da gre v resnici za izredno minimalne razlike, ampak ravno toliko je razlike,
                  da vedno prevlada koalicijska struja oziroma tista struja, ki zahteva, da se
                  ohranijo taka razmerja v družbi kot so veljala zadnjih 30 let. Tu je bistvo spora.
                  In potem bodo kakršnakoli vaša pozivanja na konstruktivno sodelovanje, na skrb za
                  gospodarski napredek in vse ostalo, kar sodi zraven, v resnici ene vrste
                  hinavščina, kajti niste voljni pristati na nekakšne temeljne pogoje konsenza v
                  tako delikatnih zadevah, kot so odškodnine določenim oškodovancem v določeni
                  družbi. Zato menim, da je boljše, da take spremembe ni, ker je nepravična in
                  hkrati je tudi glasovanje ravno pri zadnjem amandmaju pokazalo, da v resnici tudi
                  vaš lasten koncept podirate. Kolikokrat ste bili na poziciji, da je pač
                  nesmiselno, da država sama sebi izračuna določeno dajatev. Sedaj ste ravno to
                  sugestijo, ki smo jo v obliki amandmaja podali, enostavno gladko prešli. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Najprej gospod Polajnar, potem pa gospod Kopač.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Spoštovane poslanke in poslanci! Upali smo, da bo vendarle vsaj nekaj
                  vtisov, ker je bilo tukaj v obliki amandmajev sprejeto. Ni šlo toliko samo za
                  višino denarja, ki bi ga morala država prispevati. Šlo je navsezadnje tudi za
                  simbolično gesto, ali je ta Državni zbor sploh voljan v resnici začeti nekoliko
                  bolj odločno popravljati krivice preteklih desetletij. Na žalost smo sedaj dobili
                  zakon brez tega amandmaja in naša poslanska skupina zahteva polurni odmor, da se
                  bomo posvetovali, kako bomo glasovali o tem zakonu. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Odrejam 30 minut odmora. Nadaljujemo ob 12. uri.</p>
            </sp>
            <stage type="time">(Seja je bila prekinjena ob 11.27 uri in se je nadaljevala ob 12.05
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Prosim, ugotovimo prisotnost.</p>
               <p>Ugotovimo sklepčnost! <stage>(59 prisotnih.)</stage> Sejo smo prekinili pred
                  glasovanjem o zakonu. Ali želi kdo obrazložiti svoj glas? Gospod Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa, gospod predsedujoči, spoštovane poslanke in poslanci! V poslanski
                  skupini smo se pogovarjali. Ugotovili smo, da zdaj dobivamo zakon, ki v bistvu ne
                  pripomore k temu, da bi se denacionalizacija dosledno izvajala. Zato se seveda s
                  spremembami, kakršne so zdaj predlagane, ne strinjamo, saj po našem prepričanju
                  poslabšujejo položaj oškodovancev. In še enkrat poudarjam, kar sem povedal že tudi
                  prej; v imenu poslanske skupine govorim. Ne razumemo, da ni niti simbolične
                  pripravljenosti za spremembe, ki bi pospešile to popravo krivic, o kateri zadnje
                  čase vsi veliko govorimo, ki jih je povzročil komunistični režim, saj se pravice
                  oškodovancev prenašajo tudi v naslednje tisočletje, zato zakona ne moremo
                  podpreti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali želi še kdo obrazložiti svoj glas? Gospod Omerza.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Hvala. Če bi bili sprejeti amandmaji Slovenske ljudske stranke in Slovenskih
                  krščanskih demokratov, ki so bili gotovo dobronamerni, ali po svojih dejanskih,
                  velikanskih in neznosno velikih gmotnih posledicah - gre namreč za desetine,
                  desetine milijard tolarjev slovenskih davkoplačevalcev, pomenili zastoj v razvoju
                  slovenske države, uničili tisoče obstoječih delovnih mest zaradi negospodarnega
                  prelivanja ogromnih proračunskih sredstev iz materialne proizvodnje v zasebno
                  porabo, lahko tudi v tujino, uničile materialne in tudi duhovne perspektive tisoče
                  in tisoče mladih družin delavcev, kmetov, izobražencev, skratka vseh stanov in
                  poklicev slovenske družbe. Zato sem vesel, da je razmerje sil v slovenskem
                  parlamentu takšno, da je preko zavrnitve teh narodno-gospodarsko uničujočih
                  amandmajev sedaj zakon optimalen, ker mislim, da predstavlja ustrezno ravnotežje
                  med krivicami in materialnimi možnostmi mlade, ne preveč premožne slovenske
                  države.</p>
               <p>Lahko smo ponosni, da mnoge bogatejše, močnejše in razvitejše države namenjajo v
                  materialnem in moralnem smislu, popravi krivic mnogo manj sredstev in pozornosti,
                  kot to počenja mlada slovenska država in mlada slovenska demokracija. Zato bom
                  glasoval za ta zakon.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! To je že malo komično. Tam gor sem slišal opazke, češ,
                  reinkarnacija Kardelja - skoraj se moram s tem strinjati.</p>
               <p>Ne glede na to, zavrnili bomo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Prosim, tišina. Gospod Omerza je glasoval v imenu Krščanskih demokratov.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Glasovali bomo proti temu zakonu, najbrž brez upanja, da bi dobili večino, pač pa
                  z upanjem, da se bo tudi sestava tega parlamenta kdaj spremenila in da bo
                  sprejemal ne samo bolj modre, ampak tudi bolj pravične odločitve, kot to zdaj
                  dela.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Rejc. Obrazlagamo svoje glasove.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Glasoval ne bom za te spremembe in
                  dopolnitve zakona o odškodninskem skladu, vendar bi to povedal, da smo slovensko
                  državo zatolkli, ali pa so jo zatolkli leta 1945, ko so nacionalizirali, se pravi,
                  to je tisto, ko je bila zatolčena in od tedaj se pobiramo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Spoštovani! Zelo sem razočaran. Poslanska skupina socialdemokratov bi
                  glasovala proti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Nihče.)</stage> Zato
                  prehajamo na glasovanje. Na glasovanje dajem predlog zakona o spremembah in
                  dopolnitvah zakona o Slovenskem odškodninskem skladu. Ugotovimo sklepčnost!
                     <stage>(73 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da je zakon o spremembah in dopolnitvah zakona o Slovenskem
                  odškodninskem skladu sprejet. S tem zaključujem to točko dnevnega reda.</p>
               <p>Prehajamo na <title>20. TOČKO DNEVNEGA REDA - NA TRETJO OBRAVNAVO PREDLOGA ZAKONA
                     O AGENCIJI REPUBLIKE SLOVENIJE ZA PLAČILNI PROMET, NADZIRANJE IN
                     INFORMIRANJE</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  besedo predstavnik Vlade? <stage>(Ne.)</stage> Predlog zakona je obravnaval Odbor
                  za finance in kreditno monetarno politiko kot matično delovno telo. Želi
                  poročevalec odbora besedo? Gospod Kopač ima besedo.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Predlog zakona je zakon dvojček z včeraj sprejetim predlogom zakona o
                  računskem sodišču. Odbor ga je obravnaval mnogokrat. Prvič 15. julija lansko leto,
                  ker je imel še drug naslov. Imel je naslov <q>"Predlog zakona o spremembah in
                  dopolnitvah zakona o SDK"</q>. Že takrat je bilo na odboru precej polemično okrog tega
                  zakona predvsem zaradi pripomb predstavnikov SDK in odbor je njihove pripombe
                  večinoma sprejel in potem sta tudi na podlagi stališč odbora, takratnih stališč,
                  predstavnik Vlade minister Gaspari in predstavnik vodstva SDK, torej generalna
                  direktorica gospa Romana Logar, sta 03.08. lansko leto podpisala dogovor o
                  preoblikovanju SDK. Predlog zakona je bil potem skozi prvo, drugo in tretjo
                  obravnavo pripravljen v okviru tega dogovora in v to zgodovino, ki se seveda tudi
                  tiče razprave na seji odbora, sem šel zato, da sem, da lahko rečem, da je odbor
                  tudi pri svoji tretji obravnavi predloga zakona ravnal v duhu tega dogovora, ki je
                  takrat seveda nastal na podlagi razprave na seji odbora.</p>
               <p>Odbor je podprl amandmaje Vlade k vrsti členov, ki so uskladitvene narave zaradi
                  sprejetih amandmajev v drugi obravnavi in mislim, da na noben način niso
                  polemični. Poleg tega pa je predlagal nekaj svojih amandmajev, od katerih sta dva
                  doživela nekaj javne polemike v medijih v teh dneh, in če mi dovolite, bi ta dva
                  natančneje pojasnil.</p>
               <p>Prvo je amandma k 63. členu zakona, ki govori o sestavi sveta SDK. Na odboru, kjer
                  je bila vedno podprta zahteva, da eno od štirih delovnih področji agencije, torej
                  delovno področje z imenom revizija lastninskega preoblikovanja podjetij, ostane
                  pod nadzorom Državnega zbora. Odbor je na podlagi tega kot v podporo temu
                  predlagal tudi v svetu SDK več predstavnikov Državnega zbora, kot je bilo to
                  prvotno predvideno glede na vladni predlog zakona, pripravljenega in za drugo in
                  za tretjo obravnavo.</p>
               <p>Po drugi strani smo v sestavo sveta še nekoliko posegli, in to tako, da smo
                  predvideli za posamezne druge institucije, ki so predlagatelji članov sveta
                  Agencije kot upravnega organa agencije, odvzeli posamezne člane na škodo tega, da
                  je predstavnikov Državnega zbora več.</p>
               <p>Drugi amandma je amandma k 72. členu, ki predvideva ponovno odločanje o potrditvi
                  vodilnih delavcev SDK in ta amandma naj se tukaj, dovolite mi, da javno zatrdim, v
                  nasprotju s tistim, kar ste včeraj lahko prebrali v pismu našemu predsedniku
                  Državnega zbora, nanaša izključno na te vodilne delavce, na noben način pa ne na
                  druge pooblaščene delavce, torej na inšpektorje, 300 jih je po številu in še več
                  in podobno, kar je bilo v tistem pismu zapisano. Lahko rečem, da je bil amandma
                  odbora na ta način neresnično prikazan oziroma tolmačen. Povzročil je določen
                  nemir, kar je upravičeno, vendar menim, da vsebina ne opravičuje nemira,
                  opravičuje ga pa neresnično prikazovanje vsebine amandmaja.</p>
               <p>Odbor je predvidel, da bo svet agencije zaživel v določenih rokih po uveljavitvi
                  tega zakona. Ni pa predvidel tega, da bi se datumsko pokrivalo prenehanje
                  določenega načina delovanja obstoječega SDK-ja z začetkom delovanja računskega
                  sodišča, kar je resnici na ljubo, sedaj ko sem šel gledati nazaj tisti dogovor med
                  gospo Logarjevo in ministrom Gasparijem, tam tudi pisalo. Na sami seji odbora tega
                  še nisem imel pred seboj, vendar pa menim, da je stvar popravljena z amandmajem
                  skupine poslancev, ker pa ni korektno, da govorim o poročilu seje odbora, ki so
                  potem to uskladitev opravili in na to temo je bilo vloženih več amandmajev. Njihov
                  pobudnik pa je bil gospod Stane Frim.</p>
               <p>Toliko na kratko o razpravi na seji odbora. Še enkrat poudarjam, da je odbor od
                  15.7.1993 ves čas, ko je sprejel stališče, h kateremu sta se pismeno zavezala tudi
                  SDK in Vlada, obravnaval oba zakona, zakon o računskem sodišču in zakon o agenciji
                  za plačilni promet in informiranje, sočasno kot zakona dvojčka in tako smo stvar
                  pripeljali do tretje obravnave.</p>
               <p>Pa še nekaj na kratko na sploh o zakonu. Zakon predvideva, da bo agencija imela
                  štiri vrste delokrogov. Torej, plačilni promet tako kot do sedaj, davčni nadzor
                  tako kot do sedaj, statistiko in revizijo lastninskega preoblikovanja podjetij.
                  Prav ta revizija je samo prehodna naloga, ki bo pač trajala še nekaj časa in
                  mislim, da je sedaj tudi skozi amandmaje odbora ustrezno poskrbljeno, da ja ne bo
                  kakšnih očitkov, da se pri tovrstnem delovanju agencije kaj skriva.</p>
               <p>Kar pa se tiče drugih stvari, ki pa niso bile deležne nobenih polemik, so pa
                  izjemno pomembne, pa mi dovolite, da vsako v dveh stavkih poudarim.</p>
               <p>Plačilni promet je v okviru sedanjega SDK. Za plačilni sistem pa je po zakonu
                  odgovorna Banka Slovenije in nima vpliva na plačilni promet. Zakon to shizofreno
                  situacijo razrešuje in to je bilo tudi soglasno podprto na vseh sejah odbora od
                  prve obravnave dalje.</p>
               <p>Drugo, davčno nadziranje v tej državi trenutno poteka v okviru dveh institucij in
                  ne obstajajo formalne možnosti za združitev teh dveh institucij in pa za združitev
                  njunih dveh procesov davčnega nadziranja, ki sta na žalost različna. Tudi to lahko
                  rečem, da je na nek način nemogoča situacija, ki jo ne srečamo v nobeni drugi
                  državi širom po svetu, razen v državah bivše Jugoslavije. In tudi to, ali pa
                  začetek procesa združitve teh dveh davčnih institucij ta zakon omogoča in tudi to
                  je bilo soglasno podprto v vseh treh obravnavah tega predloga zakona.</p>
               <p>Tretja, tako rekoč neopazna funkcija pa je seveda tudi pomembna, sedanjega SDK in
                  bodoče Agencije, pa je statistika in informiranje, kjer ta zakon predvideva, ker
                  smo v tej državi ravno tako vzpostavili dva različna sistema oziroma več različnih
                  sistemov, ampak ko govorimo o finančni statistiki, sta bila to dva. Eden se je
                  peljal skozi Zavod za statistiko, kjer se praktično skoraj nič  ni peljal, eden pa
                  skozi SDK. Tudi ta situacija je bila nenormalna in tudi to situacijo ta predlog
                  zakona razrešuje in to ravno tako ni bilo deležno posebej velikih polemik in lahko
                  rečem, da je bilo brez posebnih problemov podprto.</p>
               <p>Torej, pri razpravah o tem zakonu mislim, da se mnogo preveč poudarja ena sama
                  funkcija, ali pa en sam delokrog te agencije, ki je sicer politično zelo
                  občutljiv, lahko pa rečem, če se postavljam nekoliko nad časovne okvire, da je ta
                  delokrog res samo začasen, medtem ko drugi trije delokrogi, ki sem jih v tem
                  kratkem nagovoru predstavil, so zelo pomembni za normalno funkcioniranje te države
                  in vse te tri delokroge predlog zakona po mojem mnenju in po mnenju odbora, skozi
                  te obravnave zelo ustrezno rešuje.</p>
               <p>Skratka, predlagam, da podprete amandmaje odbora oziroma predlog zakona v tretji
                  obravnavi. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi predstavnik Sekretariata za zakonodajo in pravne zadeve besedo?
                  Želijo morda predstavniki Vlade besedo? <stage>(Ne želijo.)</stage></p>
               <p>V skladu s 196. členom poslovnika v tretji obravnavi razpravlja Državni zbor o
                  zakonskem predlogu v celoti. Obravnava posameznih členov je pa le mogoča pri
                  tistih členih, h katerim so bili v drugi obravnavi sprejeti amandmaji in h katerim
                  so bili v skladu s 172. členom poslovnika vloženi amandmaji. Želijo besedo
                  predstavniki poslanskih skupin? Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovani poslanci in poslanke! Glede na to, da je tretja obravnava, bo relativno
                  kratko to stališče. Rad bi povedal, da se ta zakon, kot je bilo že omenjeno,
                  sprejema precej časa. Medtem se je spremenila tudi politična topografija, bom
                  rekel, tega parlamenta. To za sam zakonodajni postopek ni pomembno, pomembno je
                  zaradi tega, ker je videti, kot da so se stališča do neke mere spremenila. Rad bi
                  povedal, da v prvi obravnavi tega zakona, ki se je drugače imenoval, je takratna
                  poslanska skupina Demokratske stranke imela precej kritičnih pripomb in nekatere
                  ostajajo relevantne še vedno, čeprav jih sedaj zagovarja samo del takratne
                  poslanske skupine.</p>
               <p>V zvezi s tem zakonom bi rad rekel samo naslednje. Problem, ki ga mi vidimo pri
                  tem zakonu, je ta, da se bistvena reforma, ki se naj bi pravzaprav s to zakonodajo
                  razen, kar zadeva segment zakona o računskem sodišču, pravzaprav ni zgodila. Ta
                  zakon pravzaprav, če ga dobro premislimo, v veliko večji meri prenaša
                  preimenovanje spremembo nekaterih postopkov, spremembo notranjih razmerjih in
                  predvsem seveda premešča odgovornost te institucije glede na to, komu je bila
                  odgovorna do sedaj. Kar zadeva pristojnosti in pa naloge institucije se v bistvu
                  ena pristojnost odvzame, to je nadzor nad javno porabo, ostale pa v glavnem
                  ostajajo v okviru institucije in sporno je to, da se pa ob tem odgovornost
                  institucije prenaša na drug naslov. Nekako se otemeljuje, saj to vam je znano in
                  veste, s katerimi stališči to sovpada. Hočem povedati samo to, da je to za našo
                  poslansko skupino pomembno. Nekako se utemeljuje, češ da ta zakon pomeni začetek,
                  ali pa bistveno stopnjo v reformi davčnega sistema oziroma sprememb davčnega
                  sistema. Tu se pridružujemo pač stališču, da bi bilo to smiselno z nekaterimi
                  drugimi zakoni začeti, oziroma, da bi drugi zakoni bili potrebni, če bi se res
                  želeli v to na ta način predstaviti, ne toliko ta in hkrati je zato seveda naše
                  stališče naslednje. Če nekateri od amandmajev, ki so predlagani, ne bodo sprejeti,
                  tudi taki, ki so navidez zelo, na prvi pogled nepomembni, so pa načelne narave,
                  kot je tudi ta amandma, ki zadeva personalne spremembe in tako naprej in zlasti
                  tisti, ki zadevajo odgovornost institucije izvršni oblasti oziroma parlamentnu,
                  potem seveda ne bomo morali glasovati za zakon na koncu. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo od predstavnikov poslanskih skupin? Gospod Frim.</p>
            </sp>
            <sp who="SDZ1:FrimStane">
               <speaker>STANE FRIM:</speaker>
               <p>Spoštovani! V naši poslanski skupini - sam sem iz krščanskih demokratov - se
                  zavedamo, da zakon o Agenciji za plačilni promet, nadziranje in informiranje še ne
                  pomeni pomembnejšega premika v davčni reformi, vendar glede na to, da nadomešča
                  star zakon o Službi družbenega knjigovodstva, ki ima še jugoslovansko glavo, in
                  bivši pred letom 1990, je potrebneje sprejeti ta določila, ker pač ustrezneje
                  postavljajo tako nadzor nad izvajanjem plačilnega prometa, tudi nad informiranjem
                  in na nek način tudi nadziranje nad javno porabo in pa davčno nadziranje. Vendar
                  sem že v ponedeljek postavil dilemo glede te funkcije nadziranja nad javno porabo,
                  ki jo ima začasno agencija. Namreč, nesprejemljivo bi bilo, da bi v tem času, ko
                  računsko sodišče še ne deluje, vendar smo včeraj z zakonom že določili rok, ki bi
                  bil 01.01.1995, da bi v tem času nastopili v tej agenciji novi organi upravljanja
                  in pa relacija, torej podrejenost agencije Vladi, saj na ta način ne bi bilo
                  institucije zunaj Vlade za nadzor nad javno porabo. Vemo, da je to vprašanje zelo
                  pomembno. Z nekaterimi amandmaji, v katerih sem sam podpisnik in naša poslanska
                  skupina oziroma s predstavniki iz koalicijskih strank smo to praznino rešili tako,
                  da organi upravljanja ostajajo, kot je že bilo prej povedano, do konca leta in ta
                  odgovornost Državnemu zboru.</p>
               <p>Naslednjo pomembno določilo je določilo, ki ureja nadzor nad lastninskim
                  preoblikovanjem podjetij, torej nadzor nad tako imenovanimi divjimi
                  privatizacijami, ki ga naj agencija v bodoče tudi opravlja in sicer preko, torej v
                  tej agenciji preko svojih nadzornih služb, vendar za izvedbo tega je odgovorna
                  Državnemu zboru. S temi rešitvami pa lahko oziroma bomo podprli tudi ta zakon.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Še kdo za poslansko skupino? Gospa Lukačeva.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani zbor! Čeprav brez upa, da bo katerikoli amandma, ki smo ga predložili
                  sprejet, bi v imenu poslanske skupine pa le še enkrat jasno povedala naša
                  stališča.</p>
               <p>Menimo, da bi agencija morala v celoti ostati pod pristojnostjo Državnega zbora,
                  dokler obstoja košček družbene lastnine. Tudi ni vseeno, če tisti del, ki obdeluje
                  statistično informiranje, pripada oziroma gre pod resor Vlade. Namreč, tukaj se
                  obdelujejo zelo pomembni podatki. Recimo ocena, koliko je vreden celotni družbeni
                  kapital? Mi preprosto ne bomo verjeli oceni, ki bo prirejena tako, da bo za tem
                  stala Vlada.</p>
               <p>Še nadalje. Menimo tudi, da izgovor, da je zaradi ureditve davčne službe potreben
                  takojšen prehod oziroma kar najhitrejši prehod pod pristojnost Vlade, namreč
                  davčne zakonodaje še nikjer ni. Tisti zakoni, ki jih nam obljubljate, še sedaj
                  niso prišli na naše klopi, mi jih še nismo videli, tako da smatramo, da ni
                  razlogov v tem izgovoru.</p>
               <p>Takemu zakonu, kot je v tretji obravnavi, Slovenska ljudska stranka mu
                  nasprotuje.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo za poslansko skupino? <stage>(Ne.)</stage> Besedo dajem
                  poslankam in poslancem. Pisnih prijav nimam. Želi kdo besedo?
                     <stage>(Nihče.)</stage></p>
               <p>Prehajamo na obravnavo amandmajev. Pregled amandmajev k predlogu zakona ste
                  prejeli z 20.7.1994 in dodatno ste prejeli še amandma k 47. členu skupine
                  poslancev, prvi podpisani Janez Kopač z datumom 21.7.1994 in pa amandmaje skupine
                  poslancev, prvi podpisani Janez Kopač k 72. in 73. členu z datumom 20. julij
                  1994.</p>
               <p>V obravnavo dajem amandmaja k 4. členu. Prvi amandma<gap n="..."/> Se oproščam, predstavnica
                  Vlade bi želela, še preden gremo k odločanju o amandmajih povedati stališče
                  Vlade.</p>
            </sp>
            <sp who="SDZ1:KolarMilojka">
               <speaker>MILOJKA KOLAR:</speaker>
               <p>Hvala lepa predsedujoči. Spoštovani zbor! Zelo na kratko, ker mislim, da sem bila
                  izzvana kot predstavnik Vlade, da na kratko podam odgovore na nekatera vprašanja.
                  Vprašanje intence tega zakona o Agenciji za plačilni promet ni bilo v tem, da bo
                  ta zakon zajemal celotno prestrukturiranje sedanje SDK. Tudi dogovor, ki je bil
                  podpisan preteklega leta, 3. avgusta 1993, med Ministrstvom za finance in
                  direktorico SDK, govori o tem, da je nujno potrebno vzpostaviti oziroma dati ta
                  dva zakona zaradi tega, da bodo omogočene osnovne predpostavke, da se reforme
                  plačilnega in davčnega sistema sploh lahko pričnejo. S tem se je strinjala tudi
                  Služba družbenega knjigovodstva in tudi ta protokol je lahko na vpogled vsem
                  spoštovanim poslancem. Tako da je dejansko predlog teh dveh zakonov samo
                  uresničevanje osnovnih pogojev, da se s celotno, se pravi, eno in drugo reformo
                  plačilnega in davčnega sistema sploh prične. Osnovni namen tega zakona agencije ni
                  bil v tem, da bi zdaj v celoti zajemal celotno prestrukturiranje sedanjih nalog,
                  ki jih opravlja Služba družbenega knjigovodstva. To je pod 1.</p>
               <p>2. Glede na to, da sedanja služba deluje v bistvu še kot asociacija združenega
                  dela - maloprej je gospod Frim omenil, da deluje po statutu, ki je bil pripravljen
                  leta 1985. Bil je sicer v nekaterih členih dopolnjen, vendar je bil tudi ta statut
                  napravljen na osnovah in podlagah zakona o združenem delu.</p>
               <p>Mislim pa, da smo že tako globoko zakoračili v spremembe ekonomskega sistema, da
                  je treba, če drugega ne, vsaj te osnovne zadeve uskladiti z dejanskim stanjem.</p>
               <p>3. Rada bi poudarila, da ima Vlada pripravljeno strategijo celotne te reforme
                  davčnega sistema. Ta reforma se ne more opraviti čez noč in bo seveda šla po
                  posameznih korakih in v več fazah. Zatorej je sprejem tega zakona osnovni
                  predpogoj, da v bistvu ta prvi korak, to je vzpostavitev enotne davčne službe, pod
                  enotno organizacijo, pod enotnim vodstvom, lahko to reformo sploh začnemo. Da ne
                  bo tako, kot je zdaj, ko imamo ta davčni organ v dveh organizacijah - davčni organ
                  za pravne osebe, ki ga opravlja SDK in davčni organ za fizične osebe, ki ga
                  opravlja Republiška uprava za javne prihodke. Menimo in to je bilo tudi
                  dogovorjeno, to je samo realizacija tega usklajenega dogovora, da je to zakon, ki
                  je nujno potreben, je zato glede na sedanje razmere tudi v taki obliki, je pa to
                  prvi korak oziroma predpogoj, da se s to reformo tudi začne.</p>
               <p>Še ena zadeva - pripravljene imamo tudi osnutke in strategije davčne reforme, ki
                  seveda zajema tudi sprejetje, splet cele zakonodaje, začenši z zakonom o davčni
                  službi, katerega predlog imam tudi tukaj s seboj, zakona o davčnem postopku,
                  zakona o davčnem svetovanju in ko bodo zadeve tako zrele in bo ta enotna davčna
                  služba funkcionirala, seveda bomo predložili tudi zakon na dodano vrednost, ki ga
                  je nemogoče sprovajati, če te enotne davčne službe nimamo; pa tudi zakon na dodano
                  vrednost predloga imamo že pripravljen in tudi strokovnjaki so že podali mnenje o
                  njem.</p>
               <p>Menimo, da je s tega vidika zakon v tem trenutku potrebno sprejeti, da bi lahko v
                  jesenskem času  temu spoštovanemu zboru predložili vse te predloge zakonov, kot
                  sem jih navedla. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. V obravnavo dajem amandmaje k 4. členu. 1. amandma - v 6. alinei se
                  beseda <q>"podjetij"</q> nadomesti z besedama <q>"pravnih oseb"</q>. Predlagatelj je skupina
                  poslancev, prvopodpisani Izidor Rejc in drugi amandma, za 1. odstavkom tega člena
                  se dodata nov 2. in 3. odstavek, ki se glasita: agencija ima pri opravljanju nalog
                  iz svoje pristojnosti javna pooblastila, ki so ji zaupana po tem in drugem zakonu.
                  Generalni direktor agencije izdaja splošne akte in metodološka navodila za
                  izvrševanje javnih pooblastil. Predlagatelj je skupina poslancev. Prvi podpisani
                  je Janez Kopač. Vlada amandmaju ne nasprotuje. Želi kdo besedo?
                     <stage>(Nihče.)</stage> Zato dajem amandma pod številko 1 k 4. členu na
                  glasovanje. Ugotovimo sklepčnost! <stage>(72 prisotnih.)</stage></p>
               <p>Kdo je za? <stage>(71 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma pod številko 1 sprejet.</p>
               <p>Na glasovanje dajem amandma pod številko 2. Ugotovimo sklepčnost! <stage>(63
                     prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je amandma pod številko 2 k 4. členu sprejet.</p>
               <p>V obravnavo dajem 5. člen oziroma amandma k 5. členu. V prvem odstavku se pika na
                  koncu stavka zamenja z vejico in doda besedilo: <q>"Razen za naloge iz šeste alinee,
                  za katere je odgovorna Državnemu zboru"</q>. Predlagatelj je Vlada Republike
                  Slovenije. Predstavnik Vlade je na seji odbora umaknil navedeni amandma, ker je
                  odbor sprejel svoj amandma in ta amandma je umaknil.</p>
               <p>V obravnavo dajem amandma k 7. členu, ki se glasi: v prvem odstavku se besede
                  <q>"Javno podjetje PTT"</q> nadomesti z besedami <q>"Javno PTT podjetje"</q>. Predlagatelj je
                  Vlada, odbor amandma podpira. Želi kdo o tem amandmaju razpravljati?
                     <stage>(Nihče.)</stage> Zato dajem amandma na glasovanje. Ugotovimo sklepčnost!
                     <stage>(65 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma k 7. členu sprejet.</p>
               <p>V obravnavo dajem amandma k 14. členu, ki se glasi: v prvi vrstici pred oklepajem
                  se besedilo <q>"imetniki računov"</q> zamenja z besedilom <q>"pravne osebe"</q>. Predlagatelj je
                  Vlada. Odbor amandma podpira. Želi kdo besedo? <stage>(Nihče.)</stage> Zato dajem
                  amandma na glasovanje. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma k 14. členu sprejet.</p>
               <p>V obravnavo dajem amandmaja k 20. členu. Prvi amandma: v drugi alinei se za besedo
                  <q>"menica"</q> črtajo besede <q>"ali ček izdano"</q>. Doda se nova tretja alinea, ki se glasi:
                  "Čeka, ki ga je</p>
               <p>upnik v skladu z zakonom sprejel od dolžnika", sedanja tretja alinea, ostane
                  četrta alinea. Predlagatelj je Vlada.</p>
               <p>Drugi amandma: v tretji alinei se besedi <q>"pravno osebo"</q> nadomesti z besedoma
                  <q>"imetnikom računa"</q>. Predlagatelj je Vlada, odbor amandma podpira. Želi kdo besedo?
                     <stage>(Nihče.)</stage> Zato dajem amandma pod številko 1 k 20. členu na
                  glasovanje. Ugotovimo sklepčnost! <stage>(71 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je prvi amandma sprejet.</p>
               <p>Na glasovanje dajem drugi amandma k 20. členu. Ugotovimo sklepčnost! <stage>(67
                     prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je drugi amandma k 20. členu sprejet.</p>
               <p>V obravnavo dajem amandma k 30. členu. Besedi <q>"pravna oseba"</q> se nadomesti z
                  besedama <q>"imetnik računa"</q>. Predlagatelj je Vlada. Odbor amandma podpira. Želi kdo
                  razpravljati? <stage>(Ne.)</stage> Zato dajem amandma na glasovanje. Ugotovimo
                  sklepčnost! <stage>(63 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma k 30. členu sprejet.</p>
               <p>V obravnavo dajem amandma k 31. členu, ki se glasi: besedilo drugega odstavka se
                  črta. Predlagatelj je Vlada. Odbor amandma podpira. Želi kdo besedo?
                     <stage>(Ne.)</stage> Zato dajem amandma na glasovanje. Ugotovimo sklepčnost!
                     <stage>(65 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je amandma k 31. členu sprejet.</p>
               <p>V obravnavo dajem amandma k 36. členu, ki se glasi: v 1. točki se besedilo v
                  oklepaju črta. Predlagatelj je Vlada. Odbor amandma podpira. Želi kdo besedo?
                     <stage>(Ne.)</stage> Zato dajem amandma na glasovanje. Ugotovimo sklepčnost!
                     <stage>(60 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma k 36. členu sprejet.</p>
               <p>V obravnavo dajem amandma k 38. členu, ki se glasi: prvi odstavek se spremeni
                  tako, da se glasi: "Dolžnik za zavarovanje plačil vroči upniku nalog za prenos z
                  vpisanim datumom dospelosti <stage>(akceptni nalog)</stage>". Predlagatelj je
                  Vlada. Odbor amandma podpira. Želi kdo besedo? <stage>(Ne.)</stage> Zato dajem
                  amandma na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma k 38. členu sprejet.</p>
               <p>V obravnavo dajem amandma k 39. členu, ki se glasi: v prvi in tretji vrstici se
                  besedilo <q>"in zasebnika"</q> črta, tako da se 39. člen glasi: <q>"Agencija mora obvestiti
                  pravno osebo o stanju in gibanju plačilne sposobnosti posamezne pravne osebe"</q>.
                  Predlagatelj je Vlada. Odbor amandma podpira. Želi kdo besedo?
                     <stage>(Ne.)</stage> Zato dajem amandma na glasovanje. Ugotovimo sklepčnost!
                     <stage>(60 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je amandma k 39. členu sprejet.</p>
               <p>V obravnavo dajem amandma k 43. členu, ki se glasi: besedi <q>"gospodarske prekrške"</q>
                  se nadomesti z besedama <q>"gospodarske prestopke"</q>. Predlagatelj je Vlada. Odbor
                  amandma podpira. Želi kdo besedo? <stage>(Ne.)</stage> Zato dajem amandma na
                  glasovanje. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma k 43. členu sprejet.</p>
               <p>V obravnavo dajem amandmaja k 47. členu. Prvi amandma je v pregledu, ki se glasi:
                  V četrtem odstavku se besedi <q>"gospodarskih prekrškov"</q> nadomestita z besedami
                  <q>"gospodarskih prestopkov"</q>. Predlagatelj Vlada. Odbor amandma podpira.</p>
               <p>In drugi amandma, ki ste ga prejeli na klop. Predlagatelj skupina poslancev, prvi
                  podpisani Janez Kopač, amandma se glasi: doda se nov 5. odstavek, ki se glasi: "Za
                  določanje o tožbi v računsko upravnem sporu in za odločanje o zahtevi za izreden
                  preizkus, se glede pristojnosti in postopka uporabljajo določbe 106. in 107. člena
                  zakona o sodiščih <stage>(Ur. l. RS št. 19/94)</stage>." Želi kdo razpravljati?
                  Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Menim, da o teh dveh amandmajih k 56. in 57. členu ne moramo odločati.
                  Namreč ni poslovniške podlage.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>47. imamo sedaj. <stage>(Žarko Pregelj: Ne, mi smo že na 56.)</stage> 47.
                     <stage>(Žarko Pregelj: Potem se pa opravičujem.)</stage> 56., 57. bomo
                  pogledali. Gospod Peršak. Prosim.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>No, vsaj temo je potem na ustrezen način načel gospod Pregelj. Jaz bi namreč rad
                  predlagatelje vprašal, ali ta amandma nadomešča amandma k 56. členu?</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Prosim, gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Poglejte, tukaj poizkušamo reševati eno nerodnost, ki se je
                  zgodila že v drugi obravnavi. Namreč Vrhovno sodišče je predlagalo, da se določbi
                  56. in 57. člena popravita tako, kot je sedaj tukaj predlagano v pregledu
                  amandmajev in je odbor predlagal. Takrat odbor tega ni kot svoj amandma vložil,
                  Vlada pa je tudi pozabila in smo prišli do, ampak smo se pa vsi strinjali, bom
                  rekel; pozicija, opozicija, skratka, da je to zelo pametno zato, ker prvotna
                  dikcija je iz 56. in 57. člena prepisana iz starega jugoslovanskega zakona o
                  Službi družbenega knjigovodstva, kjer je bilo pa funkcioniranje vrhovnega sodišča
                  čisto drugačno.</p>
               <p>In potem smo na seji odbora predlagali amandma, ki ga imate v pregledu amandmajev
                  kot amandmaja k 56. in 57. členu in dali seveda zraven pripombo, da sta to dva
                  člena, ki nista bila spremenjena v drugi obravnavi in da ju potemtakem ni moč
                  spreminjati niti v tretji obravnavi. Predlagali smo pa, da bi eventualno s
                  posebnim sklepom se za to vseeno odločili.</p>
               <p>Glede na to, da je včeraj gospod Kreft pri zakonu o računskem sodišču zelo jasno
                  in nedvoumno povedal: <q>"to ni možno"</q>, smo potem takem do danes zjutraj predlagali
                  drugo pot, da se ta tehnični zaplet vseeno uredi in to na ta način, da bi se
                  sprejel amandma k 47. členu, ki govori o vsebini isto kot amandmaja odbora k 56.
                  in 57. členu, nakar bi se zgodila na koncu neusklajenost, pa bi Sekretariat za
                  zakonodajo predlagal črtanje že sprejetega amandmaja k 47. členu in sprejem
                  amandmajev, kot jih imate tukaj v pregledu amandmajev k 56. in 57. členu.</p>
               <p>Na ta način bi strogo spoštovali poslovnik in rešili ta zaplet, ki na noben način
                  ni bil problematičen ker so se vsi strinjali, da je to treba tako urediti. Zato
                  skratka predlagam, da zdaj podpremo ta amandma k 47. členu kjer sem prvopodpisani
                  jaz. O amandmajih k 56. in 57. členu, kot je rekel gospod Pregelj, ni mogoče
                  glasovati in gremo naprej, potem bomo pa prišli na konec, pa bomo z uskladitvenim
                  amandmajem to uredili. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Gre za skrajni pragmatizem, tudi tako se lahko dela. Seveda se lahko
                  dela, če se večina odloči. Vseeno menim, vsaj upam, ker nisem strokovnjak za to
                  področje, da ne gre za vsebinsko hudo sporno zadevo, ampak dejansko tak pristop ni
                  korekten. Mi lahko res damo nek člen, amandma, potem se ugotovi neko neskladje
                  znotraj zakona, kajti to je bistvo te dodatne obdelave, ki se opravi po koncu
                  tretjega branja, v bistvu neke vrste četrto branje, ki ga opravi zgolj Sekretariat
                  za zakonodajo.</p>
               <p>Toda, ravno tako obstaja v tem primeru čisto legalen instrument takoj po sprejetju
                  tega zakona; novela zakona - sprememba zakona z uskladitvijo z drugo obstoječo
                  zakonodajo. Tako da mislim, da je cel ta proceduralni manever čisto nepotreben,
                  ker v resnici je v vsebinskem smislu vstavljanje nekega novega teksta in ne gre za
                  klasičen amandma oziroma za usklajevanje posledic amandmajev. Tako, da bi osebno
                  raje tukaj videl, da se to naredi potem z novelo zakona, ker je to veliko bolj
                  korekten pristop kot pa tak način. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Hvala lepa. Ker bo očitno naš sekretariat v igri, bi rad nekaj le okoli tega
                  povedal. Namreč, mi smo v prvem in drugem branju kot sekretariat opozorili na ta
                  problem. Namreč, dejstvo je, da se ni pazilo pri sestavi tega zakona.</p>
               <p>V Republiki Sloveniji pripravljamo nov sodni sistem. Ta norma, ki govori o
                  pristojnosti sodišča, kjer uveljavlja občo sejo kot organ odločanja, je prišla
                  popolnoma v nasprotje z našimi, takratnimi tendencami, medtem pa z zakonom, ki je
                  bil že sprejet o sodiščih, kjer je obča seja našega sodišča samo kolegij za
                  posvete, za neke načelne razprave in podobne praktične stvari, ne pa za odločanje.
                  To je načelna odločitev v zakonu o sodiščih.</p>
               <p>Vrhovno sodišče ima za odločanje sistem senatov. Senat treh, senat petih, senat
                  sedmih in tudi o stvareh, o katerih odloča, v tem primeru o računsko pravnih
                  sporih na prvi stopnji in na zadnji stopnji odloča v manj številnem senatu. Ob
                  pritožbi oziroma ob zahtevi za izredno pravno sredstvo pa ob številnejšem senatu.
                  To je sistem našega sodstva, ki je bil med tem sprejet in že velja. To, kar je
                  tukaj ponujeno, je prepis stare ureditve zveznega zakona, ki je občo sejo postavil
                  zaradi jugoslovanskega federalnega sistema. Obča seja je bila sestavljena iz
                  enakopravnega zastopanja republiških sodnikov. To je bila neka garancija, da potem
                  vsi, iz vseh republik, sodelujejo pri odločanju, ker je šlo za važne računske
                  spore, kjer so ti interesi zelo prizadeti. To je bila izjemna situacija.</p>
               <p>Ko je ta sistem prešel v našo državo, smo mi zaključili s tem sistemom v vrhu,
                  tudi v republiki. Pri nas je to začelo že motiti in smo komaj čakali, da smo to
                  pospravili in uredili tako, kot je potrebno v našem sodstvu urediti.</p>
               <p>Naša opozorila niso bila takrat dobro sprejeta oziroma problem je viden tudi pri
                  Vladi in drugod, razumevanja in pomena druge faze zakona zaradi tega, ker se
                  zamudi z amandmajem, potem je stvar zaprta. Še zaradi take neumnosti je ne moreš
                  zaradi poslovnika premakniti. V tem primeru je Vlada razumela problem. Dobila je
                  konkreten predlog Vrhovnega sodišča, kako naj to uredi po našem zakonu in skladno
                  z našim sistemom, vendar Vlada ni doumela, da je potrebno takoj amandma dati,
                  ampak je samo soglašala, ni pa amandmaja dala s predpostavko, da je to amandma
                  sodišča, ki pa ne more biti amandma sodišča. Ta odbor ni bil dovolj pozoren. To je
                  nerodnost, ki je bila v drugi obravnavi narejena. Sedaj se to poizkuša urejati. Mi
                  smo na to opozorili ponovno v našem mnenju. Pozdravljam to gesto, da se ne gre v
                  to, da tako nesmiselno sprejmemo, potem pa gremo v spremembe čez nekaj mesecev, ko
                  vemo za kaj gre. To je nesprejemljivo.</p>
               <p>Če se najde ta pot, ki je sedaj poizkušana, da s tem amandmajem na člen 47, ki je
                  v sklopu tega poglavja, nadziranja in teh procesov, damo izhodišče, da te postopke
                  in za odločanja uporablja naš zakon o sodišču, dva člena, ki to regulirata v
                  sistemu, je s tem že pokazana pot. Ta pot je smiselno v nasprotju s tem, kar je
                  tukaj v zakonu zapisano. Resnično je potrebno v naslednji fazi, ko ugotavljamo z
                  glasovanjem končni tekst, pokazati to, kar je naša vloga, saj je to legalno in po
                  poslovniku in da rečemo, ob tem amandmaju in tej rešitvi, ki je v 56. in v 57.
                  členu je prišlo do nekonsistence. Zavestno vemo, da je ta konsistenca dana. Tam
                  lahko potem uveljavimo ta amandma, ki je sedaj predložen, pa nima formalno
                  poslovniške podlage ter s tem saniramo to diskrepanco.</p>
               <p>To bi podprl, ker je ob takih trdotah poslovnika, ob nekih nerazumevanjih
                  postopka, ki včasih kaže na premajhno pozornost v drugi fazi, to tudi enostavnejša
                  pot, pa še vedno v okviru možnega. To bi podprl z naše strani in pojasnjeval sem,
                  zakaj tu gre. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali želi še kdo besedo? Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Osebno take poti ne morem podpirati. Dejansko tukaj potem kršimo
                  lastna pravila obnašanja, pa če je namen še tako dober in pravičen. Jaz se
                  sprašujem, zakaj se to ni razrešilo v drugi obravnavi. Sekretariat ima možnost in
                  naj jo tudi uporablja, da stalno opozarja na neskladnost posameznih določil
                  predlogov z amandmajem in podobno, ki niso v skladu z ustavo in ki niso v skladu z
                  obstoječo zakonodajo. In dejansko je sekretariat opozoril, jasno je pa, ker nima
                  pravice oblikovati lastni amandma, bi moral ponovno pred odločanjem na seji zbora
                  opozoriti matični odbor, da oblikuje ustrezen amandma in verjetno bi se to dalo
                  narediti, oziroma tudi predlagatelj ga lahko takrat pripravi ali pa 10
                  podpisnikov. In enostavno, če se je stopnica preskočila, potem pomeni, da je bila
                  takrat storjena napaka, se je ne sme popravljati v vsebinskem smislu v tretji
                  obravnavi.</p>
               <p>Iskanje neke luknje je v resnici nelegitimno; ne morem drugače reči. V kolikor
                  postane tako delo naša praksa, potem lahko odpišemo s pravili reda in se gremo
                  divji zahod, pa če je še tako. Poleg tega ugotavljam, da me tudi ta vsebinska
                  razlaga ne zadovoljuje. Namreč, ne vidim, zakaj bi moral ta zakon opredeljevati
                  postopek na Vrhovnem sodišču, kajti za tisti organ velja drugi zakon, ki mu
                  predpisuje postopek. Bistvo teh dveh členov, 56. in 57., je samo v tem, da
                  povesta, da je možno zoper končno odločbo sprožiti upravni spor in opredeljujeta,
                  kako se ta pritožba oziroma spor v bistvu sproži. Kako se razrešuje, pa naj rešuje
                  to zakon o Vrhovnem sodišču in dejansko je v 57. členu mogoče res edina, tista
                  napaka, da se govori o obči seji Vrhovnega sodišča, gospod Baškovič je pa
                  pojasnil, da gre v bistvu za delo v okviru senata. Zadeva je za popraviti, toda
                  zakaj ste zamudili? Naj enkrat nekdo tudi odgovarja za to, zakaj je zamudil
                  določeno stopnico. Mislim, da reči: Vlada je pozabila, matični odbor je pozabil,
                  sekretariat v bistvu ni pozabil, ni bil pa dovolj vztrajen, če pravilno opažam in
                  lovljenje teh zasilnih izhodov, mislim, da nam samo uničuje tisto normalno
                  proceduro, ki smo si jo nekako poskušali tekom dela in s sprejetjem poslovnika
                  tukaj vzpostaviti.</p>
               <p>Osebno še enkrat trdim, da se lahko to naredi z novelo in ne bo nič narobe, če se
                  naredi z novelo. Novela je lahko zelo hitro spravljena skozi, tudi po hitrem
                  postopku, če se dokaže, da je prišlo do hujše škode za pravni sistem in s tem tudi
                  za državo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali želi še kdo besedo? <stage>(Nihče.)</stage> Razpravo zaključujem
                  in dajem na glasovanje amandma pod številko 1, to je amandma, ki je v pregledu k
                  47. členu. Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma pod številko 1 sprejet. Na glasovanje dajem amandma k
                  43. členu. Predlagatelj je skupina poslancev, prvopodpisani Janez Kopač.</p>
               <p>To je k 47. členu. Se oproščam. Ugotovimo sklepčnost! <stage>(71
                     prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je drugi amandma k 47. členu sprejet.</p>
               <p>Amandmaja k 56. členu in 57. členu sta brezpredmetna, ker sta tudi vložena v
                  nasprotju s poslovnikom.</p>
               <p>V obravnavo dajem amandmaje k 63. členu.</p>
               <p>Prvi amandma: V tretjem odstavku se za besedilom Banke Slovenije <q>"enega člana"</q>
                  nadomesti z besedilom <q>"dva člana"</q>. Predlagatelj je Vlada, odbor nasprotuje in
                  predlaga svoj amandma. Vlada je napovedala umik.</p>
               <p>Drugi amandma se glasi: drugi odstavek se spremeni tako, da se glasi: <q>"Svet
                  Agencije ima poleg predsednika še 8 članov."</q> Predlagatelj Odbor za finance. Vlada
                  ne nasprotuje.    </p>
               <p>In tretji amandma glasi: tretji odstavek se spremeni tako, da se glasi:
                  <q>"Predsednika Sveta Agencije imenuje Vlada Republike Slovenije, druge člane Sveta
                  Agencije imenuje Vlada Republike Slovenije in sicer na predlog Državnega zbora
                  štiri člane, Banke Slovenije enega člana, na predlog Gospodarske zbornice
                  Slovenije enega člana, na predlog Zavoda Republike Slovenije za statistiko enega
                  člana, ter na predlog Agencije enega člana."</q> Predlagatelj je Odbor za finance.</p>
               <p>Želi kdo besedo?</p>
               <p>Glede na opombo k prvemu amandmaju sprašujem Vlado, ki je glede na amandma pod
                  točko 3 napovedala umik, ali ga resnično umika ali glasujemo o njem. Vlada prvi
                  amandma umika. Amandma pod točko 1 je umaknjen.</p>
               <p>Želi kdo razpravljati o drugem in tretjem amandmaju k 63. členu? Gospod
                  Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Čudi me tretji amandma, ki ga je sicer pripravil Odbor za finance, pa
                  v bistvu nebistveno spreminja sedanje dikcije tretjega odstavka. V resnici je
                  čudno, da Vlada imenuje določen organ oziroma člane tega organa na predlog
                  Državnega zbora. Tu je nekaj narobe. Tukaj je popolnoma porušena hierarhija
                  odločanja v državi. Sprašujem sekretariat, zakaj na to ne opozori? Dejansko gre za
                  strukturno napako. Ne moremo imeti reda, da bo Državni zbor nekomu predlagal,
                  drugi pa ga bo imenoval. To ni to. Ravno obratno je. Nekdo drug lahko predlaga,
                  Državni zbor pa imenuje. To je bistveni princip v tej državi. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi razpravljati? Gospod Baškovič. Prosil bi, da daste
                  odgovor.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Če sem prav razumel, gre za to, ali Državni zbor imenuje oziroma predlaga Vladi
                  del članstva in se s tem sprašujete, ali je to v redu ali ne. To je res neka
                  neobičajna situacija, ni pa protiustavna, tako da na to nisem posebej opozarjal.
                  Če jo sprejmete, bo, če ne je ne bo, ampak mislim, da s tega vidika ustavnosti in
                  sistema ni relevantno, da bi lahko rekel, to pa ne moremo. To je vaša odločitev.
                  Politična.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Problem je sicer v tem, da je bilo po osnovnem tekstu, da Vlada imenuje dva na
                  predlog Državnega zbora in na videz seveda ta amandma izboljšuje, govorim sedaj o
                  vsebinski plati tega, ker sedaj daje Državnemu zboru štiri, kar je seveda samo na
                  videz, ker tudi pri tem predlogu, teh štirih odloča večina v Državnem zboru. Drug
                  problem je pa ta, na katerega je bilo opozorjeno, in ki je sicer, tako kot je
                  gospod Baškovič z nasmehom, ki je razumljiv, razlagal, seveda ni protiustaven,
                  niti ni, da tako rečem, nezakonit. Problem je v neki simbolni ravni medsebojnih
                  odnosov in jaz ne vidim razloga, zakaj ne bi parlament sam te štiri imenoval, če
                  so iz parlamenta. Namreč, stvar ima vendarle tudi svojo realno dimenzijo. Gre za
                  to, da se postavi vprašanje te simbolne ravni v tistem trenutku, ker Vlada
                  predloga parlamenta recimo ne upošteva, ker zavrne predlog parlamenta, ali bo
                  potem parlament še enkrat dal predloge štirih, pa bo recimo Vlada še enkrat
                  zavrnila, pa še tretjič in naenkrat se bo izpostavilo neko razmerje, ki je -
                  govorim seveda kot parlamentarec - z vidika parlamenta skrajno neprijetno, da tako
                  rečem in glede na to, da mislim, da poslovnik to omogoča do konca obravnave člena,
                  predlagam, da se, se pač opravičujem, če smem, da se da deset minut odmora, da se
                  napiše amandma v tem smislu. Že piše gospod Kopač, jaz sem ga pripravljen
                  podpisati in da se ta člen na ta način razdeli, da bo te štiri imenoval parlament
                  sam. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Pri tem zelo pomembnem
                  vprašanju, ki nazadnje govori tudi o hierarhiji odnosov različnih sfer oblasti v
                  slovenski državi, je gospod Baškovič samo trikrat skomignil z rameni. V imenu
                  poslanske skupine prosim za polurno pavzo in v tem času pričakujem, da bo
                  sekretariat pismeno podal stališče do tega zelo občutljivega vprašanja. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Po poslovniku in po praksi je polurni odmor odobren, vendar to bo
                  petnajst minut do dveh. Ali petnajst minut do dveh začnemo? To pomeni prekinjen
                  dopoldanski del. Zasedanje nadaljujemo ob 16. uri. Ampak prosim, ob 16. uri bodite
                  točni, ker imamo sedaj petnajst minut več.</p>
            </sp>
            <stage type="time">(Seja je bila prekinjena ob 13.10 uri in se je nadaljevala ob 16. 00
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Kolegi in kolegice, nadaljujemo popoldanski del zasedanja. Poleg tistih, ki smo
                  jih opravičili dopoldan, še dve opravičili: Vida Čadonič-Špelič in Franc
                  Černelič.</p>
               <p>Prosim, da ugotovimo prisotnost!</p>
               <p>Prisotnih je 61 poslank in poslancev. Smo sklepčni in lahko nadaljujemo z
                  delom.</p>
               <p>Delo smo prekinili pri obravnavi amandmajev k 63. členu in sicer iz dveh razlogov.
                  En razlog je bil, da je bilo zahtevano pisno mnenje na postavljeno vprašanje.
                  Pisno mnenje ste prejeli. Drugi razlog, da se tretji amandma oziroma, da se na ta
                  člen vložijo še dodatni amandmaji. Prejeli smo amandma k 63. členu skupine
                  poslancev, prvi podpisani je Janez Kopač. Nanaša se na amandma pod točko 3, kot je
                  sedaj v pregledu. Glasi se: tretji odstavek 63. člena se spremeni tako, da se
                  glasi: <q>"Predsednika Sveta Agencije imenuje Vlada Republike Slovenije. Štiri člane
                  sveta imenuje Državni zbor Republike Slovenije. Po enega člana sveta imenujejo
                  Banka Slovenije, Gospodarska zbornica Slovenije, Zavod Republike Slovenije za
                  statistiko in Agencija."</q></p>
               <p>Poslanska skupina Slovenske ljudske stranke je k temu členu vložila dodatna
                  amandmaja. Prvi amandma poslanske skupine Slovenske ljudske stranke se glasi: v
                  prvem odstavku se za besedo <q>"upravlja"</q> dodajo besede <q>"in nadzoruje njeno
                  delovanje"</q>.</p>
               <p>Drugi amandma: tretji odstavek se spremeni tako, da se glasi: <q>"Predsednika in tri
                  člane Sveta Agencije imenuje Državni zbor Republike Slovenije, medtem, ko Vlada
                  Republike Slovenije, Banka Slovenije, Zavod Republike Slovenije za statistiko in
                  delavci agencije imenujejo vsak po enega člana v Svet Agencije."</q></p>
               <p>Želi kdo besedo? Bom še enkrat ponovil amandmaje, ki jih imamo k 63. členu.</p>
               <p>Amandma poslanske skupine Slovenske ljudske stranke: v prvem odstavku se za besedo
                  <q>"upravlja"</q> dodajo besede: <q>"in nadzoruje njeno delovanje."</q></p>
               <p>Potem imamo amandma, ki ga imate v pregledu pod številko dva, to je amandma Odbora
                  za finance, ki se glasi: drugi odstavek se spremeni tako, da se glasi: <q>"svet
                  agencije ima poleg predsednika še osem članov."</q></p>
               <p>In na tretji odstavek imamo tri amandmaje. Enega imate v pregledu. Drugi amandma
                  je amandma skupine poslancev, prvopodpisani je Janez Kopač.</p>
               <p>In tretji amandma je amandma poslanske skupine Slovenske ljudske stranke.</p>
               <p>Želi kdo razpravljati? Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Problematiko 63. člena oziroma rešitve o statusu sveta agencije lahko
                  rešimo samo na en način. Tako, da upoštevamo dosedanjo prakso pri podobnih
                  državnih agencijah. To so v bistvu javni zavodi in v javnem zavodu, v svetu
                  javnega zavoda običajno imajo glavno besedo ustanovitelji zavoda. V tem primeru je
                  ustanovitelj država. Državo pa ne zastopa samo Vlada, ampak tudi druge
                  institucije, med njimi pa predvsem Državni zbor. Zato je treba zadevo postaviti
                  tako, da bo konsistentna z vsemi ostalimi oblikami agencij, ki jih država že
                  ima.</p>
               <p>Večino agencij smo oblikovali tako, da smo poleg upravnega odbora oziroma
                  upravnega sveta, dodali tudi nadzorni svet. Glede na to, da se v analogiji z
                  organizacijo družb nadzorni svet nekako prelije v upravni odbor, ki ima hkrati
                  isto vlogo oziroma vse skupaj zdaj imenujem nadzorni svet, je smiselno, da ima
                  svet agencije dvojno vlogo; na eni strani upravlja, na drugi strani nadzoruje in
                  gre zgolj za preciziranje tega določila, torej, agencijo upravlja in nadzoruje
                  njeno delovanje svet agencije.</p>
               <p>To je v bistvu osnovna poanta vseh podobnih institutov in menim, da je upravičeno,
                  da tako dopolnilo sprejmemo. S tem se tudi jasno odprejo možnosti v nadaljnjem
                  reševanju problematike tretjega odstavka, kar je pa stvar naslednjih amandmajev.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage></p>
               <p>Razpravo zaključujem in prehajamo na glasovanje o amandmajih k 63. členu. Najprej
                  bomo glasovali o amandmaju poslanske skupine Slovenske ljudske stranke, ki glasi:
                  v prvem odstavku se za besedo <q>"upravlja"</q> dodajo besede <q>"in nadzoruje njeno
                  delovanje."</q> Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da je ta amandma sprejet.</p>
               <p>Na glasovanje dajem amandma pod točko dva, v pregledu, ki se glasi: drugi odstavek
                  se spremeni tako, da se glasi: <q>"Svet agencije ima poleg predsednika še osem
                  članov."</q> Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma pod točko dva sprejet.</p>
               <p>In k točki tri oziroma k tretjemu odstavku imamo tri amandmaje. Najprej bomo
                  glasovali o amandmaju poslanske skupine Slovenske ljudske stranke, potem, če bo
                  potrebno, o amandmaju skupine poslancev in na koncu o amandmaju Odbora za finance.
                  Amandma poslanske skupine Slovenske ljudske stranke se glasi: tretji odstavek se
                  spremeni tako, da se glasi: <q>"Predsednika in tri člane sveta agencije imenuje
                  Državni zbor Republike Slovenije, medtem ko Vlada Republike Slovenije, Banka
                  Republike Slovenije, Zavod Republike Slovenije za statistiko in delavci agencije
                  imenujejo vsak po enega člana v svet agencije."</q> Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(43
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma skupine poslancev, ki se glasi: tretji odstavek 63.
                  člena se spremeni tako, da se glasi: <q>"Predsednika sveta agencije imenuje Vlada
                  Republike Slovenije. Štiri člane sveta imenuje Državni zbor Republike Slovenije,
                  po enega člana sveta imenujejo Banka Slovenije, Gospodarska zbornica Slovenije,
                  Zavod Republike Slovenije za statistiko in agencija"</q>. Ugotovimo sklepčnost!
                     <stage>(64 prisotnih.)</stage></p>
               <p>Kdo je za? Obrazložitev glasu. Izvolite gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Ta amandma je sicer veliko boljši od originala, če lahko tako rečemo.
                  Dejansko so tukaj razmerja čista, ne razumem pa, zakaj je še vedno avtor
                  Gospodarska zbornica. Namreč, Gospodarska zbornica je samo ena od združenj pravnih
                  oseb, ki jih ta agencija nadzoruje. Zakaj potem ni še obrtna zbornica, zakaj ni
                  še, kaj jaz vem, kmetijska, pa ne vem kakšna še? Mislim, tukaj zadeva ni čista in
                  zato je v bistvu problematično takšno reševanje. Naš amandma tega problema ni več
                  vseboval. Res, da je bila ob tem neka napaka v številkah, ampak tisto se da
                  urediti tudi v redakciji, tukaj pa se očitno ne bo dalo, bo verjetno potem
                  potrebno kakšne spore sprožiti. Hvala. Glasoval bom proti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Želi še kdo obrazložiti svoj glas? <stage>(Ne.)</stage> Ugotovimo sklepčnost!
                     <stage>(66 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je sprejet. S tem je amandma, ki je pod točko 3, brezpredmeten.</p>
               <p>V obravnavo dajem amandma k 66. členu, ki ga je vložila poslanska skupina
                  Slovenske ljudske stranke in ga ni v pregledu. Glasi se: pika na koncu stavka se
                  črta in doda besedilo: <q>"in z njima seznanja Državni zbor Republike Slovenije, ki
                  obravnava ob sprejemanju zaključnega računa za preteklo leto"</q>. Želi kdo besedo?
                     <stage>(Nihče.)</stage> Amandma dajem na glasovanje. Ugotovimo sklepčnost!
                     <stage>(62 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da amandma k 66. členu ni sprejet.</p>
               <p>V obravnavo dajem amandma k 70. členu, ki se glasi: v 2. točki tega člena se
                  črtajo besede <q>"oziroma pri banki"</q>. V 3., 5. in 6. točki prvega odstavka se črta
                  beseda <q>"če"</q>. Predlagatelj je Vlada. Odbor podpira. Želi kdo besedo?
                     <stage>(Nihče.)</stage> Amandma dajem na glasovanje. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je amandma k 70. členu sprejet.</p>
               <p>V obravnavo dajem amandma k 71. členu, ki se glasi: v 2. in 3. točki prvega
                  odstavka se črta beseda <q>"če"</q>. Predlagatelj je Vlada. Odbor amandma podpira. Želi
                  kdo besedo? <stage>(Nihče.)</stage> Dajem amandma na glasovanje. Ugotovimo
                  sklepčnost! <stage>(53 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je amandma k 71. členu sprejet.</p>
               <p>V obravnavo dajem amandmaje k 72. členu. K temu členu imamo v pregledu amandmaje
                  pod številko 1, 2, 3, 4, 5, 6, 7, 8, 9 in 10. Imamo amandma, ki ga ni v pregledu.
                  Prejeli ste ga na klop. To je amandma skupine poslancev, datum amandmaja je 20.
                  julij 1994. Nanaša se, oziroma v kolikor bi bil ta sprejet, na amandmaje pod točko
                  1, 2, 3, 6, 7, 8, 9 in 10. Ali želite, da berem, ali se znajdete iz papirja?
                     <stage>(Ja.)</stage> Hvala.</p>
               <p>Prvi amandma - amandma na amandma Vlade. V amandmaju Vlade Republike Slovenije, s
                  katerim ta predlaga nov prvi odstavek 72. člena, se za oklepajem doda naslednje
                  besedilo <q>"kot njen pravni naslednik"</q>. Predlagatelj je skupina poslancev.</p>
               <p>Drugi amandma. Doda se nov prvi odstavek, ki se glasi: "Agencija prevzema dela in
                  naloge Službe družbenega knjigovodstva Republike Slovenije <stage>(v nadaljnjem
                     besedilu SDK)</stage><q>". Sedanji prvi do četrti odstavek postanejo od drugi do
                  peti odstavek. V novem četrtem odstavku se beseda "</q>prvega<q>" nadomesti z besedo
                  "</q>drugega". Predlagatelj Vlada. Odbor podpira.</p>
               <p>Tretji amandma. V prvem odstavku 72. člena se rok <q>"v šestih dneh po pričetku dela"</q>
                  nadomesti z rokom <q>"31.12.1994"</q>. Predlagatelj je skupina poslancev.</p>
               <p>Četrti amandma. Prvi odstavek se spremeni tako, da se glasi: <q>"Agencija sprejme
                  statut in druge splošne akte najkasneje v 60 dneh po preteku roka iz tretjega
                  odstavka 73. člena"</q>. Predlagatelj je skupina poslancev. Odbor ne podpira, ker ima
                  svoj amandma. Vlada nasprotuje, ker ima svoj amandma.</p>
               <p>Peti amandma. Drugi odstavek se spremeni tako, da se glasi: "Imenovanje sveta
                  agencije se uskladi s tem zakonom najkasneje v 60 dneh <stage>(ugotavljam, da
                     nobeden ne posluša, za zapisnik berem)</stage> po preteku roka iz tretjega
                  odstavka 73. člena". Predlagatelj skupina poslancev. Odbor ne podpira. Vlada
                  nasprotuje, ker ima svoj amandma.</p>
               <p>Šesti amandma. V drugem odstavku 72. člena se rok <q>"v šestdesetih dneh po pričetku
                  dela"</q> nadomesti z rokom <q>"do 1.1. 1995"</q>. Doda se nov stavek z besedilom: <q>"Do
                  01.01.1995 uprava agencije v sedanji svet Službe družbenega knjigovodstva"</q>.
                  Predlagatelj skupina poslancev.</p>
               <p>Sedmi amandma. V tretjem odstavku 72. člena se besedilo spremeni tako, da se
                  glasi: <q>"Do 01.01.1995 agencija posluje po določbah sedanjega statuta SDK Republike
                  Slovenije"</q>. Predlagatelj je skupina poslancev.</p>
               <p>Osmi amandma. V četrtem odstavku se za besedo <q>"delavci"</q> besedilo do konca stavka
                  črta in nadomesti z novim besedilom, ki se glasi: <q>"Nadaljujejo z opravljanjem
                  nalog iz svoje pristojnosti v agenciji"</q>. Predlagatelj je Odbor za finance. Doda se
                  nov peti odstavek, ki se glasi: <q>"Svet agencije mora najpozneje v 30 dneh po
                  konstituiranju potrditi imenovanje dosedanjih funkcionarjev iz prejšnjega odstavka
                  tega člena. Če svet ne potrdi imenovanja z večino glasov, mora najpozneje v
                  desetih dneh po sprejemu takšnega sklepa razpisati mesta, za katera ne potrdi
                  imenovanja"</q>. Predlagatelj je odbor.</p>
               <p>Deseti amandma: Za 72. členom se doda nov 72.a člen, ki se glasi: <q>"Organizacije iz
                  tretjega odstavka tega člena morajo Vladi Republike Slovenije predlagati kandidate
                  za člane sveta agencije najkasneje v 40 dneh po uveljavi tega zakona"</q>. Ta deseti
                  amandma je brezpredmeten, ker smo sprejeli drugačen način imenovanja. In amandma
                  skupine poslancev k 72. členu. Besedilo tega člena se črta in nadomesti z novim
                  besedilom, ki se glasi: "Agencija prevzema dela in naloge Službe družbenega
                  knjigovodstva v Republiki Sloveniji <stage>(v nadaljnjem besedilu SDK)</stage> kot
                  njen pravni naslednik. Agencija sprejema statut in druge splošne akte do
                  31.12.1994. Imenovanje sveta agencije po tem zakonu se izvede najkasneje do
                  31.12.1994. Do 31.12.1994 upravlja agencijo  sedanji svet SDK. Do 31.12.1994
                  agencija posluje po določbah sedanjega statuta SDK. Generalni direktor, namestnik
                  generalnega direktorja in pooblaščeni delavci nadaljujejo z opravljanjem nalog iz
                  svoje pristojnosti v agenciji najmanj do 31.12.1994. Svet Agencije, imenovan po
                  tem zakonu, mora najpozneje v 30 dneh po svojem imenovanju odločiti o potrditvi
                  imenovanja dosedanjih vodilnih delavcev, ki jih je imenoval Državni zbor ali svet
                  SDK.</p>
               <p>Predlagatelji iz tretjega odstavka 63. člena morajo Vladi Republike Slovenije
                  predlagati kandidata za člane Sveta Agencije najkasneje v 45 dneh po uveljavitvi
                  tega zakona."</p>
               <p>Najlepša hvala, ker ste me poslušali.</p>
               <p>Želi kdo besedo? Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glede na to, da je k temu členu vloženih izredno veliko amandmajev in
                  da v resnici amandma, ki ga je predsedujoči zadnjega prebral, če prav razumem,
                  nadomešča celotno besedilo člena, je izredno pomembno, kako bomo glasovali o
                  posameznih amandmajih. Mislim tu tudi na vrstni red. Verjetno bo potrebno
                  glasovati o tem, ki predlaga celovito spremembo besedila. Bi pa opozoril, da je
                  amandma pod številko 9 izredno problematičen. Ravno tako amandma pod številko 10,
                  ki je celo notranje nekonsistenten.</p>
               <p>V amandmaju pod številko 9, predlagatelj Odbor za finance in monetarno politiko,
                  predlaga ureditev, ki je, milo rečeno, čudna. Predlaga, da Svet Agencije
                  najkasneje v 30 dneh po svojem konstituiranju ponovno potrdi imenovanje dosedanjih
                  funkcionarjev iz prejšnjega odstavka, se pravi, da gre za generalnega direktorja
                  in namestnika generalnega direktorja, pooblaščene delavce, ki opravljajo posamezne
                  naloge iz svoje pristojnosti. Ta praksa se v zadnjem času uveljavlja in na ta
                  način v bistvu lahko rečemo, vodilna grupacija ali koalicija v parlamentu na ta
                  način razrešuje vse tiste organe, ki jih je Državni zbor v predhodnem obdobju
                  imenoval. Zanimiva je rešitev, da se določeni organ, ki ga je imenoval Državni
                  zbor kot najvišji organ v državi, razveljavi na tak način, da se sprejme sprememba
                  zakona oziroma nov zakon in potem ta organ razreši v bistvu nek nižji državni
                  organ, v tem primeru svet. Gre za spet čudno, če lahko tako rečem, hierarhijo
                  pristojnosti in tak način nedvomno nima čiste vesti. Gre za izredno grd in umazan
                  boj za oblastne funkcije celo na tistih področjih, kjer jih ne bi smela vladna
                  koalicija na ta način izražati. Mislim, da je zagovornike takih rešitev lahko
                  sram. Upravičeno jih je lahko sram pred to državo, pred državljani, kajti na ta
                  način hočejo jasno povedati, da si želijo zato te nadzorne funkcije, da bodo lahko
                  zakrili vsa svoja umazana dejanja tip R+3 in podobno. Pri tem ne morem imeti
                  nobenega drugega pomisleka. Zato bom odločno nasprotoval takemu amandmaju, ki ni
                  nič drugega kot grd, umazan boj za totalno oblast v državi, kar je skorajda
                  podobno kot diktatura. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Glede na to, da že vsi dva dni vemo, da gre za ta
                  dva člena 72. in 73., predvsem pri tem zakonu, kjer sta najbolj sporna, je
                  verjetno za pričakovati, da se bomo posebej opredelili do teh amandmajev.</p>
               <p>Rad bi najprej povedal, da bom seveda glasoval in verjetno tudi moji kolegi iz
                  poslanske skupine za tiste amandmaje, ki smo jih vložili zato, ker pač po našem
                  mnenju na zadovoljiv način razrešujejo, čeprav jih je odbor zavrnil, nekatere
                  čisto načelne probleme, na katere sem tudi že na začetku poskušal opozoriti.</p>
               <p>Mimogrede naj povem, da po moje nekateri amandmaji, ki so bili vloženi, tudi čisto
                  jezikovno niso v redu in bodo verjetno predlagatelji od njih odstopili. Tako
                  recimo amandma pod številko dva, ne glede na to, da ga je predlagala Vlada. Če ne
                  dobi tistega dodatka, ki ga predlagajo v svojem amandmaju predlagatelji iz vrst
                  Slovenskih krščanskih demokratov, pravzaprav naredi stvar zelo zanimivo ker v
                  nedovršen čas postavi to, kdaj bo, in v nedoločen čas, kdaj bo agencija prevzela
                  od Službe družbenega knjigovodstva, ker pravi: <q>"prevzema"</q> in brez tistega dodatka,
                  ki ga dajejo Slovenski krščanski demokrati, to pomeni neko nedovršno dogajanje, o
                  čemer zelo rad govori sicer minister za obrambo, o nedovršnikih, ki v nek
                  nedoločen čas postavi vse skupaj. To je manjši problem.</p>
               <p>Drugi problem, ki bi ga rad izpostavil, je povezan z amandmaji, ki sta jih vložili
                  z identičnim besedilom dve skupini poslancev. To sta četrti in peti amandma in z
                  njima povezan amandma potem k 73. členu.</p>
               <p>Poglejte. Že prej sem rekel, večina nalog, ki jih bo Agencija še opravljala, to
                  so: nadzor družbene lastnine, dokler ta družbena lastnina bo, bo pa še nekaj časa,
                  kajti problema lastninjenja ne ureja samo zakon o lastninjenju podjetij, ampak
                  nekateri zakoni ga bodo urejali, ki sploh še sprejeti niso in se pravi, da bo
                  problem družbene lastnine ostal vsaj še leto, mogoče dve navzoč.</p>
               <p>To je en problem, drug problem je seveda javna poraba, dokler ne bo računskega
                  sodišča. In tretji problem, upravljanje plačilnega prometa. To so verjetno trije
                  segmenti dejavnosti te agencije, za katere ni dobro, da so, bom rekel, pod
                  nadzorom in obvladovanjem, ker za to gre, izvršilne oblasti.</p>
               <p>In zato je seveda logično, da bomo glasovali za take amandmaje, ki bi to celo
                  preprečili oziroma vsaj za tisti čas,</p>
               <p>dokler družbena lastnina še bo, vsaj to, za tisti čas onemogočili  v tem segmentu.
                  To je en problem.</p>
               <p>Drug problem, ki se s tem povezuje, je ta, na katerega je opozarjal že tudi gospod
                  Pregelj. To je ta amandma pod številko 10. Na videz za nekatere kolege, ki zelo
                  prisegajo na liberalizem, so nerazumljivi pomisleki, češ zakaj se ne strinjamo s
                  tem, da bi Svet Agencije 30 dni po konstituiranju, če se ne motim, ponovno
                  preveril in po možnosti pač odstavil direktorico, če ne direktorico pa njenega
                  namestnika ali pa koga izmed šefov iz posameznih podružnic sedanje SDK.</p>
               <p>Moram reči, da seveda organi, ki nadzorujejo delo Agencije oziroma sedaj SDK, to
                  možnost v vseh primerih, ko nekdo ne opravlja svojega dela v redu, že tako ali
                  tako imajo. Kadar se nekomu dokaže, naj bo to direktor ali inšpektor ali šef
                  podružnice, se v primeru, da svojega dela dobro ne opravlja, obstojajo postopki,
                  po katerih se ga lahko zamenja, in to po istem postopku kot je bil imenovan. Gre
                  pa v vseh teh primerih za imenovane funkcionarje in logika vseh teh postopkov je,
                  da se ga po istem postopku kot je bil imenovan oziroma izvoljen, tudi zamenja.
                  Zato tega amandmaja ni mogoče razumeti drugače kot neke vrste olajšanje, češ brez
                  dokazovanja, da nekdo dela napake, če nam pač ne bo všeč, ga bomo pa zamenjali. To
                  se je zgodilo konec koncev tudi na RTV. Pustimo sedaj to, ali kdorkoli izmed nas
                  podpira in sodi, da je bil direktor RTV dober ali ni bil dober, dejstvo je, da je
                  bil zamenjan ne da bi vedel, zakaj je zamenjan. Zamenjan je bil že takrat, ko smo
                  sprejeli zakon o RTV. Isto pomeni ta določba v tem zakonu.</p>
               <p>To me malo preseneča. Prepričan sem, da liberalni demokrati vendarle ne bodo
                  glasovali za ta amandma, zato ker je po mojem prepričanju ta amandma v globokem
                  nasprotju z neko liberalno etiko. Liberalna etika stavi na človeka, na posameznika
                  in ne nastopa v duhu nekih kolektivističnih vizij, za katere je človek -
                  posameznik žeton, s katerim pač igraš tako kot ti odgovarja. Zato pričakujem, da
                  ta amandma ne bo izglasovan, še zlasti ne po zaslugi Liberalne demokracije
                  Slovenije. K temu bom samo pripomogel. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Ker je že gospod Peršak omenjal
                  liberalno etiko, bi rekel, da je liberalna etika etika z malo manj etike.</p>
               <p>Obrnil bi se pa na amandma številka ena, ki se nanaša na amandma številka dve, ki
                  ga daje Vlada in tu predlagam, da se pač ta kontinuiteta zagotovi, se pravi pravno
                  nasledstvo. Tam ko agencija prevzema delo in naloge službe SDK kot pravni
                  naslednik, da je potem ta zadeva jasna in da se ne išče, kaj spada in kaj ne spada
                  pod to in prosim, da to podprete ali pa gre amandma, ki je amandma na amandma
                  Vlade. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Frim.</p>
            </sp>
            <sp who="SDZ1:FrimStane">
               <speaker>STANE FRIM:</speaker>
               <p>Hvala predsedujoči. Te dileme in ta strah, ki je bil prej izražen, da ne bo
                  nadzora nad javno porabo, medtem ko se spreminjajo organi upravljanja, moram
                  opozoriti na ta skupni amandma s prvim podpisanim Kopačem, drugim Frimom, tretjim
                  Horvatom in tako naprej. Ta amandma dejansko zajema vse tiste pripombe nekje
                  oziroma razrešuje te dileme in jih skomletira tako v 72., kot v 73. člen, tako da
                  se v tem členu določa, da do formiranja računskega sodišča pač ti obstoječi organi
                  sedanje Službe družbenega knjigovodstva oziroma po tem zakonu Agencije za plačilni
                  promet in nadziranje ostanejo isti, to pomeni, do delovanja računskega sodišča. Ko
                  pa seveda pridejo naloge, nadziranje javne porabe na to ustanovo, se pa lahko
                  seveda tukaj oziroma se menjajo in postavijo po tem zakonu novi organi upravljanja
                  in vodenja. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Računsko sodišče bo seveda moralo delovati kot strokovna
                  institucija, ki se bo morala najprej za to delo temeljito usposobiti. S predpisom,
                  da začne delovati 01.01.1995 problem seveda še ne bo rešen. Zanimal sem se tudi za
                  te stvari in dobil ocene strokovnjakov, da bo računsko sodišče lahko prevzelo
                  nadzor nad javnimi financami kvečjemu na jesen leta 1995. Do takrat je popolnoma
                  nesprejemljivo, da bi kakorkoli izvršilna oblast prevzemala nadzor nad edino
                  institucijo, ki je sposobna opraviti nadzor nad javnimi financami. Zastonj recimo
                  sprejemamo zakonske določbe, da agencija za to področje svojega dela odgovarja
                  Državnemu zboru, pa recimo za revizije in za kontrolo poslovanja v podjetju z
                  družbeno lastnino in tako naprej, če bo izvršna oblast lahko mirno zamenjavala
                  poslovodstvo v agenciji. Poslovodstvo vodi delo agencij in Vladi je dovolj seveda,
                  da zamenja direktorja, ki bo dobil nalogo, da opravi vse naprej. Formalna, po
                  zakonu določena odgovornost Državnemu zboru postaja na ta način popolnoma
                  brezpredmetna. To je, mislim, da dovolj evidentno in če bodo sprejeti nekateri
                  tile amandmaji, ki vodijo v  tej smeri, ali pa če bo ostalo pri tem osnovnem
                  besedilu, potem se seveda lahko zgodi, da bomo prišli v popolnoma neustaven
                  položaj in bodo prav gotovo tudi potrebni ustavni spori. Ker je absolutno
                  nemogoče, da bi Vlada nadzirala nadzorni organ, tisti, ki naj bi nadziral porabo
                  proračuna in drugih javnih financ. Jaz celo dvomim, da je z vsemi temi amandmaji
                  mogoče zakon toliko popraviti, da bi še prenesel ustavno presojo in da bi lahko
                  rekli, da gre za vzpostavljanje nekega demokratičnega nadzora v demokratični
                  družbi. Mislim da je načrt že tako daleč, da lahko samo nekoliko ublažimo, če
                  seveda podpremo tiste amandmaje, ki bi take vrste posegov, kot so se zgodili
                  recimo na RTV, kjer gre za zelo pomembno nacionalno institucijo, ampak vendar samo
                  za enega od nacionalnih medijev, da bi se taki scenariji odvijali pa v
                  instituciji, ki je temelj sploh za kakršnokoli verodostojnost oblasti.</p>
               <p>Apeliram na Državni zbor, da temeljito premisli, kaj bomo s tem zakonom naredili.
                  Mislim, da bi bilo še vedno najbolje, da bi ga zavrnili in da bi popravili tudi
                  zakon o računskem sodišču in se zadeve lotili tako, kot so predlagali tudi na SDK,
                  z reformo, ki bi v enem letu omogočila, da se stvari na novo postavijo, v skladu z
                  ustavo in bi medtem tudi zagotavljala ustavno delovanje te družbe. Ker seveda
                  Državni zbor tega prav gotovo ne bo naredil, predlagam, da vsaj podpremo tiste
                  amandmaje, ki bodo škodo, ki je že nastala, vsaj minimalizirali. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Imam repliko še na izvajanje gospoda Frima. Gospod Frim, delali ste
                  reklamo za 72. člen, za amandma na 72. člen, ki bi mu lahko rekli integralni
                  amandma, češ to je kompletna ponudba, vse zavzema dobrega kar je v vseh teh
                  desetih amandmajih tukaj našteto. Toda ravno tako vse slabo in tisto slabo je
                  sedaj v sedmem odstavku, kjer je dobesedno ista dikcija nekoliko bolj zgoščena kot
                  je v devetem amandmaju, kjer se pač predvideva, da Svet agencije razreši organ, ki
                  ga je imenoval Državni zbor. Tukaj prosim se to ne sme zgoditi. Tiste organe, ki
                  jih imenuje Državni zbor, lahko samo on razreši, noben drug. Ne vem, kako si upate
                  stalno predlagati popolnoma protiustavna in tudi protizakonita dejanja. Ves čas.
                  To je že dobesedno razsulo morale v tej državi. Menim, da bi bilo veliko bolje, če
                  umaknete ta vaš integralni amandma in da odbor umakne svoj amandma, zato
                  proceduralno predlagam, predsedujoči, da se sestane Odbor za finance in še enkrat
                  premisli o svojem dejanju.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Lenič.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Rad bi repliciral na tisti del
                  izvajanja gospoda Zagožna in še nekaterih drugih, ki ves čas ponavljajo, kako bo
                  Vlada brez neke večje muke po hitrem postopku lahko zamenjala ali pa odstrelila
                  funkcionarje SDK-ja. To je za mene osebno popolno sprenevedanje, ker v zakonu lepo
                  piše, kdo funkcionarja SDK-ja imenuje. In to je svet. V tem svetu ima Državni zbor
                  štiri predstavnike in Vlada enega samega, ostale pa imajo še gospodarska zbornica,
                  zavod za statistiko in Banka Slovenije. Tovrstna argumentacija je tako počez
                  popolnoma nesprejemljiva. Boste rekli, bo dala pa vladajoča koalicija v svet svoje
                  predstavnike in bo to lahko s kontrolnim paketom storila. To je teoretično možno,
                  vendar če bi si vladajoča koalicija tako zelo želela odstraniti koga iz SDK-ja
                  lahko to mirne duše stori tudi danes v tem Državnem zboru. Kdo pa imenuje vodilne
                  delavce v SDK-ju, če ne Državni zbor in s svojo večino vladajoča koalicija naredi
                  tudi danes po tem zakonu kadar hoče. Absolutno se ne strinjam z pavšalnimi
                  argumentacijami kot jih je izrazil gospod Zagožen. To je bil prvi del moje
                  replike.</p>
               <p>Drugi del je pa ta, da zadnje čase ugotavljam, da poslanci opozicije skoraj v
                  vsakem svojem nastopu grozijo z usklajenostjo z ustavo in bi pač želel povedati,
                  da mene osebno prav nič ne gane. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani gospod Lenič! Gre za transparentnost, za zloglasno transparentnost.
                  Namreč, karkoli naredi Državni zbor, je to javni avditorij in je vsem vidno. Če pa
                  nekaj naredi en svet, pa tudi če pravite, da ne bo imel večine, se da marsikdaj
                  tako izredno hitro spremeniti. Lahko, da bo celo direktorica ostala. Spremenili se
                  bodo tisti operativci, pooblaščeni delavci, ki nosijo glavno breme revidiranja. In
                  tam se bodo začele kazati zadeve, da ne bo izkazal, da ne bo poročil in podobnega.
                  Ne tako zamegljevati, saj vemo, kje je zajec.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali je replika? Gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Ni replika, ampak je pojasnilo. Gospod Pregelj je že prej v svojem
                  prvem nastopu, pa tudi sedaj, ponovil nekaj, o čemer se moti. Tolmačil je amandma
                  Odbora za finance, deveti po vrsti v pregledu amandmajev k temu členu kot amandma,
                  po katerem naj bi se zgodila takoimenovana reelekcija pooblaščenih delavcev, pri
                  čemer je navajal eksplicitno inšpektorje, ki opravljajo revizijo, kar je več kot
                  300 zaposlenih. Ta trditev, ki predvidevam, da jo povzema iz pisma gospe Logarjeve
                  predsedniku Državnega zbora, Rigelniku, ki je bil včeraj objavljen v medijih, je
                  konstrukt, je neresnična, zato ker amandma odbora nedvoumno govori o
                  funkcionarjih. Ta beseda je sicer res nekoliko nejasna, ampak nedvoumno pa je, da
                  ne zajema pooblaščenih delavcev. Zato je trditev, da amandma odbora pomeni
                  reelekcijo inšpektorjev, milo rečeno neresnična, grše rečeno, laž. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Pooblaščene delavce seveda lahko zamenja takoj novi funkcionar in rezultat je
                  isti. Jasno je, da koalicija lahko zamenja vodilne delavce v Službi družbenega
                  knjigovodstva. Morala bi najti neke pametne razloge, ker so dobili mandat za neko
                  določeno dobo. Na tak način, kot se tukaj zdaj poskuša uzakoniti, ni potreben prav
                  noben razlog. To, kar se je na Radio-televiziji zgodilo, dajte torej, menjajte.
                  Dajte nezaupnico vodstvu Službe družbenega knjigovodstva. Storite to tukaj v
                  Državnem zboru pred očmi vseh, ne pa uzakoniti nekaj, da bo izgledalo tako, kot v
                  tistem primeru Radio-televizije, kot da je vse lepo zakonito in tam si je
                  vladajoča koalicija, posebno liberalna demokracija še lepo oprala roke. Delo je
                  namreč naložila neki civilni družbi, ki je sestavljala svet Radio-televizije,
                  Šetinc je pa seveda vedel že, ko je predlagal zakon, kako se bodo stvari iztekle
                  in je to tudi napovedal.</p>
               <p>Mene moti, da sklicevanje gospoda Leniča na ustavo prav nič ne gane, se pravi
                  ustava je zanj papir, ki ga upošteva, če želi ali pa ne. Vladajoča koalicija si z
                  večino lahko privošči tudi neustavne rešitve. Očitno tako. Na srečo imamo še
                  ustavno sodišče in bo vendar treba upoštevati tudi ustavo, dokler ne boste
                  spremenili ustave. Zaenkrat upam, da te moči še nimate.</p>
               <p>Je pa ta igra zares umazana. Če hočete oblast, in to popolno, tudi nadzor nad
                  vsakim delom družbe, storite to javno, storite to tako, da bodo vsi državljani to
                  videli, da je očitno. Če bodo odobravali to vaše početje, če se bodo z njim
                  strinjali, vam bodo dali mandat tudi še naprej. Če pa hočete na tak način, potem
                  je pa to seveda umazana igra in jo je treba razkrinkavati. In nikar ne očitajte,
                  da lažemo ali da ne vem kaj počenjamo; da smo paranoični, ali nas obsojate celo,
                  da smo slaboumni, to so ljudje take vrste seveda pogosto delali. Tudi osebne
                  ustanove za slaboumne so potem ustanavljali.</p>
               <p>Delajte javno, transparentno, povejte, da hočete popolno oblast nad to družbo. In
                  če se bodo državljani s tem strinjali, boste imeli legitimacijo. Ne pa na tak
                  način, ki je najmanj kar je, podel. In kam to pelje vemo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
               <p>Saj ima on tudi. Vsi imajo te replike.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Glejte, jaz ne bi rad, da bi se to razvilo v nek nepotreben prepir, kot kaže, da
                  se bo, ampak rad bi, da bi trezno premislili, kaj to pomeni. Poglejte, v 64.
                  členu, ki ni bil spremenjen, in ki bo od sprejema tega zakona naprej veljal, piše,
                  da agencijo vodi, zastopa generalni direktor v njegovi odsotnosti in tako naprej.
                  Generalnega direktorja imenuje in razrešuje svet agencije v soglasju z Vlado
                  Republike Slovenije. Isto velja za namestnika in tako naprej. Se pravi, svet ima
                  od prvega dne, ko bo konstituiran, možnost zamenjati generalnega direktorja,
                  seveda z razlogi. Moral bo imeti nek razlog in namestnika in vse tiste, ki so
                  imenovani po nekem določenem postopku. Lahko jih bo zamenjal. Člen, ki ga hočete
                  vnesti, se pravi, mora imeti nek poseben namen. Ni ga mogoče razumeti drugače, kot
                  da za njim je ena posebna intencija, ker 64. člen odstavljanje in postavljanje teh
                  ljudi že ureja, in če je tako, je edini možni namen naslednje, da je po tem členu
                  možno predlagati zamenjavo generalnega direktorja, njegovega namestnika in nekoga
                  brez posebnega razloga, kajti 64. člen bo seveda zahteval nek razlog. V tem je
                  edini problem in to je bil problem pri zakonu o RTV. Tudi tam je svet imel in ima
                  možnost zamenjati direktorja, seveda z določenim razlogom. In ta svet ima sedaj to
                  vlogo. Prej smo se malo spraševali, ko je dala ljudska stranka tisti amandma, s
                  katerim smo svetu dali poleg upravljanja tudi nadzor. To se sedaj v bistvu
                  konvengera, kajti to pomeni, da ima svet neposredno tudi funkcijo nadzorovanja
                  dela generalnega, bi rekel, kar bi že tako ali tako imel, saj to je logično, samo
                  sedaj je to še posebej poudarjeno, sedaj je to še posebej notri poudarjeno in ne
                  vidim, dejansko ni mogoče razumeti tega devetega amandmaja k 72. členu drugače,
                  kot preprosto namen, da si omogočiš zamenjavo brez posebnega razloga tistih
                  trideset ali koliko ljudi.</p>
               <p>V tem je spornost tega amandmaja in v tem je ta amandma, če hočete, celo z nekega,
                  bi rekel, vidika človekovih pravic lahko sporen, kajti ti ljudje so bili izvoljeni
                  za določen mandat in brez posebnega razloga nihče nima pravice, da jim ta mandat
                  skrajša, če ni nekega posebnega razloga. In jaz, lahko mi očitate, ali pa kdorkoli
                  mi lahko očita, da jaz hočem braniti gospo Logarjevo. Nimam nobenega razloga, da
                  bi jo branil, je niti osebno ne poznam, niti nič. Tisti, ki ste jo predlagali pred
                  letom in pol za izvolitev, jo neprimerno bolje poznate, priznate njene kvalitete
                  in mogoče tudi nekvalitete, in če obstojajo te nekvalitete, se pravi obstojajo
                  razlogi za to, da se zamenja, naj se to normalno, po normalnem postopku predlaga.
                  Ni pa potrebno na ta način, ker dejansko tega amandmaja ni mogoče razumeti drugače
                  kot tako. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Repliciram gospodu Kopaču, ki zelo rad uporablja besedo <q>"laž"</q> takrat, ko meni, da
                  bo s tem izvlekel nek čisto navaden političen profit. Toda sprašujem vas, gospod
                  Kopač, če želite tako razumeti amandma odbora, da se nanaša zgolj na generalnega
                  direktorja in namestnika generalnega direktorja, ki sta funkcionarja, zakaj pa ste
                  potem v zadnjem delu tega amandmaja uporabljali množino, potem pa uporabite
                  dvojino, če mislite samo na dva funkcionarja. Prav gotovo ste mislili na
                  pooblaščene delavce, ki jih je lahko ali direktor ali pa ne vem tako natančno -
                  svet SDK imenoval. Tukaj lažete vi!</p>
               <p>Poleg tega sem jaz dal vzporednico tudi z amandmajem, ki je v tem kombiniranem
                  amandmaju, to se pravi v sedmem odstavku, kjer je jasno napisano, da gre za
                  vodilne delavce, ki jih je imenoval Državni zbor ali svet SDK. Torej gre prav
                  gotovo tudi za določene pooblaščene delavce, ali pa za vodje teh delavcev. Menim,
                  da tukaj lažete vi.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Rupel.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! S tega mesta bi rad
                  pozval kolega Zagožna, da se opraviči meni, vsakemu od teh poslancev posebej
                  tukaj, ki sedijo in Liberalni demokraciji Slovenije. On je uporabljal v zvezi z
                  Liberalno demokracijo Slovenije in v zvezi s poslanci besedo kot <q>"podel"</q> in ne
                  vem, kaj je še povedal, da se ne bom sedaj zmotil. Mislim, da so bile to popolnoma
                  neprimerne kvalifikacije. Jaz osebno se čutim užaljen in prizadet zaradi njegove
                  razprave.</p>
               <p>Poglejte. Jaz moram reči, ta hip še ne vem, kako bom glasoval okrog tega člena.
                  Seveda jaz gospodom iz Ljudske stranke, ki se smejijo, verjamem, da so zelo
                  predvidljivi ljudje in, da glasujejo po naprej določenem scenariju. Jaz moram
                  reči, da nisem tak in jaz sem zelo resno vzel to, kar je govoril gospod Peršak o
                  liberalnem stališču itd. in jaz ne izključujem tega in verjetno se bom odločil
                  celo, da bom proti temu glasoval. Jaz ne želim, da se tukaj vodi razprava z
                  diskvalifikacijami, žalitvami itd. Tukaj je bila narejena primerjava med
                  glasovanjem okrog generalnega direktorja in okrog SDK oziroma te agencije. Jaz vas
                  opozarjam na to, da sem jaz bil eden tistih, ki je pomagal izvoliti gospoda Petana
                  za generalnega direktorja RTV in od tistega trenutka naprej nisem nobenkrat
                  pritisnil na tipko in z ničemer vplival na odločitev v zvezi z njegovo usodo.
                  Potem, ko bo primer gospoda Petana tukaj v parlamentu in, ko bomo glasovali se
                  bomo lahko naprej pogovarjali, ampak sedaj se tukaj imputira nekaj kot, da je LDS,
                  kot da so poslanci LDS glasovali proti Petanu, zrušili Petana itd., kar je popolna
                  neumnost.</p>
               <p>Še nekaj bi rad rekel. Glede na različna glasovanja, in danes smo bili priče enemu
                  takih glasovanj, bi zelo težko in moram reče, da bi to na nek način samokritično
                  ali pa samoironično zelo težko imenovali Liberlano demokracijo Slovenije kot
                  oblast v Sloveniji. Ta oblast, ta koalicija, kot veste in kot smo se že večkrat
                  poslušali drug drugega, je odvisna od zelo zelo krhkih ravnotežij v koaliciji in
                  zelo pogosto se dogaja, da LDS ostaja sama, ali pa da ostaja z enim delom
                  poslancev Združene liste, z enim majhnim delom poslancev Krščanske demokracije
                  itd. Glasovanja so, bi rekel, izrazito nepredvidljiva v tem parlamentu, kar po
                  moji sodbi ni prav, ampak so nepredvidljiva. Današnja glasovanja so bila 38 - 40
                  itd., če se spomnite dopoldne. Vi boste govorili sedaj o nekem navalu oblasti in
                  ne vem kakšni oblastiželjnosti in ne vem kakšnem apetitu, ki naj bi ga imela ta
                  nesrečna LDS, ki pravzaprav z veliko težavo od dneva do dneva skrpa skupaj neko
                  večino za nekatere zadeve, ki so moram reči kar fundamentalnega pomena za to
                  državo. Moram reči, da sem v tej točki razočaran nad analitično sposobnostjo
                  kolega Zagožna, ki ga sicer, moram reči, cenim iz časov, ko sva skupaj sodelovala
                  v Demos-u in jaz upam, da se tudi on kdaj spomni tistih časov, kot se jih jaz.
                  Moram reči, da se jih spominjam tudi z dobrimi občutki.</p>
               <p>Še eno stvar bi rekel. Nekaj se mi moramo dogovoriti. Kaj je večina in kaj je
                  manjšina? Jaz mislim, da ne moremo v normalni strankarski demokraciji računati na
                  to, da bomo vsi istega mnenja. Ker če bi imeli vsi isto mnenje, potem ne
                  potrebujemo strank in ne potrebujemo glasovanja itd. in mi smo ene take čase že
                  preživeli in hvala bogu, da danes glasujemo tako, da enkrat večina in drugič
                  manjšina in je morda enkrat večina tista, ki je potem postane manjšina itd. Sedaj
                  ne vem kaj bi želeli naši kolegi posebej iz Ljudske stranke v zvezi s tem členom
                  oziroma s tem amandmajem št. 9, da se napiše, da bo generalni direktor od SLS ali
                  kaj? Meni se zdi, to moram reči, malo komično in malo naivno in malo otročje, da
                  se prepiramo tukaj o stvareh, ki so abeceda, ali pa če hočete abecedarij
                  parlamentarne demokracije. Hala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Lahko, da jaz ne pričakujem, da bi bili kdaj istega mnenja v tem Državnem zboru,
                  mislim pa, da bi morali vsi spoštovati ustavo. To pa najbrž drži. Podlo sem
                  imenoval ravnanje tistih, ki so predlagali take amandmaje, ki poizkušajo uzakoniti
                  nekaj, kar je v nasprotju z ustavo in doseči neko oblast, ki jim jo ustava ne
                  daje, na način, da manipulirajo. Če gre za žalitve, se lahko vsem opravičim. V tem
                  primeru bi pričakoval, da tudi z drugih strani ne bo žalitev, kot smo jih
                  doživljali prav poslanci Slovenske ljudske stranke že od izvolitve tega Državnega
                  zbora naprej.</p>
               <p>To se do sedaj še ni zgodilo, razumem aroganco večinske stranke, posebno pa njenih
                  najbolj izpostavljenih predstavnikov, tako da sem se s tem moral sprijazniti.
                  Lahko se pa osebno opravičim gospodu Ruplu, če se čuti prizadetega. Nisem govoril
                  o vseh poslancih, ampak o liberalni demokraciji kot taki, ki ima svoj načrt,
                  nekateri njeni posebej ekspenirani člani, ga s takimi predlogi uveljavljajo.</p>
               <p>Če bo pripeljalo do diktature, boste pa tudi vi, gospod Rupel, odgovornost morali
                  prevzeti. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Omerza.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Hvala lepa. Imam prav tako repliko. Tukaj se hoče inputirati LDS-u, da skuša
                  zamenjati vodstvo SDK-ja. Če pogledamo glasovanje o generalni direktorici SDK-ja
                  in tudi magnetogram, je Ljudska stranka najbolj napadala imenovanje te
                  direktorice.</p>
               <p>Stara LDS, stari demokrati in še nekatere druge stranke so podprle imenovanje te
                  direktorice. Dejansko se mi zdi zelo deplasirano sedaj obsojati LDS, sedaj novi
                  LDS, ker je pravzaprav novi LDS izvolil, in tudi Združena lista. Najbolj so
                  nasprotovali imenovanju sedanje direktorice prav poslanci Ljudske stranke.</p>
               <p>To bi rad opozoril, na to zadevo, v zvezi s tem členom. Težko se je boriti na nek
                  način in funkcionirati, ko se očita oblasti, da je oblast. Po drugi strani se je
                  težko boriti proti medijem, ki pravijo, da je koalicija podprla ta člen, razen
                  Krščanskih demokratov. Tudi jaz tega člena nisem podprl na Odboru za javne
                  finance. To je bilo gladko preslišano v vseh televizijskih sporočilih.</p>
               <p>Enostavno, določene stvari ne držijo. Če pogledamo malo za nazaj, potem boste
                  videli, še enkrat poudarjam, magnetograme. Gospod Žaro Pregelj je najbolj napadel
                  imenovanje sedanjega vodstva SDK.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika gospod Pregelj, pa gospod Janez Podobnik.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Gospod Omerza! Lahko ste tisto moje izvajanje razumeli kot napad.
                  Seveda, ker ste ga lahko, ker ste imeli nekaj prstov zraven. Prav gotovo ste jih
                  imeli. Toliko informacij sem pa kljub vsemu imel, da sem vedel, da ni bila ta
                  zadeva tako nedolžna in neodvisna od nas. Konec koncev ste bili malo pred tem vi
                  direktor SDK-ja in vsa tista vprašanja, ki sem jih jaz tukaj javno zastavljal na
                  podlagi določenih podatkov, ki so mi jih nekateri posredovali, tudi iz SDK, so se
                  dobesedno nanašali na čistost posameznega funkcionarja, v tem primeru sedanje
                  direktorice, ki se je nanašala zgolj pač na neke povezave v zvezi z njeno, ali pa
                  firme, na katerih je bila ona kapitalsko soudeležena, in ki so se ukvarjale z
                  računalniškimi in drugačno opremljenostjo SDK-ja. To so bila takrat dejstva. Sami
                  to ozadje dobro poznate. Mi smo spraševali, odgovori so bili delni, toliko delni,
                  da jim pač takrat nismo mogli popolnoma zaupati. Jaz še sedaj ne vem, če je ona te
                  zadeve pravilno in natančno razrešila. Dejstvo pa je, da kot direktorica deluje
                  korektno in da SDK pod njenim vodstvom, svoje delo opravlja tako, da je nadzor nad
                  finančnim poslovanjem v državi kolikor toliko, kolikor zakonodaja omogoča,
                  korekten in celovit in to je vse, kar je tukaj. Sedaj pa mene kregate, da sem
                  nekoga napadel. Jaz sem spraševal za ozadje, ki ga nisem dobro razumel. Nič
                  drugega, in sem vse svoje akcije oziroma vse, kar sem tukaj izvajal, delal to
                  javno. Kaj pa je zadaj, pa vi veste bolj kot jaz.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Hvala za besedo. Gospodu Omerzi bi rad povedal, da smo v Državnem zboru, mislim,
                  da trikrat odločali o direktorju SDK. V prvi vrsti je naša stranka podprla gospoda
                  Jevševarja, v drugi in tretji pa gospo Logarjevo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Kolegice in kolegi! Na tisti komisiji je bila ena velika napaka. Bil je en član
                  opozicije in tisti glas je bil proti, in to sem bil jaz, ko je bil Leničev amandma
                  v obravnavi in na žalost ni bilo ne predstavnika ljudske stranke, ni bilo
                  predstavnikov demokratov, ki se danes drugače obnašajo, edini glas na tej komisiji
                  je bil proti, en glas opozicije, več pa jih ni bilo prisotnih.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Gospodu Kopšetu moram pojasniti, kar sicer on ve, pa je vseeno izkoristil
                  priložnost, da demokrati še nimamo, Demokrati Slovenije še nimamo člana v tem
                  odboru in nismo mogli biti, mislim, lahko bi poslušali, nismo pa mogli glasovati.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Gospod Kopše seveda ve, da smo predstavniki Slovenske ljudske stanke v tem odboru
                  vsi skupaj nasprotovali takšnemu konceptu reforme SDK in takšnemu konceptu zakona
                  o računskem sodišču. Ne glede na to, da smo bili prisotni v številu, ki ga dopušča
                  seveda poslovnik, se pravi, z vsemi člani, nismo v ničemer uspeli, in tudi, če bi
                  v tem primeru bila midva prisotna, bi bil seveda amandma predložen v istem
                  besedilu. To torej nima prav nobenega vpliva na to. Tako so pač sestavljeni
                  odbori. Dovolite pa nam, gospod Kopše, da poskušamo tukaj v Državnem zboru
                  preprečiti katastrofo, če se jo še da. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Sisinger. Želi še kdo besedo? Gospod
                  Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani podpredsednik, poslanke in poslanci! Pri tej točki sploh nisem mislil
                  sodelovati. Vendar pa moram reči, da nas ta sedanja razprava pelje v položaj, kot
                  da nismo parlament te slovenske države in teh ljudi. Pelje nas v neke očitke, kaj
                  kdo naredi. Če upoštevamo demokracijo in če želimo govoriti o pravni državi in
                  demokratični slovenski družbi, potem moramo tudi spoštovati te demokratične osnove
                  v tej smeri, da imamo vso pravico kot poslanci, da povemo, kar mislimo, da pa
                  vendarle povemo to v tej smeri, da ne uporabljamo vseh mogočih žalitev. Ker moram
                  vam reči, tako kot je rekel gospod dr. Rupel, tudi sam sem se v svoji klopi
                  počutil na nek način prizadetega, ko se me hoče v nekem trenutku pokazati pred
                  slovenskimi državljani, pred našimi volilci kot človeka, pa čeprav nisem glasoval,
                  kot krivca, karkoli bom naredil za to, če bo ta 9. točka kakorkoli sprejeta.</p>
               <p>Moram vam iskreno povedati. Nikoli nisem sodeloval, tudi pri drugih zakonih pri
                  tistih členih, kadar je šlo za vprašanje, da je treba nekoga razrešiti ali da je
                  potrebno po zakonu uporabljati zadeve v tej smeri in mislim, da ne bi smeli
                  prejudicirati stvari glasovanja, imamo pa pravico povedati svoja stališča
                  kakršnakoli imamo in brez kakršnihkoli očitkov in žalitev kaj bo sedaj naredila ta
                  vladajoča ekipa, kaj bo naredil nekdo drugi od poslancev pri tem glasovanju.</p>
               <p>O 9. točki se bomo izrekali in če bomo o 9. točki vsak po svoje razmislili, kako
                  bomo glasovali, je to stvar slehernega poslanca. Ali bo ta 9. točka vzdržala ali
                  ne bo vzdržala, je to v moji odločitvi, osebni odgovornosti itd. in tako tudi vseh
                  vas. Zato pa me moti, da že v naprej hočemo naprtiti odgovornost, za mene težko
                  odgovornost, ali pa sploh ne bom glasoval o teh desetih točkah, ki so. Zato bi vas
                  vendarle prosil, poslanke in poslanci, da smo strpni do teh zadev, kadar gre za
                  takšna vprašanja in da ne uporabljamo, češ kaj bodo ljudje rekli, pojdite pred
                  javnost itd. Mislim, da so to prehude besede. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Matuš. Ali bosta oba skupaj?</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Gospod predsedujoči podpredsednik! Hvala za besedo. Spoštovani! Imam kratko
                  repliko.</p>
               <p>Gospod Sisinger! Mislim, interesantno. Privoščili ste si celo dajati navodila
                  poslancem. To, če vi niste sodelovali v takih glasovanjih, niste izkoristili svoje
                  poslanske dolžnosti in pa seveda pravice.</p>
               <p>Vaša poslanska dolžnost je, da sodelujete.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ni član odbora. Na zboru bo sodeloval. Gospod Pregelj, prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Imam dva predloga. Prvi je ta, da Sekretariat za zakonodajo poda
                  mnenje o amandmaju pod številko devet, to je amandma odbora, in sicer njegovo
                  usklajenost z ustavo in zakonodajnim sistemom.</p>
               <p>Kot drugo imam pa zahtevo poslanske skupine Ljudske stranke, ki zahteva, da se še
                  enkrat sestane Odbor za finance in da še enkrat premisli o predlaganem amandmaju
                  na podlagi 150. člena poslovnika.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Imamo dva proceduralna predloga. Eden je ta, da se sestane Odbor za
                  finance in obravnava amandmaje, o katerih še ni zavzel svojega mnenja in drugi
                  predlog je, da Sekretariat za zakonodajo poda mnenje na deveti amandma in mislim,
                  da tudi na tisto točko amandmaja na 72. člen, ki ureja približno isto stvar.</p>
               <p>Na glasovanje dajem najprej predlog, da Odbor za finance obravnava amandmaje
                     <gap n=".."/><stage>(ne dokonča stavka.)</stage><gap n="..."/></p>
               <p>Še eno proceduralno? Izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Na podlagi 150. člena se o tem ne glasuje. Če zahteva poslanska
                  skupina, se odbor mora sestati.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Samo, če mi, prosim, poveste člen. Jaz ga ne najdem tako hitro. 150? Trenutek, da
                  se konzultiram s poslovnikom. <stage>(Smeh.)</stage></p>
               <p>Samo jaz mislim, da moramo tukaj upoštevati 197. člen; <q>"k amandmaju lahko poda
                  mnenje matično delovno telo in Sekretariat za zakonodajo in pravne zadeve."</q> Lahko
                  poda mnenje, zato bo o tem zbor odločal.</p>
               <p>150. člen je redno sestajanje.</p>
               <p>Torej, na glasovanje dajem proceduralni predlog, da se sestane matični odbor in da
                  zavzame stališča vseh amandmajev do katerih še ni zavzel stališča. Ugotovimo
                  sklepčnost! <stage>(74 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(40
                     poslancev.)</stage></p>
               <p>Ugotavljam, da ta predlog ni sprejet.</p>
               <p>In drugi predlog je bil, da Sekretariat za zakonodajo poda pravno mnenje o
                  ustavnosti devetega amandmaja in podobnega amandmaja, ki je v skupnem amandmaju na
                  72. člen. Ugotovimo sklepčnost! <stage>(74 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da tudi ta predlog ni sprejet.</p>
               <p>Želi še kdo razpravljati o amandmajih k 72. členu? <stage>(Nihče.)</stage></p>
               <p>Zato razpravo zaključujem in glasovali bomo najprej o amandmaju k 72. členu, ki ga
                  je vložila skupina poslancev. Datum vloge je 20. julij 1994, prvopodpisani Janez
                  Kopač. To je amandma, ki besedilo 72. člena v celoti zamenjuje. Ugotovimo
                  sklepčnost! <stage>(71 prisotnih.)</stage></p>
               <p>Obrazložitev glasu, gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glasoval bom proti zato, ker sem že prej v razpravi povedal, da je
                  predvsem sedmi odstavek tega amandmaja v resnici izredno sporen, da ne rečem celo
                  protiustaven in tudi zato, ker v amandmaje, ki jih podpisujejo poslanci, ki so
                  znani pripadniki Kluba R+3, ne morem v take amandmaje verjeti, ne morem verjeti v
                  njihovo verodostojnost. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas? Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Moram povedati, da bom tudi jaz glasoval proti zaradi 7. točke, ki vključuje sedaj
                  v ta, tako imenovani integralni amandma to najbolj sporno opredelitev iz devetega
                  amandmaja. Za to ne morem glasovati. Čeprav za nekatere od drugih točk, kot so
                  napisane, bi se dalo glasovati. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas? Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Glasoval bom proti. Obrazložitev je bila že na komisiji znana, danes pa petkrat
                  ponovljena od drugih ljudi. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi obrazložiti svoj glas? Nihče več.</p>
               <p>Prehajamo na glasovanje. Ugotovimo sklepčnost! <stage>(74 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da je amandma k 72. členu sprejet.</p>
               <p>S tem so vsi amandmaji, ki so v pregledu k temu členu, brezpredmetni.</p>
               <p>V obravnavo dajem amandmaje k 73. členu. Prvi amandma, amandma na amandma Vlade. V
                  amandmaju Vlade k prvemu odstavku 73. člena se za besedama <q>"pravnih oseb"</q> doda
                  naslednje besedilo <q>"ter razpolaganje z družbeno lastnino pravnih oseb"</q>.
                  Predlagatelj je odbor. Vlada ne nasprotuje.</p>
               <p>Drugi amandma, dodata se nova prvi in drugi odstavek, ki se glasita: <q>"Agencija
                  opravlja preverjanje zakonitosti in pravilnosti izvajanja predpisov, ki urejajo
                  finančno, materialno poslovanje pravnih oseb, dokler se te lastninsko ne
                  preoblikujejo po zakonu o lastninskem preoblikovanju. Druge naloge po posebnih
                  predpisih in na njih temelječi pogodbi iz sedme alinee 4. člena tega zakona, so
                  naloge, ki jih je SDK opravljala na dan uveljavitve tega zakona."</q></p>
               <p>V dosedanjem drugem odstavku se beseda <q>"uveljavitve"</q> zamenja z besedama <q>"pričetka
                  uporabe"</q>. Sedanji prvi, drugi in tretji odstavek postanejo tretji, četrti in peti
                  odstavek. Predlagatelj Vlada, odbor podpira.</p>
               <p>3. amandma: <q>"V drugem odstavku se za piko doda nov odstavek, ki se glasi: Nadzor
                  nad izvajanjem nadziranja javne porabe izvaja Državni zbor Republike Slovenije."</q>
                  Predlagatelj poslanska skupina združene liste, odbor podpira, Vlada ne
                  nasprotuje.</p>
               <p>4. amandma: <q>"Tretji odstavek 73. člena se spremeni tako, da glasi: Za nadzor nad
                  opravljenim nalog revidiranja lastninskega preoblikovanja podjetij iz šeste alinee
                  4. člena na podlagi zakona o lastninskem preoblikovanju podjetij in drugih zakonov
                  o lastninskem preoblikovanju je ne glede na določbo prvega odstavka 3. člena
                  pristojen Državni zbor Republike Slovenije."</q> Predlagatelj poslanska skupina
                  SKD.</p>
               <p>5. amandma: <q>"Tretji odstavek se spremeni tako, da se glasi: Ne glede na določbo
                  prvega odstavka 5. člena nadzor nad izvedbo revizijskih postopkov lastninskega
                  preoblikovanja podjetij izvaja Državni zbor Republike Slovenije."</q> Predlagatelj
                  Odbor za finance.</p>
               <p>6. amandma, ki je amandma na amandma poslanske skupine združene liste. V amandmaju
                  združene liste k 73. členu se beseda <q>"podjetij"</q> nadomesti z besedama <q>"pravnih
                  oseb"</q>. Predlagatelj poslanska skupina, prvopodpisani Izidor Rejc.</p>
               <p>7. amandma: <q>"Tretji odstavek se spremeni tako, da se glasi: Nadzor nad izvedbo
                  revizijskih postopkov lastninskega preoblikovanja podjetij izvaja Državni zbor
                  Republike Slovenije."</q> Predlagatelj poslanska skupina združene liste. Odbor je ta
                  amandma preoblikoval v svoj amandma.</p>
               <p>8. amandma: <q>"Črta se tretji odstavek in se nadomesti z naslednjim besedilom: Ne
                  glede na določbe prvega odstavka 5. člena tega zakona je Agencija do roka
                  dokončanja lastninskega preoblikovanja po zakonu o lastninskem preoblikovanju
                  podjetij, Uradni list RS št.55/92, 7/93 in 31/93, in zakona o gospodarskih javnih
                  službah Uradni list RS št. 32/93 odgovorna Državnemu zboru Republike Slovenije."</q>
                  Predlagatelj skupina poslancev, prvopodpisana Metka Karner-Lukač in skupina
                  poslancev s prvopodpisanim Tonetom Peršakom. Odbor ne podpira, ker vlaga svoj
                  amandma, Vlada nasprotuje.</p>
               <p>Imamo amandma k 73. členu, ki v celoti predlaga spremembo 73. člena. Predlagatelj
                  je skupina poslancev s prvopodpisanim Janezom Kopačem. Amandma se glasi: besedilo
                  73. člena se črta in nadomesti z novim, ki se glasi: <q>"Agencija opravlja
                  preverjanje zakonitosti, pravilnosti izvajanja predpisov, ki urejajo finančno
                  materialno poslovanje pravnih oseb ter razpolaganje z družbeno lastnino pravnih
                  oseb, dokler se te lastninsko ne preoblikujejo po zakonu o lastninskem
                  preoblikovanju. Druge naloge po posebnih predpisih in na njih temelječi pogodbi
                  sedme alinee 4. člena tega zakona, so naloge, ki jih je SDK opravil na dan
                  uveljavitve tega zakona. Organizacijski deli agencije, ki opravljajo naloge
                  nadziranja, naloge plačilnega prometa in naloge statistike in informiranja,
                  opravljajo ta dela v agenciji, vse dokler ne bodo na podlagi drugih zakonov te
                  naloge prenešene na druge institucije. Nadzor nad izvedbo revizijskih postopkov
                  lastninskega preoblikovanja pravnih oseb izvaja Državni zbor Republike
                  Slovenije."</q></p>
               <p>Želi kdo o teh amandmajih razpravljati? Gospod Zagožen, gospod Peršak.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Glede na izid glavanja k prejšnjemu amandmaju naša poslanska
                  skupina zahteva pol ure odmora, da se pogovorimo o tem, kako bomo ravnali naprej.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Torej prekinjam sejo in nadaljujemo ob 18.00 uri.</p>
            </sp>
            <stage type="time">(Seja je bila prekinjena ob 17.35 uri in se je nadaljevala ob 18.10
               uri.)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Cenjeni kolegi, prosim, da nadaljujemo sejo! Ugotovimo sklepčnost! <stage>(67
                     prisotnih.)</stage> Ugotavljam, da smo sklepčni.</p>
               <p>Prekinili smo delo pri obravnavi amandmaja k 73. členu. Gospod Peršak je
                  prijavljen k besedi.</p>
               <p>Želite povedati, gospod Zagožen? Prosim.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani gospod Rupel. Kljub vsemu niste vzdržali in ste glasovali za sporni
                  amandma. Tako mimogrede.</p>
               <p>Rad bi povedal stališče poslanske skupine Slovenske ljudske stranke. Tako je:
                  vladajoča koalicija si z zakonom o Agenciji Republike Slovenije za plačilni
                  promet, nadziranje in informiranje, dokončno preko Vlade podreja inštitucijo
                  nadzora javnih financ in poslovanja v podjetjih z družbeno lastnino.</p>
               <p>Slovenska ljudska stranka protestira zaradi nedemokratičnega in neustavnega
                  ravnanja koalicije, ki v temelju ogroža demokratično ureditev v Republiki
                  Sloveniji.</p>
               <p>Ker Slovenska ljudska stranka skupaj z ostalimi opozicijskimi strankami ne more
                  preprečiti takega ravnanja, nismo pa pripravljeni dajati legitimnosti
                  protiustavnemu početju poslancev koalicijskih strank, poslanci Slovenske ljudske
                  stranke zapuščamo sejo Državnega zbora za čas, ko bo odločal o tem zakonu.</p>
               <p>S tem želimo opozoriti slovensko javnost, da je demokracija v Sloveniji v resni
                  nevarnosti, vladajoča koalicija in izvršna oblast pa izgubljata vso
                  verodostojnost. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika?</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala lepa. Gospod Zagožen, ki se je prej odlikoval s svojim zmerjanjem in
                  žaljenjem koalicijskih poslancev, je tokrat povedal nekaj zelo dramatičnega in
                  moram reči, da bi se z njim strinjal, če bi bile trditve, ki so mu bile
                  utemeljitev za to, kar je povedal, resnične. Pa niso.</p>
               <p>Ta zakon ne predvideva niti podreditve institucije, ki bo nadzirala javne finance
                  v Vladi, to ni res. Ta institucija bo računsko sodišče in je pod Državnim zborom,
                  do takrat pa tudi obstoječi SDK ne bo podrejen Vladi. In drugič, niti ni res, kar
                  je trdil, da si Vlada ozirorma izvršna oblast s tem zakonom podreja nadzor nad
                  institucijo, ki bo opravljala revizijo lastninskega preoblikovanja podjetij. Tudi
                  to ne drži in ne drži zaradi amandmaja, ki ga je vložil v drugi obravnavi gospod
                  Rejc in v tretji obravnavi nadgradil Odbor za finance in kreditno monetarno
                  politiko. Zato to menim, da je treba torej to pojasniti, da ne bi kdo mislil, da
                  so stvari res takšne, kot jih je tukaj hotel z neresničnimi trditvami prikazati
                  gospod Zagožen.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Hvala lepa. Preden bom povedal naše stališče, bi prosil gospoda Kopača, če pove,
                  ali govori v svojem imenu, ko govori v prvi osebi ednine ali v imenu Odbora za
                  finance? Sicer pa se social demokrati pridružujemo tistemu, kar je povedal vodja
                  poslanske skupine Slovenske ljudske stranke, tudi mi ne maramo sodelovati pri tem
                  podjetju in zato za ta čas zapuščamo sejo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Poslanci Slovenske nacionalne desnice bomo tudi zapustili dvorano, da vas pustimo
                  same pri tem dejanju, kajti stvari, ne da stvari niso takšne, kot je govoril
                  gospod Kopač, ampak stvari so takšne, recimo bobu bob in popu pop. Torej, ne gre
                  za zmerjanje in žaljenje. Zmerjanje in žaljenje, ki pride zraven, je samo bordura.
                  Gre za interese. Interes je pač v tem, da želite preprečiti odkrivanje prilaščanja
                  družbene lastnine z revizijami. Kaj se je zgodilo? Sedaj se dogaja revizija v
                  HIT-u. Ja, to je razlog, seveda se bo lahko kaj odkrilo oziroma lahko se bo kaj
                  preveč odkrilo, in ker imate interes prikriti stvari, razkrivanje, krajo družbene
                  lastnine, zato pač morate ta nadzorni organ razhajkati in ne bo ostalo samo pri
                  tem, kar se sedaj namerava in kar se je sedaj dogajalo pri enem amandmaju ali pri
                  enem zakonu, ampak z vašimi potezami boste šli naprej in tega se vsak, ki pri tem
                  sodeluje, mora zavedati, na kakšni poti je in po kakšni poti gre s tistimi, ki to
                  peljejo, pač liberalna demokracija. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Verzolak.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Poslanci Samostojne poslanske skupine se pridružujemo predhodniku
                  in prav tako ne želimo sodelovati pri tem odločanju, ker smatramo, da ni pošteno
                  in korektno in zapuščamo dvorano pri tej točki. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Omerza.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Imam lahko repliko glede na te, ki zapuščajo dvorano zaradi javnosti; to je zelo
                  pomembno, ker ponavljajo neresnice neprestano naprej, ko se demantirajo. Nadzor
                  nad javno porabo ne bo več pod parlamentom in ne bo več pod Vlado, ampak bo
                  računsko sodišče tisto, ki bo kontroliralo javno porabo. To bo samostojna in
                  neodvisna institucija. Ne bo podrejena parlamentu, delala bo po zakonu. To je
                  velik napredek za Slovenijo. Ne vem, koliko let se je to zahtevalo. Tako s strani
                  prejšnje opozicije, kot zdajšnje opozicije in pozicije. Govoriti o tem, da javni
                  nadzor prehaja pod izvršno oblast, je neresnica. Javni nadzor odhaja izpod
                  parlamentarne kontrole in gre v samostojno institucijo. To je prvo. Revizija
                  lastninskih preoblikovanj ostaja pa pod nadzorom Državnega zbora. Argumenti,
                  zaradi katerih zapuščate to dvorano, ne držijo.</p>
               <p>Rad bi nekaj rekel okoli te kraje družbene lastnine, ki jih vi tako vehementno,
                  nekatere stranke opozicije in tudi nekateri mediji širijo. Od 2500 podjetij, ki se
                  bodo privatizirala, jih je samo 1000 pod revizijami. To pomeni samo 1000 od 2500
                  so sploh kaj počeli s privatizacijo v družbenih podjetjih. Se pravi, 1500 podjetij
                  v Sloveniji ni nič počelo. Od teh 1000 podjetij, ki so pod revizijo, je v
                  tretjinah podjetij končano revizijsko poročilo SDK-ja. Od teh tretjinah podjetij
                  je ovadenih za kaznivo dejanje 90 oseb. Ko bodo šli preko tožilcev in sodišč, se
                  bo to zreduciralo morda na 10 ali 20 oseb, vsaj tako kažejo podatki, kako končajo
                  ovadbe. Če to pomnožimo s 3, ko bodo končane revizije, bo okoli 60 ljudi
                  kaznovanih za tako imenovani rop stoletja. Na tem mestu pohvalim moralno in etično
                  držo tisoče in tisoče ljudi, ki so imeli v Sloveniji v okviru družbene lastnine
                  pooblastila in da bo samo tako majhno število ljudi kaznovano verjetno po končanih
                  sodnih postopkih, je veliko priznanje slovenskemu menagementu, poslovnim ljudem in
                  ljudem s pooblastili in je vsa ta vaša gonja o kraji stoletja izmišljena samo
                  zato, ker bi radi prišli skozi to tudi na oblast, skozi take neresnične in
                  paranoidne trditve.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Če se čudite, da sem še tukaj, zato, ker smo rekli, ko boste odločali
                  o tem zakonu, zdaj je še neka druga razprava.</p>
               <p>Gospod Omerza! Vi lahko razlagate svoje videnje tega zakona, toda ne boste mogli
                  skriti dejstev, da bo direktorja imenovala Vlada s soglasjem; da bo svet imenoval
                  direktorja s soglasjem Vlade; da bo Agencija poročala Vladi in tako naprej; in da
                  bo  na poročila in na finančni načrt sveta agencije dajala soglasje Vlada.</p>
               <p>Pa koga barvate, no? Pa kaj mislite, da smo mi nepismeni, da ne znamo brati
                  zakonov? Ali razumete, kaj v bistvu vi govorite? Pesek direktno mečete v oči.
                  Mečite ga, imate pravico, samo, uporabite za to ustrezne besede, ne pa da trdite:
                  vi lažete vi manipulirate zato, ker hočete priti na oblast; hočete nam vzeti našo
                  svetlo, čudovito oblast. V redu. To je vaša paranoja. Jo pač imate. Vaš problem.
                  Toda ne boste skrili dejstva, da si s tem zakonom polastite popoln nadzor nad
                  celotnim finančnim poslovanjem. Trenutno tudi države, ker računsko sodišče še ni
                  sposobno in še nekaj časa ne bo sposobno nadzorovati javnih financ, še manj pa
                  tistega, čemur pravimo zdaj družbeno premoženje in podobno.</p>
               <p>Tako, da to, kar vi govorite, je resnična laž in to  boste težko skrili pred temi
                  državljani. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. So še kakšne replike? Replika, gospod Rigelnik.</p>
            </sp>
            <sp who="SDZ1:RigelnikHerman">
               <speaker>MAG. HERMAN RIGELNIK:</speaker>
               <p>Gospod podpredsednik, spoštovane kolegice, kolegi! Predlagal bi, da prekinemo to
                  točko. Predlagam sklic kolegija predsednika Državnega zbora, da se pogovorimo,
                  kako in kaj naprej pri delu o glasovanju o tem zakonu.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Jaz sicer ne vem, tega, moram reči, ne razumem. Ta zakon je bil obravnavan več kot
                  eno leto v Državnem zboru. Vsi detajli so bili prediskutirani. Navsezadnje, gospa
                  Logarjeva je dala pismeno soglasje na dogovor o oblikovanju tega zakona o taki
                  vsebini kot zdaj je. Jaz ne razumem, v čem je sploh še problem? Jaz mislim, da je
                  problem v tem, da se želi z nekim prikazovanjem stvari, ki jih kar naprej in
                  naprej moramo demantirati, ustvariti vzdušje neke konfliktnosti in neke
                  ogroženosti. Jaz ne vem, čemu bi to služilo? Sicer pa zdaj mi tako ali tako o
                  zakonu ne bomo glasovali zato, ker so potrebni uskladitveni amandmaji. Jaz
                  predlagam, da glasujemo zdaj še o amandmajih k 73. in 77. členu, ki za celotno
                  vsebino zakona sploh nista tako pomembna. O samem zakonu, preden bomo pritisnili
                  na tipko o njem, pa bo prej moral biti še matični odbor, ki bo moral sprejeti tri
                  uskladitvene amandmaje. Zato predlagam skratka, da nadaljujemo zdaj še teh pet
                  minut, potem pa pred končnim glasovanjem moramo pa tako ali tako prekiniti sejo.
                  Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Sem malo v zadregi. Imam repliko, drugače pa ne vem, ali se sme nadaljevati
                  diskusija tudi o amandmaju, ki je bil prej na sporedu. V tem smislu imam, kot sem
                  rekel, upam, da ne bo prehude zamere, eno na temo, kako konsistentno je zakon
                  pripravljen.</p>
               <p>Mi smo danes tako rekoč na kredit sprejemali nek amandma, da smo si omogočili še
                  dokončno uskladitev. Nekaj stvari je le bilo spregledanih in to je treba priznati
                  kljub sprotnim opozorilom. Če se spomnite, zakaj smo glasovali za amandma k 47.
                  členu? To je drugo.</p>
               <p>Rad bi nekaj predlagal v zvezi z amandmajem k 73. členu, ki bo sedaj na sporedu. O
                  amandmaju govorim zato, čeprav sem tudi član opozicijske stranke, ker imam navado,
                  da si do konca prizadevam za to, da bi zakon bil sprejet vsaj približno tak, kot
                  mislim, da bi bilo prav. Glede na to, da so mi avtorji amandmaja, ki so ga
                  vložili, ki naj bi celotni 73. člen spremenil, zagotovili, da je tak njihov namen,
                  iz dikcije pa to ni popolnoma razvidno, predlagam zelo drobno redakcijsko
                  spremembo v tem amandmaju, če je možna. V prvem odstavku tega amandmaja, ki je
                  vložen, naj se na koncu beseda <q>"zakonu"</q> spremeni v besedo <q>"zakonih"</q>, v množino.
                  Baje gre tudi po njihovi intenci prav za to, da velja nadzor Državnega zbora nad
                  delom oziroma upravljanje preverjene zakonitosti agencije nad pravnimi osebami, ki
                  imajo v lasti družbeno lastnino, za vse te pravne osebe in za ves čas, dokler bo
                  trajalo lastninsko preoblikovanje, torej dokler bo kaj družbene lastnine. To
                  lastninsko preoblikovanje ureja več zakonov, ne samo eden.</p>
               <p>Da ne bi bilo sporov, predlagam, ker je že sedaj zapisano z malo začetnico in tudi
                  tako mišljeno, da se napiše <q>"zakonih"</q>. Tako, da ne bo dvoumno, da ne bi bilo kdaj
                  sporov. Mislim, da to ni taka sprememba. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dal bom proceduralni predlog na glasovanje. Bile so določene replike
                  in sem mislil to dokončati.</p>
               <p>Rekli ste, da imate proceduralno. Ne, gospod Peršak čaka na to že dve uri.
                  Prijavil se je še pred odmorom, tako da ni bilo storjeno nobene krivice.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Gospod podpredsednik, to sem točno mislil predlagati. Ker zaključujete, mislim, da
                  je ta parlament dolžan spoštovati poslovnik. Če je proceduralni predlog, se je
                  potrebno o njem izjasniti in ni možno o drugih vprašanjih naprej voditi
                  diskusijo.</p>
               <p>Rad bi še iz svoje strani povedal, če sem že tukaj. Zdi se mi v trenutku, ko je
                  del strank zapusti dvorano, ko je atmosfera tako hektična, da padajo žalitve v
                  obliki psihiatričnih izrazov, predlog predsednika Državnega zbora, da se vzame
                  time out in se razmisli, ali smo sposobni nadaljevati kot evropski parlament, ali
                  kot drvarji, povsem na mestu in predlagam, da o tem glasujemo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>O tem ne dvomim, niti nisem za trenutek podvomil. Povedal sem že. Bile so tri
                  replike in sem jih hotel potem dokončati. Imam še eno prijavljeno. Gospod Kopše je
                  užaljeno odšel, gospod Polajnar je še za repliko. Umika.</p>
               <p>Predlog, da se ta točka prekine in da se kolegij sestane in pogovori s strani
                  predsednika, dajem na glasovanje. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da je ta predlog sprejet.</p>
               <p>S tem prekinjam to točko. Prekinjam tudi sejo za danes. Kolegij je takoj. Sejo
                  nadaljujemo jutri ob 10. uri.</p>
            </sp>
            <stage type="time">(SEJA JE BILA PREKINJENA 21. JULIJA 1994 OB 18.30 URI IN</stage>
         </div>
      </body>
   </text>
</TEI>