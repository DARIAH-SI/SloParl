<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-18-1994-03-18">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">E444CD5979533FC7C1257832004838F3</idno>
               <idno type="URI">E444CD5979533FC7C1257832004838F3</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-18-1994-03-18.DZ" n="18">
               <name>Redna</name>
               <date when="1994-03-18"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-18-1994-03-18.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 18. MARCA 1994 OB 10.15 URI.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi! Nadaljujemo 18. sejo Državnega zbora
                  Republike Slovenije.</p>
               <p>Obveščen sem, da so zadržani, in se današnje seje ne morejo udeležiti, naslednje
                  poslanke in poslanci: dr. Dušan Bavdek, dr. France Bučar, Borut Pahor, Stane Frim,
                  Miroslav Mozetič, Jože Lenič za dve uri, Andrej Lenarčič, Zoran Thaler, Geza
                  Džuban, Jasna Primožič, Igor Omerza, Metka Karner-Lukač, dr. Ciril Ribičič, dr.
                  Janko Predan in dr. Bojan Korošec pa po štirinajsti uri. Prosim, da najprej
                  ugotovimo v dvorani prisotnost.</p>
               <p>Ugotovimo sklepčnost! <stage>(55 prisotnih.)</stage></p>
               <p>Ugotavljam, da je zbor sklepčen in lahko nadaljujemo sejo.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. Današnje nadaljevanje 18. seje bomo pričeli s sprejemom zapisnika 17.
                  seje Državnega zbora in jo</p>
               <p>nadaljevali z obravnavo 29. točko dnevnega reda, to je ocena položaja kulturnih
                  dejavnosti v letu 1993, nato pa bomo nadaljevali bomo nadaljevali po dnevnem redu
                  naprej.</p>
               <p>Prehajamo na <title>SPREJEM ZAPISNIKA 17. SEJE DRŽAVNEGA ZBORA REPUBLIKE
                     SLOVENIJE</title>.</p>
               <p>Na pripombe gospoda Antona Peršaka, da je v osnutku zapisnika 17. seje Državnega
                  zbora nastala napaka pri glasovanju o amandmaju gospe Danice Simšič k prvi točki
                  predloga sklepov in k informaciji o pravicah iz pokojninskega in invalidskega
                  zavarovanja, ki jih določene skupine oseb uživajo na podlagi posebnih predpisov
                     <stage>(na strani 139)</stage>, pri glasovanju o ponovnem glasovanju o
                  spreminjevalnem predlogu Mirana Potrča k 12. točki predloga sklepa k poročilu o
                  odprtih vprašanjih vojne škode <stage>(na strani 144)</stage> in k predlogu odloka
                  o spremembi odloka o sestavi odbora Državnega zbora Republike Slovenije za
                  spremljanje uresničevanja resolucije o izhodiščih zasnove nacionalne varnosti
                  Republike Slovenije in o izvolitvi predsednika, podpredsednika in članov odbora
                     <stage>(na strani 152)</stage> smo pri ugotavljanju - z magnetogramom -
                  nadaljevanja 17. seje <stage>(dne 04.02.1994 in 09.02.1994)</stage> ugotovili, da
                  se besedilo pravilno glasi: K amandmaju Danice Simšič, k 1. točki predloga
                  sklepov, ki se glasi: V 1. točki se črta besedilo: <q>"Glede na to, da v Republiki
                  Sloveniji delež izdatkov za pokojninsko in invalidsko zavarovanje v družbenem
                  proizvodu presega delež, ki ga druge Evropske države namenjajo v ta namen."</q> in ga
                  je z večino opredeljenih glasov navzočih poslancev <stage>(navzočih 55, za 27,
                     proti 24)</stage> sprejel. Prvotno je bilo v osnutku zapisnika navedeno proti
                  34 poslancev. Zbor je nadaljeval glasovanje o spreminjevalnem predlogu Mirana
                  Potrča k 12. točki predloga sklepa in ga po ponovitvi glasovanja <stage>(navzočih
                     66, za 34, proti 32)</stage> sprejel. Prvotno je bilo v osnutku zapisnika
                  navedeno, da spreminjevalnega predloga zbor ni sprejel.</p>
               <p><q>"S tem so bili v Odbor Državnega zbora Republike Slovenije za spremljanje
                  uresničevanja resolucije o izhodiščih zasnove nacionalne varnosti Republike
                  Slovenije izvoljeni: za predsednika dr. Leo Šešerko - poslanska skupina Zelenih -
                  Ekološko-socialna stranka,"</q>; prvotno je bilo v osnutku zapisnika navedeno besedilo
                  <q>"za podpredsednika"</q>.</p>
               <p>Za napake se opravičujemo.</p>
               <p>Prehajamo na odločanje o sprejemu zapisnika 17. seje Državnega zbora s predlaganim
                  popravkom. Prosim, da ugotovimo prisotnost v dvorani.</p>
               <p>Ugotovimo sklepčnost! <stage>(51 prisotnih.)</stage></p>
               <p>Kdo je za sprejem tako popravljenega zapisnika? <stage>(45 poslancev.)</stage> Je
                  kdo proti? <stage>(Nihče.)</stage></p>
               <p>Ugotavljam, da je zapisnik 17. seje Državnega zbora sprejet.</p>
               <p>Kot sem že uvodoma omenil, prehajamo sedaj na <title>29. TOČKO DNEVNEGA REDA - NA
                     OBRAVNAVO OCENE POLOŽAJA KULTURNIH DEJAVNOSTIH V LETU 1993 - EPA
                  384</title>.</p>
               <p>Oceno je v obravnavo Zboru predložila Vlada Republike Slovenije. Želi besedo
                  predstavnik Vlade? Ne želi. Oceno je obravnaval Odbor za kulturo, šolstvo in šport
                  kot matično delovno telo. Prosim poročevalca, da predstavi mnenje. Prosim, gospod
                  Dimitrij Rupel.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi. Nimam veliko
                  povedati o tem papirju. Mi smo stališča, v našem odboru namreč, o tem poročilu
                  sprejeli že precej časa nazaj in smo se z njimi v glavnem strinjali; mislim, s tem
                  poročilom smo se v glavnem strinjali. Gre za oceno precej kritične situacije na
                  področju kulture v letu 1993, gre za navajanje vseh mogočih križev in težav, ki so
                  spremljali delovanje kulturnega ministrstva - in s tem ni mogoče početi nič
                  drugega, kot se strinjati. Glede 4. točke teh stališč, ki jih sicer predlagamo v
                  sprejem, moram reči to, da je med časom nastanka tega papirja in današnjim dnem
                  seveda že bilo marsikaj od tega, kar je tu navedeno, izpolnjeno. Predvsem kar
                  zadeva del zakonodaje na področju kulture. Mi bomo v nadaljevanju te seje
                  razpravljali o zakonu o financiranju in razvijanju kulture, tako da je na nek
                  način ta sklep že presežen. Mislim pa, da ni nič narobe, če ta stališča v celoti
                  sprejmemo. Odbor jih je torej dvakrat obravnaval in dvakrat sprejel - in enako
                  predlagamo tudi Državnemu zboru. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa poročevalcu. Želi besedo predstavnik sekretariata? Ne. Besedo dajem
                  predstavnikom poslanskih skupin. Želi kdo besedo v imenu poslanske skupine? Gospod
                  Partljič v imenu poslanske skupine Liberalnih demokratov.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Skoraj bi si drznil reči, da je stališče tistih med našimi poslanci, ki smo se s
                  tem gradivom ukvarjali, identično s tem, o katerem je poročal predsednik odbora,
                  gospod Rupel. Čeprav bi človek, če bi hotel hudobno kaj pokomentirati, rekel, da
                  pravzaprav skoraj na rit padeš, da je ministrstvo zdaj zapisalo to, kar mu
                  kulturniki že odkar je nova država dopovedujejo in to slikajo in bi prej
                  pričakoval človek res kakšne druge poteze, kot pa popis tega stanja. Vendar
                  mislim, da je popis stanja točen in tudi mislim, da ne bi bila potrebna neka večja
                  diskusija. Mislim, da so ga tudi kulturniki sprejeli kot avtentičnega, da se
                  potrdi morda v tem zboru in da niti ne zapravljamo veliko časa in gremo raje k
                  zakonu, ki je morda bolj zanimiv.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo kot predstavnik poslanske skupine? Ne vidim
                  nobenega. Zato dajem besedo poslankam in poslancem. Prvi se je prijavil gospod
                  Tone Peršak. Izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci. Najbrž po teh debatah, ki smo jim priča v zadnjih
                  tednih, še posebej v zadnjih dneh, ena takšna, na prvi pogled idilična tema kot je
                  kultura, pade malo nekako zunaj konteksta, ampak jaz bi vam vseeno vzel nekaj
                  minut časa za to, da bi opozoril na pomembnost tega področja in predvsem pa na
                  pomembnost vprašanj, ki se ob tem področju odpirajo. Tudi glede na to, kakšno
                  usodo je kultura pač v teh letih doživljala, tako v prejšnjem sklicu skupščine po
                  prvih demokratičnih volitvah in zdaj. To gradivo je res takšno</p>
               <p>kot je rekel predsednik matičnega delovnega telesa. V popisu je dosti natančno.
                  Tisto, kar je problem tega gradiva, je kontekst tega gradiva, ne toliko tekst.
                  Država sama ugotavlja, bom rekel, skozi to gradivo, da ne daje za kulturo za dosti
                  denarja. Tisto, kar lahko naredi ta zbor je to, da še enkrat potrdi z glasovanjem,
                  ampak vprašanje je, ali se bo zaradi tega kaj spremenilo.</p>
               <p>Sem prepričan, da se ne bo spremenilo nič, ker ni pomembna ta ugotovitev, da
                  država daje za kulturo premalo denarja, tudi če država sama to ugotavlja; pomembno
                  je, posledica česa je to dejstvo, da se država obnaša do kulture tako, kot se
                  obnaša.</p>
               <p>V tej zvezi je to poročilo zanimivo tudi po svoji kompoziciji. Zanimivo je, da
                  poročilo na začetku govori o nekih preteklih dejstvih oz. ugotavlja nek pretekli
                  odnos do kulture in ugotavlja, kakšen status je kultura imela itd. Če pogledate
                  prvo stran te ocene, govori o tem, kako smo v preteklosti kulturo poimenovali,
                  kakšno pomembno funkcijo je kultura igrala. Ko pride današnje stanje, ne govori
                  nič več o tem, ampak govori samo še o materialnih posledicah neke spremenjene
                  situacije. Na nek način imamo opraviti v tem poročilu z nekimi tremi, štirimi
                  fantomi. Eno je naše visoko mnenje o kulturi v preteklosti, pri katerem - bom
                  nalašč to govoril, čeprav verjamem, da marsikoga to ne zanima. - V bistvu si bo
                  slovenska politika ali pa slovenska država morala enkrat zastaviti vprašanje: ali
                  je to ljudstvo tako visoko cenilo kulturo v preteklosti zaradi njene kulturnosti,
                  ali zaradi njene političnosti in ali je status kulture izhajal iz tega, ker je
                  nadomeščala politiko, ali je dejansko sama po sebi ta status imela tak kot ga je
                  imela. Če bi bil odgovor prvi, je reakcija današnjega časa na kulturo razumljiva.
                  Če pa ta odgovor ne drži - jaz upam, da ne drži, vsaj ne v celoti - potem je to
                  današnje stanje na nek način nerazumljivo in bi bilo potrebno posebej premisliti,
                  kaj se je s Slovenijo in slovensko politiko zgodilo, da se danes tako vede do
                  svoje kulture, kot se vede.</p>
               <p>Drug problem v zvezi s tem je prejšnji politični pogled na kulturo. Paradoksalno
                  najbrž je, da ugotavljajo tudi avtorji te ocene, vsaj v podtekstu, da je bila
                  politika v prejšnjem režimu <stage>(kot temu rečemo)</stage> kulturi na nek način,
                  vsaj v materialnem smislu, bolj naklonjena; pustimo to, kako se je do nje obnašala
                  v vsebinskem odnosu itd.</p>
               <p>Tretje vprašanje, na katerega bomo danes odgovorili tudi mi posredno, je to
                  vprašanje o sedanjem pogledu na kulturo. Sam bi rekel to, da je razmišljati o tem,
                  kakšen je odnos države do kulture in kakšen bi bil odnos države do kulture moral
                  biti, zelo delikatno. Hitro pridemo do tega, da začnemo kulturo gledati
                  instrumentalno, da se začnemo se spraševati o tem, kaj mora kultura delati za
                  državo, kako je kultura v funkciji promocije države, da ima kultura, kot nekateri
                  rečejo, vzgojni pomen itd. In seveda pridemo do nekega koncepta kulture, ki je
                  kulturi tuj.</p>
               <p>To je zelo delikatno razmerje, kajti država, po mojem mnenju, mora biti
                  zainteresirana za kulturo, mora na nek način storiti vse za to, da kulturo
                  omogoča, hkrati mora vzpostaviti maksimalno distanco do kulture, se ne sme
                  vmešavati vanjo in od nje v bistvu nič zahtevati. Čim manj zahteva od nje, tem
                  boljše je še razmerje med kulturo in državo.</p>
               <p>Sprašujem pa zaradi naslednje točke, ali je zakon, ki ga bomo obravnavali v
                  naslednji točki, ustrezen odgovor na vprašanje o razmerju med državo in kulturo v
                  današnjih časih. Jaz moram reči, da mislim, da ni <stage>(to bi seveda lahko
                     povedal ob naslednjem zakonu)</stage>, ker mislim, da je odgovor skozi ta
                  zakon, za katerega predlagatelj sam ugotavlja, da je na nek način unikat v Evropi,
                  da evropske državen takih zakonov ne poznajo, da odgovor pravzaprav izhaja iz neke
                  zadrege. Država misli, da bo področje uredila na ta način, da ga bo nekako po
                  nekem enotnem modelu poskušala urediti, postaviti neka pravila obnašanja,
                  organiziranja itn., kar je glede na raznolikost tega področja po,</p>
               <p>mojem, napačno stališče.</p>
               <p>Za konec bi rekel še to, da bo ta država najbrž skozi nacionalni program ali pa
                  skozi nekaj morala postaviti neke kriterije, ne samo določiti to, katera ustanova
                  je nacionalna, ampak postaviti kriterije za to, da nekaj je nacionalno, da je
                  nekaj tisto, kar je v interesu države, da dodatno podpira in da je nekaj tisto,
                  kar bo prepustila trgu. Neke tri kategorije bo verjetno, ali ne vem koliko jih bo
                  postavljala, ali še nekaj vmes, ampak napačno bi bilo in verjetno malo preveč
                  birokratsko, če bi preprosto z zakonom določili: to so nacionalne ustanove, ne
                  glede na to, kako delajo, kako funkcionirajo, vse ostalo drugo pa ni nacionalni
                  program itn. In predvsem bo pa - in to mislim da je tudi dolžnost tega zbora, ki
                  je pač splošno predstavništvo slovenskega ljudstva - sam moral prej ko slej
                  predvsem sprožiti v Sloveniji nek razmislek <stage>(kot sem rekel)</stage> o tem,
                  kaj pravzaprav Slovenci želimo, hočemo in kako hočemo, <stage>(bom rekel)</stage>
                  podpirati svojo kulturo, ne da bi ji postavljali kakršnekoli zahteve, ne da bi
                  postavljali kakršnekoli vsebinske usmeritve, smernice itn.</p>
               <p>Bojim se, da tudi pristopi, ki včasih malo rigidno govorijo o organiziranosti zato imajo včasih tudi te vrste posledice. In sam sem malo skeptičen glede tega
                  zakona, ki ga bomo obravnavali v nadaljevanju. Mogoče toliko. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo sodelovati v razpravi? Prosim, gospod Nace Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Spoštovane poslanke in poslanci, prav lep pozdrav! Osredotočil se bom
                  samo na probleme v tem papirju, ki govorijo o varovanju nepremične, naravne in
                  kulturne dediščine. Zakaj izpostavljam to vprašanje? Zaradi tega, ker se je v
                  slovenski javnosti pojavljalo vprašanje vedno, kadar je kdo ta problem izpostavil,
                  češ, ali je potrebno o tem toliko razglabljati, ali se ne vračamo v preteklost,
                  ali ne bi bilo bolje, ko bi gledali v prihodnost.</p>
               <p>Po mojem prepričanju seveda varovanje naravne in kulturne dediščine ni gledanje v
                  preteklost, ampak temeljno prizadevanje za naš pogled v prihodnost. Trdim namreč,
                  da je kultura zasnovana tudi na vrednotah, ki jo izžarevajo stvari, o katerih tu
                  govorimo, se pravi zlasti kulturna dediščina in da so se vsi veliki kulturni
                  delavci v Sloveniji vedno sklicevali prav na to dediščino; če ne javno, če ne
                  neposredno pa posredno v svojih delih. In zaradi tega mislim ,da je tako pomembno
                  varovanje kulturne dediščine, za katero ministrstvo ugotavlja, da je delež denarja
                  premajhen. Zakaj je to? Mislim, da je tudi iz tega nerazumevanja, kako pomemben
                  segment slovenske kulture je ta kulturna dediščina, in pa morda tudi iz tega, da
                  smo v Sloveniji živeli v nekem prepričanju, kako je samo živa kultura naš aktualen
                  izraz kulturnega prizadevanja ne pa, kako je tudi varovanje te dediščine aktualen
                  izraz kulturnega prizadevanja.</p>
               <p>Zato mislim, da je potrebno v strategiji <stage>(kadarkoli že bo)</stage>, v vseh
                  načrtih, ki bodo govorili o kulturi, prav tej kulturni dediščini nameniti posebno
                  pozornost. Ne zato, ker gre morda za varovanje sakralnih objektov, ampak zaradi
                  tega, ker gre za varovanje tiste dediščine, na katero se bomo vedno sklicevali
                  tudi kadar bomo govorili o tem, kako se je Slovenija osamosvajala. Mi smo se
                  namreč osamosvajali prav s to zavestjo, da imamo korenine, da imamo svojo trdno
                  preteklost in osamosvajali smo se seveda v prepričanju, da so to tiste vrednote,
                  na katerih moramo graditi našo prihodnost.</p>
               <p>Zato bi postavil tukaj vprašanje, ali ne bi bilo dobro razmišljati že v bližnji
                  prihodnosti o morebitnem prerazporejanju denarja iz žive na <stage>(bom
                     rekel)</stage> neživi del slovenske kulture. Vem, da gre za občutljivo
                  področje, ampak če bomo hoteli tudi kulturno dediščino bolje zavarovati in jo
                  rešiti pred propadom, potem mislim, da se bo moralo postaviti tudi to vprašanje.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Nace Polajnar. Želi še kdo besedo? Prosim, gospod Černelič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Spoštovani predsedujoči, poslanke in poslanci! Poročilo je dejansko odraz stanja
                  in me navaja samo še na eno trditev, ki sem jo že postavil ob sprejemanju
                  proračunskega memoranduma, namreč da je bil sprejem proračunskega memoranduma v
                  bistvu malce zapeljan. Kajti če bi takrat odločali zgolj o procentu za posamezno
                  dejavnost razpoložljivega kolača in takrat obravnavali problem, bi najbrž z lažjim
                  srcem in lažjo mero odločili večji procent za to področje, potem pa seveda je
                  stvar posameznega dela - tako Ministrstva za kulturo kot drugih - da pravzaprav v
                  skladu tistim opredeljenim procentom racionalno, logično razdelijo sredstva
                  naprej.</p>
               <p>Mislim, da je za nas vse nesporno, da je procent, ki je namenjen ta trenutek temu
                  področju, izredno majhen in da če bi drobec vzeli drugim delom, da bi se lahko
                  zelo malo poznalo na tistem področju, zelo veliko pa na področju, za katerega smo
                  dejansko nacionalno obvezni in dolžni. Torej, žal mi je, da to poročilo, ali pa še
                  kakšno bolj ostro, ni bilo pred sprejemom proračunskim memoranduma in upam, da bo
                  v bodoče sprejemanje takih aktov bolj temeljilo na dejanski razporeditvi, ne že
                  detaljistični razporeditvi, ampak dejanski razporeditvi hlebca, kot se reče, na
                  toliko in toliko delov, s toliko in toliko procenti. In mislim, da bomo drugo leto
                  uspešnejši. Vsekakor pa podpiram tudi to, da bi v okviru možnosti, ki jih bo pač
                  leto 94 dalo, da poskušamo tudi v toku leta kaj več na to področje nameniti. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod Pučnik.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovani! Kolegi so že vrsto argumentov navedli, ki se jim pridružujem, namreč,
                  argumentov o pomenu kulture za nas, za našo državo, za našo identiteto.</p>
               <p>Jaz bi omenil samo še en dodaten aspekt, namreč da ne smemo imeti zaprtih oči o
                  pomenu kulture tudi za čisto gospodarsko dejavnost pri nas. Včasih se reče, da je
                  kultura samo</p>
               <p>neka potrošniška postavka, ki je v škodo gospodarstva, ker bi bilo mogoče bolje
                  uporabiti stvari za gospodarstvo. Cela vrsta raziskav je, ki kaže tesno povezavo
                  med nivojem kulture in kulturnih dejavnosti v neki družbi in pa med učinkovitostjo
                  gospodarjenja v tej družbi.</p>
               <p>Kako potekajo vsi ti mehanizmi, vse te motivacije, kako se dviga kultura poslovne
                  dejavnosti, kako se dviga učinkovitost poslovne dejavnosti ob tem, če živimo v
                  nekem diferenciranem kulturnem obdobju - te stvari so več ali manj raziskane, so
                  znane, niso nič novega. In zato sem želel samo zbor opozoriti tudi na to
                  komponento problemov, če že govorimo o položaju kulturnih dejavnostih v Sloveniji.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospa Pozsončeva, potem gospod Jug.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Hvala lepa. Lepo pozdravljeni. Jaz bi opozorila tudi na kulturo narodnosti. Res
                  je, da je za identiteto naroda kultura izrednega pomena; to za narodnost velja še
                  dostikrat več.</p>
               <p>Na srečo smo mi, in verjetno tudi italijanski kolegi najbolj uspešni na področju
                  kulture. Samo, treba je zaščiti materialno tudi to kulturo, ker mislim, da
                  raznovrstnost in bogastvo, kar to prinese v slovenski prostor, zasluži to.</p>
               <p>Leta 1989 smo dobili 1% za kulturno dejavnost, lansko leto je to bilo dosti dosti
                  nižje, okoli 0,5% vsote, kar nam je lahko dalo kulturno ministrstvo iz celotne
                  mase. Tako, da upam, da se bomo zavedali, kaj pomeni kultura narodnosti in tudi
                  materialno to ščitili. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jug ima besedo.</p>
            </sp>
            <sp who="SDZ1:JugJanez">
               <speaker>MAG. JANEZ JUG:</speaker>
               <p>Podprl bi govor gospe Pozsončeve. Namreč Slovenija ima veliko prednost, da se pač
                  na njenem ozemlju nahaja oziroma v njeni državi nahajata tudi italijanska in
                  madžarska narodnost itd., ki sta predstavnici določenih visokih kultur in zato je
                  naša naloga, da vzdržimo in ohranimo naše kulture tudi v tem smislu, kot je gospod
                  Pučnik rekel. Ker ta kultura in naša kultura lahko naredi naš slovenski narod še
                  kulturnejši, kot velik tvorec tudi večje gospodarske učinkovitosti. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala. Želi še kdo besedo? Ne vidim nikogar. Zato to splošno razpravo zaključujem
                  in prehajamo na razpravo o predlogu stališč, ki nam jih je posredoval Odbor.
                  Kolikor sem obveščen, nismo dobili nobenega dodatnega spreminjevalnega stališča.
                  Želi kdo besedo o stališčih in sklepih odbora? Prosim, gospod Maks Sušek. Ni zdaj
                  zakon, zdaj imamo poročilo o oceni položaja kulturnih dejavnosti v letu 1993;</p>
               <p>zakon je naslednja točka. Ker vidim, da nihče ne želi besede, dajem ta stališča,
                  ki jih je predlagal odbor, v celoti na glasovanje. Imate jih pa v poročilu odbora
                  z dne 14.2.1994.</p>
               <p>Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da so stališča sprejeta. S tem zaključujem to točko dnevnega reda.</p>
               <p>Prehajamo na <title>30. TOČKO DNEVNEGA REDA - PREDLOG ZAKONA O ORGANIZIRANJU IN
                     FINANCIRANJU NA PODROČJU KULTURE</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  besedo predstavnik Vlade? Prosim, gospod minister Pelhan.</p>
            </sp>
            <sp who="SDZ1:PelhanSergij">
               <speaker>SERGIJ PELHAN:</speaker>
               <p>Spoštovani predsedujoči, poslanke in poslanci! Glede na prazen prostor, ki je
                  nastal z ukinitvijo prejšnjega sistema na področju kulture, smo pripravili zakon,
                  s katerim urejamo odnos države do kulture kot javne dobrine in z njim - to moram
                  poudariti - ne urejamo kulturnih dejavnosti. Zakaj?</p>
               <p>Zakon izhaja iz ustavnega načela, da je delovanje na področju kulture svobodno,
                  zato omejuje poseganje države le na zagotavljanje javnega interesa na tem področju
                  in vzpostavlja predvsem mehanizme in instrumente za njegovo izvajanje. Hkrati ta
                  zakon uzakonja tudi pravila, po katerih se oblikuje in izvaja kulturna politika.
                  Zakon uzakonja posebne oblike, s katerimi omogoča stroki in strokovni javnosti
                  stalno in sistematično prisotnost v postopkih oblikovanja kulturno političnih
                  odločitev, kot je to npr. tudi v modernih demokratičnih državah zapadne Evrope.
                  Katere so te oblike? Nacionalni kulturni program je kot prvo bo sprejemal v
                  parlament na predlog Vlade. Z njim bo na globalni ravni določal kulturno politiko
                  Republike Slovenije, kar pa seveda ne zajema le kulturnih dejavnosti, ampak tudi
                  kulturne vidike na področju šolstva, znanosti, informiranja, urejanja prostora,
                  varstva okolja in davčne politike; in seveda tudi razmerja znotraj <stage>(kot je
                     omenil pri prejšnji točki gospod Polajnar)</stage> med kulturno dediščino pa
                  med ustvarjalnostjo, kar je zelo občutljivo področje. O tem bomo lahko takrat tudi
                  več govorili. Hkrati pa zakon določa obseg dejavnosti <stage>(oziroma ta
                     nacionalni program)</stage> po posameznih področjih kulture, ki se bo
                  financiral iz državnega proračuna in drugih javnih sredstev. To je dolgoročnejši
                  dokument, ki se z dopolnitvami in spremembami le dograjuje. To pomeni, da se
                  spreminja po potrebi in njegovo trajanje ni časovno opredeljeno.</p>
               <p>Drugi element je svet za kulturo, ki ga ustanovi Vlada.</p>
               <p>Je eden najpomembnejših mehanizmov, s katerim bo v oblikovanje in izvajanje
                  kulturne politike vključena stroka. Tako v primeru Sveta za kulturo in drugih
                  posvetovalnih teles, ki bodo pri ministrstvu, ne gre za soodločanje stroke, ampak
                  za njeno posvetovalno vlogo, razumljeno kot permanentno soočenje političnih
                  odločitev s strokovnimi predlogi. Svet bo sodeloval v vseh fazah oblikovanja in
                  izvajanja kulturne politike.</p>
               <p>Tretjič. Zakon predvideva kulturniško zbornico Slovenije kot obliko, preko katere
                  bo lahko stroka trajno in sistematično uveljavljala strokovne interese ter se
                  soočala s političnimi odločitvami. Zbornični sistem je namreč znana oblika
                  interesnega organiziranja in koncentriranja stroke. Kot oblika
                  institucionaliziranja strokovne javnosti presega sedanje zgolj interesno
                  združevanje v stanovska društva na posameznih področjih kulture, saj zagotavlja
                  stroki tudi trajno vlogo in položaj v postopkih oblikovanja in izvajanja kulturne
                  politike. Hkrati zagotavlja stroki tudi popolno informiranost o vseh temeljnih
                  dokumentih kulturne politike, ki se pripravljajo. Poudariti pa kaže, da zakonitost
                  zbornice v ničemer ne omejuje obstoječih stanovskih društev na področju kulture;
                  daje jim le pravico, da se vključijo vanjo, če tako želijo.</p>
               <p>In četrtič, kjer se soočata država in kultura, so javni skladi. Zakon namreč
                  omogoča <stage>(kot je tudi v nekaterih modernih evropskih državah)</stage> pri
                  nas izvajanje določenih delov nacionalnega kulturnega programa v skladu v imenu
                  distance do kulturnih vsebin. V teh primerih bo v financiranju kulturnih programov
                  odločalo telo, ki ni neposredno del državne uprave. Takšna oblika je predvidena
                  predvsem za tista področja kulturnih dejavnosti, kjer ni javnih zavodov in se mora
                  pristojno ministrstvo zato neposredno ukvarjati z vsebino samih programskih
                  predlogov. Na primer za področje kinematografije, katere filme naj se posname,
                  katere knjige naj se na področju založništva podpre in katere programe na področju
                  neinstitucionalne in ljubiteljske kulture naj se tudi podpira. Za javne sklade
                  veljajo vsi mehanizmi nadzora, ki veljajo za proračunska sredstva na sploh. Torej,
                  v tem primeru ne gre za nobeno novo obliko izvenproračunske porabe, ampak le za
                  premoženjsko pravno osebo, na katero se v imenu distance do kulturnih vsebin
                  prenese samo distribucija v proračunu načrtovanih programskih sredstev.</p>
               <p>Druga določila v tem zakonu omenjajo javno infrastrukturo na področju kulture, ki
                  jo sestavljajo prostori in oprema, ki so bili že doslej namenjeni izvajanju
                  kulturnih dejavnosti. Javno infrastrukturo bodo tako dobili v upravljanje javni
                  zavodi, in drugič, v uporabo tudi drugi izvajalci kulturnih programov, za katere
                  je država prav tako zainteresirana, le da v imenu deinstitucionalizacije in
                  deregulacije tega svojega interesa ne želi doseči preko ustanavljanja javnih
                  zavodov, ampak le preko zagotavljanja prostorskih pogojev za delo; kar omogoča
                  tudi distanco do teh vsebin.</p>
               <p>Uzakonitev javne infrastrukture na področju kulture ponuja rešitev, ki bo
                  nadomestila 65. člen zakona o zavodih. Ta začasno, do sprejema področne
                  zakonodaje, prepoveduje spremembe namembnosti javne lastnine, ki je doslej služila
                  kulturnim dejavnostim.</p>
               <p>V javno infrastrukturo na področju kulture je potrebno zajeti tudi družbeno
                  lastnino: 1. ki je doslej služila dejavnostim, in to v delu, ki ustreza vloženim
                  družbenim sredstvom. Zato prehodne določbe veljajo tudi za lastninjenje družbene
                  lastnine v upravljanju podjetij na področju kulture, ki so bila izvzeta iz
                  lastninjenja po zakonu o lastninskem preoblikovanju podjetij. Pri teh zakon
                  zahteva, da se najprej oceni vrednost družbenega kapitala, ki je bil vložen v ta
                  podjetja, sicer pa uveljavlja v preostalem premoženju tudi za te subjekte
                  lastninjenje po zakonu o lastninskem preoblikovanju podjetij;</p>
               <p>2. lastninjenje družbene lastnine v upravljanju države in občin, ki je doslej
                  služila v kulturne namene; pri teh zakon določa, da postane z dnem uveljavitve
                  tega zakona ta lastnina, javna lastnina javna lastnina iz 1. i 2. točke postane po
                  ustavnem zakonu del javne infrastrukture na področju kulture.</p>
               <p>Zakon določa tudi, katere so javne službe na področju kulture. Na področju kulture
                  gre namreč za klasične javne službe le na področju varstva naravne in kulturne
                  dediščine <stage>(kar bo določil poseben zakon o varstvu te dediščine)</stage> na
                  področju ustvarjanja in posredovanja kulturnih vrednost pa ni dejavnosti, ki bi
                  bila pridržana monopolno državi in zato tudi ni javnih služb.</p>
               <p>Kulturne dobrine pa so po drugi strani javne dobrine. Njihovo nemoteno in trajno
                  zagotavljanje je v javnem interesu, zato jih ni mogoče enostavno prepustiti trgu.
                  Država si mora pridržati pravico in obveznost, da v primeru, ko ji trg ne
                  zagotavlja tega, tudi intervenira. Zato tudi drugi odstavek 3. člena zakona o
                  zavodih določa, da se lahko ustanovijo javni zavodi tudi za opravljaje dejavnosti,
                  ki niso opredeljene kot javne službe, če se opravljanje dejavnosti zagotavlja na
                  način in pod pogoji, ki veljajo za javno službo. To velja na primer za področje
                  knjižnic, glasbenih dejavnosti, gledališč in podobno. Upravljanje in vodenje
                  javnih zavodov je poseben sklop tudi znotraj tega zakona in je tudi določeno.</p>
               <p>Moramo povedati, da zakon ohranja tudi status samostojnega kulturnega delavca
                  zaradi tradicije, ki je pri nas nastala <stage>(in ne zaradi primerjav z Zapadno
                     Evropo, čeprav recimo Japonska ima podoben sistem)</stage> oziroma v varianti
                  ohranja zakon umetnika kot še naprej aktualno obliko samozaposlovanja; hkrati je
                  ta utemeljena tudi kot izpeljava ustavnega načela o svobodi kulturnega delovanja.
                  Kot primer naj navedem, da je v kulturi v Sloveniji danes približno 2400
                  zaposlenih, vse skupaj s tehničnim osebjem, medtem ko je nad 850 svobodnih
                  umetnikov zunaj <stage>(se pravi, gre za precejšen del)</stage>, medtem ko je
                  3.500 kulturnih delavcev, ki se sami vzdržujejo; to pa so tudi razni ljudje, ki
                  delujejo na ta način, da posredujejo kulturne dobrine in podobno.</p>
               <p>Sodobna kulturna politika je sestavljena, kot vemo, iz neposredne in posredne
                  kulturne politike. Država direktno vpliva na kulturne procese s subvencioniranjem
                  konkretnih kulturnih programov in ustanavljanjem izvajalcev. Posredno pa lahko
                  zagotavlja tudi določene pogoje za pridobivanje neodvisnih virov financiranja
                  potencialnim izvajalcem kulturnih dejavnosti. Neodvisne vire lahko zagotovi z
                  davčnim instrumenti, ki stimulirajo vlaganje v kulturo in promet kulturnih dobrin,
                  ter s priznavanjem ugodnejšega davčnega obravnavanja nepridobitnih dejavnosti na
                  področju kulture. Na tem področju smo do sedaj bili šibki vsa leta nazaj ali pa
                  desetletja, če tako rečem. Seveda pa je tak davčni tretma povezan z zakonsko
                  opredelitvijo pogojev, ki morajo biti izpolnjeni, da se šteje določena dejavnost
                  za nepridobitno. To pomeni, da ni dovolj, da se neka organizacija deklarira za
                  nepridobitno, ampak mora biti tudi iz njenega ustroja in načina delovanja
                  razvidno, da ne gre zgolj za pridobitni namen opravljanja dejavnosti; šele takrat
                  lahko gre za to, da ima pravico do določenih olajšav.</p>
               <p>Na koncu želim povedati tudi nekaj o temeljni dilemi, ki jo je prinesla javna
                  razprava glede tega zakona. Gre za predlog, ki predvideva <stage>(v 45.
                     členu)</stage> za umetniške poklice tudi zaposlovanje za določen čas. Če bo
                  Državni zbor sprejel predlog Odbora za kulturo, šolstvo in šport, da se črta ta
                  člen in 60., to je člen, ki uvaja na področju umetniške ustvarjalnosti sklenitev
                  delovnega razmerja za določen čas in to tako za vnaprej, kot v primeru že
                  obstoječih zaposlitev, bo to pomenilo <stage>(po našem mnenju)</stage>, da se
                  odloči za socialno in ne za kulturno politiko; da je torej dal prednost socialni
                  varnosti pred konceptualno ureditvijo. Ekspertna komisija za gledališko področje
                  se je namreč izrecno zavzemala za to, da je potrebno umetniškemu poslanstvu
                  podrediti tudi kadrovsko politiko. Res je sicer, da že zakon o delovnih razmerjih
                  omogoča sklenitev delovnega razmerja za določen čas, če gre za projekt ali
                  program, vendar pa to velja le za sklenitev delovnega razmerja na novo in ne
                  omogoča poseganja v obstoječe stalne zaposlitve.</p>
               <p>Poleg tega naj opozorim, da 45. člen tega zakona nadgradnje zakon o delovnih
                  razmerjih tudi s tem, da v prvem odstavku veže sklenitev delovnega razmerja za
                  določen čas na predhodno opredelitev delovnega mesta kot takega v pravilniku o
                  sistematizaciji delovnih mest. In s tem daje pravno varnost, da se ve, kdaj gre za
                  taka delovna mesta. In drugič. V drugem odstavku predvideva, da bo kolektivna
                  pogodba oziroma zakon dodatno opredelil posebne pogoje, pod katerim tudi tako
                  delovno razmerje lahko postane stalno, in posebno ovrednotenje takega dela. Tako
                  določilo imajo vsi zakoni zahodne Evrope, kjer po tem recimo v štirih ali sedmih
                  letih nekdo, ki je stalno oziroma začasno angažiran lahko postane iz določenega
                  časa zaposlen za nedoločen čas. S črtanjem 45. in 60. člena bi tako sedaj
                  zaposleni res ohranili nedotaknjen položaj, novi, glede katerih pa se že nekaj
                  časa uveljavlja praksa, da sklepajo delovna razmerja za določen čas, pa bi s tem
                  izgubili možnost, da se jim vendarle zagotovi poseben tretma oziroma nadgradi prej
                  omenjeni zakon o delovnih razmerjih in jih postavi tudi v enakopravnejši položaj z
                  že zaposlenimi.</p>
               <p>Zato namesto predlaganega sklepa, ki ga je Odbor za kulturo in šolstvo predlagal
                  Državnemu zboru, predlagamo, da bi sprejel v zvezi s tem naslednji sklep:
                  "predlagatelj zakona naj pri oblikovanju predloga zakona za drugo obravnavo v
                  zvezi s posebno ureditvijo delovnih razmerij za določen čas <stage>(45. in 60.
                     člen)</stage>, poišče tako rešitev, ki bo upoštevala socialni vidik do te mere,
                  da bo še mogoče v kulturnih institucijah kadrovsko politiko podrediti umetniškemu
                  poslanstvu". Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Želi besedo predstavnik odbora, poročevalec? Prosim
                  gospod Dimitrij Rupel. Predlog zakona je obravnaval Odbora za šolstvo, šport in
                  kulturo kot matično delovno telo. Prosim gospod Rupel.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Mi smo v zvezi s
                  tem zakonom imeli kar celo vrsto razprav. Veste tudi, da je bilo o tem zakonu več
                  razprav v medijih, na televiziji. In se mi zdi prav, da tu povzamem tudi del tega,
                  kar je bilo rečenega v javnosti. Mi smo prav zaradi tega, ker je bilo v javnosti
                  precejšnje vznemirjenje zaradi predlaganega zakona, organizirali v režiji Odbora
                  za kulturo, šolstvo in šport javno razpravo, predstavitev zakona. In moram reči,
                  da je bila ta predstavitev zakona v prostorih našega Državnega zbora precej burna.
                  Če bi poizkušal z eno besedo ali z enim stavkom oceniti razpoloženje kulturnih
                  delavcev, ki so prišli na to javno razpravo, moram reči, da je bilo izredno
                  kritično do zakona in do ministrstva. Moram reči, da je iz vseh razprav, ki smo
                  jih slišali, vela neka zaskrbljenost za prihodnost ne toliko same kulture kot pa
                  populacije, ki se na Slovenskem ukvarja s kulturo.</p>
               <p>Poznate iz papirja stališča in sklepe, ki jih Odbor za kulturo, šolstvo in šport
                  predlaga Državnemu zboru. Od teh stališč in sklepov bi povzel samo dva ali tri in
                  ob tem komentiral, tudi s pomočjo tega, kar smo slišali na javni predstavitvi. Ena
                  od stvari, ki pri tem zakonu, po moje, ni dobro in po mnenju odbora ni dobro ali
                  ni dovolj radikalno, konsekventno rešeno, je davčna politika. Komentar k zakonu
                  govori o nekem načelu kulturne politike v moderni državi in to načelo imenuje,
                  popolnoma pravilno, načelo distance med državo in kulturno ustvarjalnostjo. Končno
                  smo prišli po mnogih letih, ali če hočete, po desetletjih do tega, da v kulturni
                  politiki danes govorimo o distanci med državo in kulturo. Zdi se mi, da je to
                  prav. Zdi pa se mi po drugi strani, da kulturno ministrstvo ni čisto do konca
                  razumelo, kaj to pomeni.</p>
               <p>Če pogledamo druge kulturno politične sisteme po svetu, se moramo zavedati, da to
                  pomeni predvsem drugačno davčno politiko, da to pomeni bistvene spremembe v davčni
                  politiki, olajšave za tiste, ki želijo investirati v kulturo in na nek način tudi
                  za tiste, ki se s kulturo ukvarjajo. Te stvari so v zakonu le nakazane in mislim,
                  da bi jih bilo potrebno do druge obravnave krepko dodelati. Ne bi želel sedaj
                  tukaj uporabljati donečih in uničujočih fraz v zvezi s tem, mislim pa, da je to
                  resen problem. In če resno mislimo z distanco med državo in kulturno
                  ustvarjalnostjo, moramo spremeniti davčni sistem.</p>
               <p>Če še tvegam par besed komentarja: to pomeni, da kulturna etika ali kulturno
                  ministrstvo ne usmerja več na noben način tokov denarja do kulturnih uporabnikov,
                  ampak da to prepušča tistim, ki so za investiranje v kulturo zainteresirani. Tu se
                  mi zdi, je neko temeljno pravilo neke liberalne, moderne, demokratične, kulturne
                  politike, ki jo je Slovenija dobila po dolgih letih omahovanja vseh mogočih
                  izvirnih rešitev, samoupravnih itn.</p>
               <p>Poudarjam: vprašanje davčne politike je izredno važno vprašanje.</p>
               <p>Drugo vprašanje, ki se mi zdi važno in o katerem je sicer minister govoril, je
                  vprašanje razmerja med socialno in kulturno politiko. To, kar je rekel minister,
                  je na nek način seveda res. Na drugi strani pa je tudi poenostavitev. Mislim, da v
                  kulturi, ki ima v najboljšem primeru tržišče z dvema milijonoma prebivalcev, dvema
                  milijona potrošnikov, da na takšnem tržišču ni mogoče voditi takšne kulturne
                  politike, kot jo je mogoče voditi v neki državi, ki ima petdeset ali sto milijonov
                  prebivalcev. Preprosto ni mogoče. Naj bo to sedaj tudi v protislovju s tistim, kar
                  sem malo prej rekel, vendar mislim, da moramo v kulturno politiko za prihodnje
                  obdobje vgraditi nekatere varovalke, ki bodo zavarovale kulturno ustvarjalnost v
                  slovenskem jeziku; predvsem kulturno, ustvarjalnost v slovenskem jeziku. Če na tem
                  mestu uporabim nekoliko patetično zvezo: za Slovence je jezik nekaj takega, kar je
                  bila vseskozi v zgodovini za Izraelce njihova posebna vera. Mi za svojo državnost
                  v preteklosti in tudi navsezadnje do nedavnega, nismo imeli nobenega drugega
                  podpornega načela, nobene druge utemeljitve kot je bil slovenski jezik. Če ne bomo znali v naši kulturi zavarovati tiste kulturne dejavnosti, ki je utemeljena na
                  slovenskem jeziku, na Slovenščini, mislim, da se nam slabo piše. Kako bomo
                  zavarovali našo posebnost v Evropi, ki se združuje in tako naprej, če ne bomo
                  znali ustrezno promovirati tiste dejavnosti, ki je navezana na jezik in ki ne
                  more, razen z nekimi posebnimi mehanizmi, na tuje trge. Tako, da je treba
                  vprašanje socialne varnosti kulturnih ustvarjalcev, ki nastopa v členih 45. in
                  60., gledati tudi iz te perspektive. V javni razpravi prizadetih kulturnih
                  delavcev je bilo zelo veliko govora o tem, da skuša kulturno ministrstvo
                  pravzaprav skopati neko jamo oziroma da skuša grdo delati s kulturnimi
                  ustvarjalci, v gledališčih, predvsem v tistih dejavnostih, ki so dejansko vezane
                  na slovenski jezik. Mislim, da je izločitev teh dveh členov nujna. Da pa je mogoče
                  namesto njiju za prihodnjo razpravo, za drugo razpravo dizajnirati, si izmisliti
                  nek drug sistem, to pa seveda ne bom ugovarjal. Gotovo je mogoče narediti nek
                  sistem, ki bi bil, recimo, podoben tistemu, ki ga pozna univerzitetni zakon in ki
                  ga poznamo pri nekaterih drugih posebnih dejavnostih in dejavnostih, kjer ni
                  mogoče uporabljati splošnih pravil iz splošnih podjetij, iz gospodarstev in tako
                  naprej. Če hočemo potem urediti in zavarovati vprašanje kulture in urediti
                  kulturno politiko, da bodo kulturni in profesionalni interesi v ospredju, potem je
                  treba seveda najti neke varovalke, da vsaj za tiste, ki so dejansko za slovensko
                  kulturo zelo pomembni najdemo neke trajne rešitve, da jih zavarujemo, da jim damo
                  občutek socialne varnosti.</p>
               <p>Zaenkrat pa mislim, da ni mogoče storiti drugače, kot dejansko črtati 65. in 40
                  člen; ker to kar ta dva člena urejata v tem zakonu, ureja sicer že splošna
                  zakonodaja in je mogoče tisto splošno zakonodajo, ker pač tudi ureja vprašanje
                  zaposlovanja za določen čas, prevzeti oziroma jo upoštevati kakršna pač že je. To
                  je gotovo specialno vprašanje, ki razburja velik del kulturne populacije in če ne
                  bomo tej populaciji prisluhnili, si bomo nakopali očitek, da politika oziroma
                  Državni zbor - in to je bilo že večkrat v preteklosti - da politika in Državni
                  zbor delata proti interesom kulture. Jaz osebno bi zelo vehamentno ugovarjal temu
                  oziroma takšnemu sklepu.</p>
               <p>Tretji poudarek v zvezi s temi sklepi pa je naslednji. V javni razpravi in v
                  razpravi na odboru, pa tudi v Državnem svetu, <stage>(Polde Bibič nam je o tem
                     referiral na našem odboru)</stage>, je bilo rečeno, da se kulturni ustvarjalci
                  ne želijo odpovedati posebnim zakonom za posebne dejavnosti, kot so npr.
                  gledališče, založništvo, varovanje kulturne dediščine, avtorske pravice itd. Kot
                  slišim se na tem področju tudi že nekaj premika. Mi mislimo, da je treba potem, ko
                  dobimo ta krovni zakon, pristopiti k izdelavi posameznih posebnih zakonov. To nam
                  ne uide. Brez tega ne bo šlo. Mislim, da bo razpoloženje pri obravnavanju tega
                  zakona, današnjega zakona mnogo boljše, če bomo slišali od Ministrstva zagotovilo
                  trdno zagotovilo, da bodo temu zakonu sledili drugi zakoni za posamezna
                  področja.</p>
               <p>No, in še zadnja stvar, o kateri bi rad nekaj rekel, je pogoj, ki ga je odbor
                  oziroma ki ga je tudi javna razprava postavila pred sprejemom tega zakona, namreč
                  pogoj, da predlagatelj pripravi osnutek nacionalnega kulturnega programa. Mislim,
                  da je skoraj nemogoče - bom rekel - vsebinsko in pametno brati ta zakon, ne da ga
                  primerjamo z nacionalnim kulturnim programom. Šele v nacionalnem kulturnem
                  programu bomo videli, kaj je z nekaterimi formulacijami v tem zakonu mišljeno. In
                  mi želimo, prosimo ministrstvo - predlagam, da tudi zbor tako sklene <stage>(to je
                     v 8. sklepu)</stage> - da do prihodnje obravnave dobimo v pregled tudi osnutek
                  nacionalnega kulturnega programa, da bomo vedeli, kaj naše ministrstvo v zvezi s
                  kulturno dejavnostjo kani storiti.</p>
               <p>Tukaj sedaj gradimo neke zunanje stene neke kulturne hiše za Slovenijo za
                  prihodnje obdobje. Kaj bo v teh stenah, kaj se bo tukaj dogajalo, ali bodo morda
                  obstajale samo stene - to je sedaj tisto glavno vprašanje, ki mu želim nameniti
                  posebno pozornost in za katero želim, da se tudi poslanci do tega opredelijo.</p>
               <p>Mislim, da je vsakomur jasno, da smo imeli že v preteklosti veliko izkušenj s tem,
                  da smo postavljali sijajne sisteme, nismo pa skrbeli za vsebino. Mi v Sloveniji
                  imamo neko svetlo tradicijo postavljanja sijajnih ideološko čistih, zelo
                  pretehtanih sistemskih rešitev, ki pa so pomenile tudi nesrečo za ljudi. Mislim,
                  da je naš namen in naša naloga, da ob tem, ko skrbimo za sistem in za te stene,
                  poskrbimo tudi za ljudi, ki v slovenski kulturi delajo in delamo, da dejansko ne
                  bodo dobili občutka, da so - kot se po domače reče - prineseni okoli.</p>
               <p>Toliko, gospod predsedujoči, s strani našega odbora.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Proceduralno imate? Prosim.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala lepa. Predsedujočemu predlagam, da preveri prisotnost in se hkrati
                  sprašujem: kdo je pameten, tisti ki sedimo tukaj ali tisti, ki so šli ven. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz bom to naredil. Prosim, da pokličete še kolege iz avle v dvorano,
                  da zagotovimo prisotnost v dvorani. Tisti, ki ste tukaj, pa že lahko ugotavljate
                  prisotnost. Malo bomo počakali. <stage>(Gospod Partljič, mislim, da boste tudi vi
                     morali iti na svoje mesto.)</stage></p>
               <p>Ugotovimo sklepčnost! <stage>(44 prisotnih.)</stage> Zbor ni sklepčen. Še malo bom
                  počakal in prosim vodje poslanskih skupin, da zagotovijo večjo prisotnost v
                  dvorani.</p>
               <p>Kolegice in kolegi, opozarjam vas, da moramo to sejo danes končati in prosim, da
                  zagotovite prisotnost, da ne bomo proceduralno zapletali današnje seje.</p>
               <p>Kolegice in kolegi, ponovno ugotavljamo sklepčnost v dvorani. Prosim, če
                  pritisnete tipke in zasedete svoja mesta.</p>
               <p>Ugotovimo sklepčnost! <stage>(49 prisotnih.)</stage></p>
               <p>Ugotavljam, da je zbor sklepčen. Nadaljujemo sejo. Ali želi besedo predstavnik
                  sekretariata? <stage>(Ne želi.)</stage> Besedo dajem predstavnikom poslanskih
                  skupin. Prvi se je prijavil gospod Anton Peršak, kot predstavnik poslanske skupine
                  Demokratov in gospa Pozsončeva. Opravičujem se gospod Peršak, gospa Pozsončeva ima
                  še besedo v imenu odbora. Izvolite.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Hvala lepa. Poročam v imenu Komisije za narodne skupnosti. Člani komisije so v
                  razpravi predvsem poudarili, da je v zakonu potrebno v večji meri in natančneje
                  opredeliti odnos do kulture narodne skupnosti in narodne skupnosti obravnavati kot
                  subjekte.</p>
               <p>Prav tako je treba ustrezno urediti financiranje kulturne dejavnosti narodne
                  skupnosti, da je potrebno v nacionalnem kulturnem programu zajeti tudi varstvo in
                  razvoj kulture narodne skupnosti. V razpravi je bilo med drugim še navedeno, naj
                  zakon v večji meri upošteva zakon o zavodih, vgradi tudi odnos do kulturne
                  dediščine in upošteva dejstvo, da je npr. sedež italijanske narodne skupnosti v
                  Kopru v zemljiški knjigi vknjižen na narodno skupnost. Zakon pa podpiramo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Pozsonec. Dajem besedo predstavnikom poslanskih skupin. Prvi ima
                  besedo gospod Tone Peršak, kot predstavnik poslanske skupine Demokratske stranke.
                  Izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Kot član poslanske skupine sem tudi član Odbora
                  za kulturo, šolstvo in šport in sem stališča naše skupine in svoja stališča v
                  veliki meri seveda že uveljavljal, in nekatera tudi uveljavil na odboru,</p>
               <p>in so nekako vgrajena v stališča, ki jih predlaga odbor za sprejem temu zboru.
                  Zato ne bi ponavljal vseh tistih stvari, ki so bile že povedane in ki jih je kot
                  stališče odbora in kot stališče naše skupine na nek način pojasnil sicer že tudi
                  predsednik odbora, gospod Rupel. Posebej bi se osredotočil samo še na dve, tri
                  točke, nekaj pa sem o zakonu povedal tudi že v okviru prejšnje točke.</p>
               <p>Tistemu problemu, ki ga je načel že gospod Rupel, to je problem uresničevanja
                  načela politike distance države do kulture, bi rad dodal še eno vprašanje, to je
                  vprašanje teh organov oziroma organizacijskih institucij, ki jih uvaja ta zakon -
                  to je svet in zbornica - in vprašanje odnosa države do javnih ustanov. Težko je
                  reči, da gre za realizacijo politike načela distance, če vidimo, da v vseh javnih
                  zavodih, katerih ustanovitelj bo država, imenuje tako programskega kot poslovnega
                  direktorja potem minister. To sedaj ni nobena razprava o konkretnem ministru,
                  ampak o problemu tega načela, ki je tako postavljeno. Kajti, minister je politik,
                  to je jasno in bo na ta način, hočeš-nočeš, vplival na program oziroma na vsebino
                  dela teh ustanov - kateri koli minister bo - eden mogoče manj, drugi bolj, ampak
                  ta skušnjava <stage>(da tako rečem)</stage> bo dana. To je en primer.</p>
               <p>Drugo je tisto, kar je že bilo povedano in se povezuje, to je vprašanje
                  zaposlovanja po nekaterih javnih zavodih. Če namreč to, kar sem prej rekel,
                  izvedemo naprej: če imenuje minister programskega direktorja, če ta programski
                  direktor potem svojo ekipo zaposli za določen čas v tem javnem zavodu, se ta možni
                  vpliv politike na kulturne vsebine samo še stopnjuje in podaljšuje. Se pravi, da
                  ne gre samo za eksistenčen vidik teh členov, ki govorijo o tem, ampak gre tudi za
                  političen vidik teh členov, ki govorijo o tem načinu zaposlovanja.</p>
               <p>Naslednje je potem to, kar sem rekel o zbornici in svetu, ki ju uvaja ta zakon.
                  Jaz seveda sprejemam to, da uvaja take organe, problem je pravzaprav v tem, kako
                  so ti organi postavljeni in kako so postavljene njihove pristojnosti. Na nek način
                  med svetom in zbornico, čeprav sta sestavljena po različnem principu, ni videti
                  neke pomembne razlike v njuni vlogi in pristojnosti - in se mi zdi, da bi bilo
                  treba to še domisliti.</p>
               <p>Tisto pa, kar meni manjka v tem zakonu, je nek večji poudarek in priznanje vlogi
                  poklicnih združenj in društev, ki so sicer tam omenjena v zvezi s članstvom v
                  zbornici, ni pa tam vloge, ki so jo ta društva odigrala in imajo neko tradicijo v
                  preteklosti. In bi bilo po moje dobro na nek način omogočiti, da vloga teh
                  društev, ki je zelo pomembna, teče naprej. Pri tem je treba povedati, da se ta
                  društva ukvarjajo z zelo pomembnimi zadevami - z izdajateljstvom, s prirejanjem
                  pomembnih prireditev, koncertov, razstav, so lastniki razstavišč, koncertnih
                  dvoran, itn. - in so v preteklosti velik del te kulturne dejavnosti izvajala ravno
                  ta društva. Kot pravim, ne gre samo za urejanje nekih stanovskih vprašanj, ali za
                  nek sindikalizem, ampak gre dejansko prav za vlogo teh društev v smislu kulturne
                  produkcije.</p>
               <p>Za konec bi rad rekel še to, da je ta zakon priložnost in bi ga bilo treba
                     <stage>(po moje)</stage> dograjevati v tistem smislu, kar govori tudi ustava,
                  to je funkcionalna samouprava na nekem področju - ne samoupravljanje, da ne bo
                  narobe; ampak tisto, kar piše v naši ustavi. In kultura je najbolj tipično
                  področje, kjer je treba to na nek način spodbuditi in omogočiti. In se mi zdi, da
                  je to sedaj malo premalo poudarjeno. Zdi se mi, da je ta zakon - kar je seveda na
                  nek način logično - pisan zlasti z vidika države in njenega razumevanja, njenega
                  reguliranja, ne pa toliko z vidika kulture same. Na to kaže tudi dejstvo, da po
                  moje premalo upošteva to raznolikost področja, in dejstvo, ki ga je prej poudaril
                  tudi gospod Rupel, da bo treba sprejemati zakone za posamezna področja, kot so
                  gledališče. Kajti, po mojem mnenju ni mogoče organizirati gledališča čisto enako
                  kot filmske produkcijske hiše, kot založbe in tako naprej.</p>
               <p>Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Partljič, kot predstavnik LDS.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Govoril bom s ponosom v imenu LDS, z malim osebnim tonom. S ponosom nisem rekel
                  nalašč, ker sem se tej stranki pridružil potem, ko sem se odločal, ali bi ostal
                  politično kje aktiven ali pa bi se umaknil v geto kulture, ker je bila to stranka,
                  ki je podeljevala priznanje <q>"Zlato ptico"</q> mladim kulturnim ustvarjalcem, ker je še
                  takrat, ko sem delal v kulturnih institucijah, podpirala, financirala, dala streho
                  ali pa samo moralno pokrivala alternativne in neformalne skupine; in bil sem
                  zadovoljen, ko je v času predvolilne propagande <stage>(kot sem že rekel)</stage>
                  naredila svoji dve največji manifestaciji z odkupom gledališke predstave, kjer je
                  spregovorila umetnost.</p>
               <p>Po drugi pa sem seveda resnično prizadet in užaljen in izražam protest do svojih
                  kolegov poslancev <gap n="..."/></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Oprostite, gospod Partljič, prosim, da govorite v imenu stranke, ne pa kot
                  poslanec.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Ja, v imenu stranke, ki je tu tako dobro zastopana, izražam protest nad abstinenco
                  in ignoranco ostalih kolegov. In izražam v imenu stranke obžalovanje, da to tudi
                  ne zanima novinarjev. Kar pomeni, da še zmeraj, kadar se tu dela politična <q>"pena"</q>
                  s političnimi vetrovi, je zbobnana vsa Slovenija, kadar pa se govori o vsebini
                  življenja v novi državi, smo pa do problema ignorantski. To si drznem reči, gospod
                  predsedujoči, čeprav bom upošteval pripombo. To si drznem izreči tudi zato, ker
                  smo bili v še manjšem številu in še bolj problematični, ko smo sprejemali edini
                  zakon o kulturi, to je filmski zakon - če se kdo spomni. To je stvar, nad katero
                  se mora Državni zbor in vodstvo Državnega zbora zamisliti, kajti na ta način mi
                  vzdržujemo to, kar smo mislili, da bomo v novi državi presegli. Vzdržujemo na eni
                  strani kulturnike in umetnike, ki mislijo, da opravljajo poslanstvo vodenja tega
                  naroda, in na drugi strani <stage>(da ne rečem)</stage> ignoranco tega, da bi
                  država spregovorila o kulturi. In ker je kultura tako nekredibilna politična
                  zadeva ni čudno, da so vsi iz nje pobegnili, razen nekaj norcev, ki sedijo tu, in
                  se bo to zgodilo še v prihodnje. - Saj nisem neumen, da bi se v Državnem zboru
                  ukvarjal s kulturo, ali naša stranka, ker to ne nosi nobenih političnih poenov.-
                  Mislim, da to ni dobro za Državni zbor, niti za kulturo.</p>
               <p>Če grem k zakonu. Nisem se slučajno oblekel danes v črno in vidim, da sem imel kar
                  prav. Pravijo, da je rekel Goebels, ko je slišal za kulturo, da takrat vedno
                  zgrabi za pištolo, prejšnja država, torej država, v kateri smo živeli, je takoj
                  začutila zaroto, današnja država pa se spomni na pol tolarja, ki bi ga morda
                  morala dati. Druge relacije pravzaprav, na žalost, ne opažam.</p>
               <p>Mi se - ne bi rekel, da se identificiramo, ampak se v veliki meri strinjamo -
                  kakor je govoril pred menoj Tone Peršak, ki je rekel, da je že na odboru
                  sodeloval, tako je tudi naša stranka, ki je kar številno zastopana na odboru, tam
                  povedala svoja stališča in zato tu ne bi vseh ponavljal. Ne bi rekel, da se čisto
                  z vsem identično strinjam, kar je govoril gospod Rupel, vendar smo tam govorili v
                  tem duhu. Mi podpiramo sprejem zakona v prvem branju in mislim, da bi bilo zelo
                  koristno in dobro, če bi doživel čim več amandmajev.</p>
               <p>Tudi ko se je zakon pojavil, se je zgodila že prej opisana na nek način
                  polarizacija. Prej nismo imeli nobenega zakona, sedaj pa je bila pravzaprav
                  kulturna srenja v celoti zakonu skoraj nasprotna in ga je občutila kot sovražnega.
                  Mislim, da sta tu dve zadevi. Prvič - kogar je kača pičila, se boji zvite vrvi, in
                  tako kulturniki reagirajo. Po drugi strani pa bi kulturniki tudi radi ohranili to
                  krasno pozicijo, da so preganjani, da se jim dogaja krivica, ko pa naj bi se kaj
                  reguliralo, bi pa morali morda iz tega začaranega kroga izstopiti. Zato mislim, da
                  je prav, da se sprejme zakonodaja.</p>
               <p>In še to rečem: kulturnega ministra v svojih prizadevanjih in njegove sodelavce
                  gledam s simpatijo in jih podpiram; da ne bi bilo tu nejasnosti ob vsem kritičnem,
                  kar bom rekel sedaj.</p>
               <p>O tem zakonu ni mogoče govoriti, ne da bi omenili triletno zamudo; ni mogoče!
                  Nedvomno je pa slabo, da imamo zdaj pravzaprav prvi zakon, če odštejem Jelinčičev
                  zakon o filmu, in ni mogoče - tudi vsa druga ministrstva, kadar pridejo z zakonom,
                  recimo o državni opravi - imamo še sedem zakonov o kulturi, ki drug drugega
                  dopolnjujejo. Rupel je že omenil, povsem upravičeno, da bi tukaj potrebovali
                  slovenski kulturni, nacionalni program, da bi se lahko pogovarjali; morali bi
                  imeti predloge za spremembo davčne politike, ki se je postavljala davno pred
                  kulturno politiko in ki je antikulturna, ne spodbuja h kulturni dejavnosti; morali
                  bi morda imeti tudi vsaj za tiste primere, o katerih govori ministrstvo samo, da
                  bodo potrebni zakonski akti, recimo o dediščini ali o čemer, in morali bi morda
                  imeti tudi kakšen model kulturnega zakona za posamezno področje, o katerem sicer
                  ministrstvo misli, da ni potrebno, kajti šele v tem soočenju bi lahko ugotovili,
                  ali so res potrebni ali res niso potrebni.</p>
               <p>Tako, je ta zakon na neki način kroven, s tem tudi malo nesimpatičen - kot rečeno,
                  sem rekel, ga podpiram - vendar je na nek način neprimerljiv. Ko imamo tam na
                  koncu materiala, Poročevalca, katere zakone je vse ministrstvo pripravilo, lahko
                  pač vidimo, da imamo tam serijo predlogov, tudi zakonov, o katerih nikoli potem
                  nismo govorili, kot na primer zakon o garanciji oziroma o izgradnji SNG Maribor, -
                  ki je verjetno že zavržen, morda je napisano pa tudi zato, da se vidi, kot da se
                  je vsaj nekaj pripravljalo.</p>
               <p>Skratka, težko je kvalitetno razpravljati temu Državnemu zboru o zakonu, če nima
                  še drugih stvari, na katere se ta zakon nanaša. Med drugim je to nacionalni
                  program, za katerega je bilo rečeno, da bo tu.</p>
               <p>Mislim, da ni vsega krivo ministrstvo, ki je tudi ta zakon dalo Vladi v pregled,
                  če se ne motim, in je tam čakal nekaj mesecev, ali vsaj dva meseca - kar bi mi na
                  neki način govorilo <stage>(sem tukaj že kdaj rekel)</stage>, tudi o položaju
                  ministrstva in ministra v Vladi; naša teza je, da ni enakopraven ostalim
                  ministrom, niti ministrstvo.</p>
               <p>Prav tako je tragično na nek način, čeprav je pohvalno, da je na nek način alfa in
                  omega zakonodaje na področju kulture tu sedeča zunanja sodelavka, ki je res edina
                  in najboljša, ker ni nobene druge. In to, da ministrstvo samo nima nikogar, da ima
                  samo enega zunanjega sodelavca za pripravo zakonov, je na neki način tragična
                  situacija. Govori o stvari! Saj ni niti konkurence mišljenja in tako dalje.</p>
               <p>Zato mislim, da je razprava o tem zakonu na nek način tudi streznitev nas samih.
                  Ali smo se pripravljeni s tem resno ukvarjati, ali bomo pa stalno kritizirali
                  Vlado, da da premalo denarja in ministrstvo, da nam ni všeč. Sami se preko tega
                  kritiziranja pravzaprav ne bi želeli prebiti, ker nam na nek način paše.</p>
               <p>Kakor zdaj ugotavljamo, da smo sprejemali polno davčne zakonodaje, ker je pač bila
                  ta logika tolarja, davka in financ, tako se bojim, sprejemamo nekaj, čemur se reče
                  lokalna samouprava, se bojim, da nas bo čez eno leto bolela glava: kje je pa
                  kultura v lokalni samoupravi, kje je ljubiteljska kultura pod katero je slovenski
                  narod pravzaprav izšel iz društev? Jaz vem, da moramo to preseči, da ne moremo
                  vzdihovati po čitalnicah. Mi smo že z nekim zakonom davščin na potne stroške, na
                  dnevnice, na ne vem kaj prizadeli slovenska društva, da pravzaprav ne morejo več
                  dihati.</p>
               <p>V takšnem zakonu se mi zdi, da bi to, iz česar je slovenska kultura zrasla in se
                  je v resnici v Evropi odlikovala z ljubiteljsko dejavnostjo, moralo biti. Na to me
                  je pa spomnil Maks Sušek, ki mi je kazal nek svoj amandma, ki ga bom podprl.</p>
               <p>Bi še rekel; v teh gradivih je zapisano in mislim, da točno in upravičeno, da res
                  morda ponekod ni potreben ta krovni zakon, ker so pravila igre v kulturi že manera
                  in tradicija in se dvesto let na nek način obnaša.</p>
               <p>Jaz bi želel, pa morda tudi reči na naslov ministrstva: ni res, veste, da
                  slovenska kultura nima tradicije in da ni urejena; mi je samo ne poznamo, ker
                  vedno mislimo, da se svet začenja z nami. Slovenska kultura je stara nekaj sto
                  let. Poglejte, jaz mislim, da bo Tonček morda vedel na pamet, jaz ne vem, Josip
                  Nolly je, meni se zdi, v šestdesetih letih prejšnjega stoletja napisal prva
                  gledališka pravila, prvi gledališki zakon.</p>
               <p>Me prav zanima, kdo pravzaprav to pozna. Se mi zdi, da bi se splačalo pravzaprav
                  zelo natančno tudi to slovensko kulturo preštudirati.</p>
               <p>Skratka. V diskusiji se mi zdi, da bo treba pač odpirati ta vprašanja: vprašanje
                  podregulative <stage>(mislim, da morda niso potrebni zakoni)</stage>, vprašanje -
                  to se morajo kulturniki sami zmeniti - kulturnega sindikata, <stage>(ki se mi zdi,
                     bi moral biti izjemno močan dejavnik in se ne bi bilo potrebno pogovarjati o
                     sociali, o tem zakonu in premišljevanju odbora, če bi bil kulturni sindikat
                     močan)</stage>, mislim, da je na eno stvar opozoril že Peršak - vprašanje, kako
                  je s to distanco države, <stage>(koliko je mišljena resno, kje je meja med tem,
                     čemur pravimo svoboda v kulturi in kulturnih ustvarjalcev in
                  države)</stage>.</p>
               <p>Mislim, da je za vse to čas znotraj obravnave. Zdi se mi, da je predlog zakona
                  pripravljen toliko kvalitetno, da ta vprašanja vsaj odpira. Mislim, da bi
                  predlagatelji morali biti tolerantni do naših predlogov in o njih resno
                  razpravljati, ne jih dostikrat kar tako zavreči, da to pač sem ne sodi. In sedaj
                  je priložnost, da se prvikrat v tej državi pogovorimo, koliko resno mislimo s
                  kulturo. Če bomo o tem premišljevali na ta način, da se bomo morali loviti, da nas
                  bo 45, potem si ne znam predstavljati. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala gospodu Partljiču. Besedo ima gospod Ignac Polajnar kot predstavnik
                  Slovenskih krščanskih demokratov. Proceduralno, prosim gospod Štefan Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Mislim, da moram ugotoviti, ker me je gospod Partljič
                  za to spodbudil, da je bila Liberalna demokracija Slovenije v tistem trenutku, ko
                  ste govorili o prisotnosti, zastopana samo s 16 poslanci od skupaj 30 poslancev.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To ni bilo proceduralno - in je govoril v imenu poslanske skupine
                  Liberalnih demokratov. Besedo dajem gospodu Ignacu Polajnarju kot predstavniku
                  Slovenskih krščanskih demokratov. Izvolite.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa, gospod predsedujoči!</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim za mir v dvorani.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Spoštovane poslanke in poslanci! Nekoliko lažje mi bo odgovoriti, ker sedaj je
                  krščanskih demokratov kar nekaj tukaj, prej nas je bilo nekaj manj, drugače bi se
                  že skoraj slabo počutil.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi! Prosim tudi za kulturno obnašanje v dvorani, da bo gospod
                  Ignac Polajnar lahko predstavil mnenje poslanske skupine. Izvolite.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Je kar nekaj zadev, ko je potrebno govoriti o kulturi, o kulturnem
                  delovanju, tudi o kulturnem ministrstvu in kulturnem ministrstvu in seveda o vseh
                  tistih inštrumentih, ki jih naj kulturni minister ali pa Vlada ali pa ta država
                  ima, da bo kulturo popeljala v lepše čase.</p>
               <p>Da časi niso lepi ne za kulturo, pa tudi ne za koga drugega, vsi skupaj govorimo.
                  Morda pa le za kulturo niso tako nelepi, kot se pripoveduje. Nekoliko v šali bi pa
                  dejal: kolikor bolj tesna je hiša v kateri mora kultura bivati, morda je pa toliko
                  več želja in tudi ustvarjalne nabitosti, da se rojeva več nove kulture. Ampak ko
                  razpravljamo tudi o tem zakonu, moram reči, če ga natančno berem že v naslovu -
                  predlog zakona o organiziranju in financiranju na področju kulture - da gre za dve
                  temeljni vprašanji: kako bo slovenska kultura organizirana in kako bo plačevana.
                  Ker gre za dve temeljni vprašanji, ki sta očitno naslovljeni zlasti na Vlado, na
                  kulturno ministrstvo in na kulturnega ministra, se moramo torej ves čas srečevati
                  s tem vprašanjem, kako bo slovenska Vlada skupaj s kulturnim ministrom, seveda
                  najprej pa z Državnim zborom, ki bo tak zakon sprejel ali pa tudi kakšnega
                  drugačnega, kako bosta torej ta Vlada in pa Državni zbor odredila prostor in pa
                  možnosti za delovanje slovenske kulture.</p>
               <p>Spomnim bi vas na kar hud spor takrat, ko je prvi kulturni minister po
                  demokratičnih volitvah predstavil tukaj v tem parlamentu nek papir, ki je bil tudi
                  nek program o kulturi. Takrat so se vneli hudi spori, češ, kulturni minister sega
                  na področja, ki mu niso dana. Kulturni minister sedaj te Vlade se je zavaroval
                  prejle na začetku s tem, da je citiral ustavo. Mislim, da je to dobro. Po eni
                  strani je to dobro, po drugi strani se pa sprašujemo Slovenski krščanski
                  demokrati, ali ne bi vendarle kulturni minister bil tudi tisti, ki mora - na način
                  seveda, ki mu je dan - posegati v slovensko kulturo. Če seveda teh možnosti nima,
                  potem se postavlja vprašanje, ali kulturnega ministra in kulturno ministrstvo
                  potrebujemo? Zakaj mora posegati? Najprej zaradi tega, ker je popolnoma jasno, da
                  je denarja za kulturo premalo. Če bi ga bilo dovolj, potem bi živeli v tej državi
                  v rajskem svetu, kar se tiče kulture, in bi lahko kultura cvetela po mili volji:
                  leva, desna, manj liberalna, bolj liberalna, vsa mogoča kultura - in za vse bi
                  bilo dovolj prostora, zlasti pa dovolj denarja; ker če je dovolj denarja, je
                  seveda tudi prostora dovolj.</p>
               <p>Ker pa seveda tega denarja ni dovolj, kultura pa mora živeti - in ne živi samo od
                  dobrega zraka, ampak živi seveda tudi od denarja - mora biti nekdo, ki odreja
                  prostor, bom rekel, odreja tudi možnosti za življenje te kulture, zlasti, ko
                  govorimo za živo kulturo. Ker je tako, sem prepričan, da kulturno ministrstvo in
                  kulturnega ministra rabimo in da rabimo tudi takega kulturnega ministra, ki si upa
                  kaj povedati tudi o kulturi. Zato pričakujem, da bo v nacionalnem programu
                  izrečena tudi kakšna opredelitev. Ne samo o tem, kar sem prej govoril, o
                  nepremični kulturni in naravni dediščini, o odnosu te dediščine do sedanje žive
                  kulture, ampak tudi o tem, kako naj bi v Sloveniji izgledala doslej dejavnost na
                  področju žive kulture. Če si bo to opredeljevanje minister privoščil, pomeni, ne
                  da samo ministra rabimo, ampak da minister tudi ve kaj hoče in da se zaveda svoje
                  odgovornosti na tem področju. Ne bi rad videl, da bi imeli kulturnega ministra, ki
                  bi bil zgolj administrator, ki bi zgolj razdeljeval denar. Pričakujem - in sem
                  tudi prepričan, da tudi ta parlament razmišlja tako - pričakujem, da potrebujemo
                  ministra <stage>(tudi takrat, ko smo rekli, da kulturno ministrstvo moramo
                     imeti)</stage>, ki bo vodil kulturno politiko preko vseh mehanizmov, ki mu bodo
                  na voljo in preko nacionalnega kulturnega programa, ki bo sprejet v tem Državnem
                  zboru.</p>
               <p>Ne bi se bal ministra, ki bi se znal opredeljevati, kdor koli že bo. Bal bi se pa
                  tistega oziroma takega ministra, ki ne bi upal izreči tudi kakšne vrednostne sodbe
                  o kulturi. S tem ne bo posegal v svobodo umetniškega ustvarjanja: povedal bo, kako
                  si on predstavlja - kot kulturni minister, in Vlada, v kateri sedi - razvoj
                  slovenske kulture v prihodnosti.</p>
               <p>Toliko pojasnjujem zaradi tega, ker je takrat, ko je prvi kulturni minister
                  predstavljal tak program, bilo kar veliko kritik, zakaj se minister spušča v
                  vprašanja, ki se njega ne tičejo. Ker je denarja premalo, kulturnega ministra,
                  kulturno ministrstvo in Vlado potrebujemo tudi na tem področju, ko gre za
                  organiziranje kulture. Opozarjam tudi na tisto, kar je bilo že izpostavljeno, na
                  vprašanje teh dveh institucij, ki sta sedaj po novem ustanavljata: to je Svet za
                  kulturo in Kulturniška zbornica. Ti dve inštituciji ne bosta verjetno samo zaradi
                  tega, da bosta pomagali razdeljevati denar, pomagali pisati nacionalni kulturni
                  program, in se opredeljevati koliko javnih zavodov na področju kulture bomo imeli.
                  Pričakujem, da bo zlasti Kulturniška zbornica, pa tudi Svet za kulturo, da bosta
                  to tudi inštituciji, ki bosta posegali v to kulturno dogajanje. Predstavljam si,
                  da bo v teh dveh institucijah predvsem kultura in ne politika. Vsaj tako si
                  predstavljam stvari. Če bo sedela notri tudi politika, pa upam, da bo ta politika
                  taka, ki bo kulturo razumevala na pluralni način.</p>
               <p>Še nekaj je potrebno povedati. Prepričani smo lahko vsi, da ni mogoče z nobenim
                  zakonom kultivirati slovenskega naroda - ampak zakoni so inštrumenti zato tudi
                  minister tega sam ne more storiti in ne ministrstvo in Vlada. Za to kulturno
                  zavest bo potrebno spoznanje, da je kultura torta, ki je pa ne moremo jesti z
                  umazanimi rokami in takrat, ko vpijemo drug čez drugega. Ob torti je potrebno
                  uživati. To je tisto, česar se bomo morali v Sloveniji učiti. Ko se bomo tega
                  približno naučili, bomo morda tudi kulturne dobrine sprejemali bolj z užitkom
                     <stage>(sem tudi prepričan, ko gre za razpravljanje o kulturi)</stage>, bolj
                  strpni in morda tudi bolj razumevajoči, ko bodo kulturniki zahtevali, da se jim
                  material boljše postelje.</p>
               <p>Rekel bi še nekaj. Ni samo kultura, ki črpa denar iz državnega proračuna. Marsikaj
                  se tudi dogaja izven tega proračuna in tudi ta zakon nakazuje take možnosti in
                  prav je, da se tudi to dogaja. Ne zaradi tega, ker prisegamo na neko čitalniško
                  kulturniško življenje, ampak zaradi tega, ker mislimo, da morajo vsi ljudje imeti
                  možnost za kulturno udejstvovanje, čeprav to ni vrhunska kultura. Prav pa je, da
                  država poskrbi, da se to znanje, ki ga je morda premalo, plemeniti, da tudi to
                  amatersko ali vaško ali podeželsko kulturo oplemenitimo z državno pomočjo. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Nace Polajnar. Besedo dajem predstavniku Združene liste
                  Socialnih demokratov, gospodu Jagodniku. Prosim.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Gospod predsedujoči, spoštovani zbor, hvala za besedo. Poslanska skupina Združene
                  liste social-demokratov podpira osnovni dokument za področje kulture, to je
                  predlog zakona o organiziranju in financiranju na področju kulture. Nalašč sem
                  citiral zakon, kajti prepričan sem, da je naslov seveda izrazito pomenski. Pri tem
                  gre predvsem za urejanje pravnega odnosa med državo in njeno kulturo. To seveda ne
                  pomeni, da bi država morala, smela ali si lahko dovolila sklesati takšen okvir, ki
                  bi kulturni sferi natikal vajeti, jo kakorkoli omejeval, jo kakorkoli
                  indoktriniral. Dodatni vzgib je, da gre preprosto za izpopolnjevanje praznine, ki
                  je nastala od leta 1990 dalje in - ne vzemite kot pretiravanje - vendarle lahko
                  rečemo, da gre po treh letih za največji premik na področju kulture in da bo
                  letošnje 1994. leto ta premik s tem zakonom seveda lahko tudi udejanjilo.</p>
               <p>Zakon je napisan seveda tako, kot smo sicer pisali naše postave. Pri tem je
                  upoštevana naša lastna izkušnja in kar je poglavitno, niso spregledane izkušnje
                  teoretičnih modelov iz različnih razvitih držav; mislim, da jih je kar 9. Ni
                  nepomembno, toda vendarle je dobro vedeti, da so medtem nastale tudi nekatere, res
                  da zelo površne ocene, o tem dokumentu, ocene od zunaj - in te ocene so izrazito
                  pozitivne. Zagotavljajo namreč, da je zakon v duhu pozitivnih demokratičnih
                  rešitev.</p>
               <p>Obstajajo pa resda tudi različna drugačna gledanja, predvsem pri rešitvah, ko gre
                  za statusne probleme delavcev v kulturi: ali profesionalizacija ali sociala. Ta
                  zbor bo seveda odločil, kako in kaj, čemu bomo dali prednost.</p>
               <p>Poslanska skupina torej podpira stališča matičnega odbora, podpira tudi mnenje, ki
                  ga je predsednik odbora doktor Rupel izrazil, ki ga je nadgradil z mnenjem
                  kulturne sfere in Državnega sveta, da bodo tudi potrebni področni zakoni, področna
                  zakonodaja. Tako področno zakonodajo sicer ministrstvo predvideva.</p>
               <p>In izkoriščam poslovniško možnost, da namesto predlaganega 5. sklepa predlagamo
                  to, kar je sicer minister prej omenil: "Predlagatelj zakona naj pri oblikovanju
                  predloga zakona za drugo obravnavo v zvezi s posebno ureditvijo delovnih razmerij
                  za določen čas <stage>(45. in 60. člen)</stage> poišče rešitev, ki bo upoštevala
                  socialni vidik do te mere, da bo še mogoče v kulturnih institucijah kadrovsko
                  politiko podrediti umetniškemu poslanstvu." Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Jagodniku in prosim, da mnenje vložite pisno v imenu poslanske
                  skupine. Gospod Janez Podobnik ima besedo kot predstavnik Slovenske ljudske
                  stranke. Prosim.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Gospod podpredsednik, poslanke in poslanci! Vsak zakon je na nek način
                  tehnologija, je metoda, je pač možnost, da tudi povsem s formalnim načinom uredimo
                  določen segment družbe, določen segment javnosti in določimo pravila igre.</p>
               <p>Tudi zakon o organiziranju na področju kulture je pač tak zakon. V poslanski
                  skupini Slovenske ljudske stranke pa ocenjujemo, da je ta zakon - za katerega
                  menimo, da je potreben in ga v načelu podpiramo, podpiramo pa tudi nekatere zelo
                  upravičene in tehtne pripombe različnih združenj na področju kulture - priložnost,
                  da Državni zbor spregovori o nekaterih temeljnih izhodiščih, ki nekako določajo
                  trenutno razpoloženje v tisti sferi slovenske države, ki ji lahko rečemo sfera
                  kulture.</p>
               <p>Izražamo bojazen, da je slovensko družbo in slovensko državo prekvasilo
                  razpoloženje biznisa, razpoloženje uspeha, enostavno razpoloženje, ki gradi na
                  moči in vplivu, ki pa kulture ne doživlja več kot možnost in priložnost
                  samorealizacije. Zakon je priložnost, da tudi Državni zbor spregovori o tem, da je
                  kultura priložnost in možnost, kjer se izraža prostor resnice, etičnih vrednot in
                  tudi smisla. Tudi ta zakon je priložnost, da spregovorimo o tem, kakšno bo mesto
                  slovenske države in slovenskega naroda v prihajajoči združeni Evropi.</p>
               <p>Mi smo trdno prepričani, da je naše mesto v združeni Evropi v tem, da tam
                  uveljavljamo svojo nacionalno identiteto in prepričani smo, da je ena od
                  najboljših poti, da to dosežemo preko kulture in to kulture, ki ni ključna le za
                  narodno samobitnost, pač pa tudi na drugih področjih, ki nekako integrirajo to
                  novo Evropo. Mi smo prepričani, da je vprašanje statusa in pomena kulture v
                  stanju, ko smo uveljavili slovensko nacionalnost, še vedno eno vitalnih vprašanj
                  slovenske sedanjosti, čeprav se pa to vprašanje kaže na drugačen način. Ponovno
                  opozarjam, da razpoloženje tržnosti, razpoloženje uspeha, razpoloženje
                  materialnosti ne sme zamegliti druge razsežnosti bivanja, kjer ima kultura svoje
                  neodutegljivo mesto.</p>
               <p>Torej tudi ob tem zakonu poudarjamo, da kultura nikakor ni zgolj zadeva tiste
                  peščice posameznikov, ki se z njo ukvarjajo, ki od nje živijo, ki se z njo
                  profesionalno in strokovno ukvarjajo, pač pa je nekaj, kar bistveno zadeva
                  eksistenco naroda. Zato še enkrat, za Evropo narodov - in to je tista Evropa, kot
                  jo mi doživljamo in menimo, da je to priložnost za združeno Evropo - torej za
                  Evropo narodov v globalnem pomenu je enako pomembna identiteta velikega in malega
                  naroda. in to je izhodišče. To je izhodišče, kjer dobiva kultura svoje
                  neodutegljivo mesto, ko se bo slovenska država vključevala v procese združene
                  Evrope. Zato bi tu poudaril zelo lepo misel, ki jo je zapisal mladi slovenski
                  publisict: <q>"Naša majhnost pri uveljavljanju naše kulture ne sme biti več ovira. S
                  svojo identiteto, in to je naša drugačnost, smo fokusirana celica smisla in s tem
                  nepogrešljiv sestavni del Evrope."</q></p>
               <p>Ocenjujemo, da je zakon o kulturi priložnost, da spregovorimo tudi o teh
                  vprašanjih. Dovolite mi, da poudarim in opozorim, da se bo tudi z ne me prosim
                  zrazumeti, da je to politizacija problema - pri strpnem in konstruktivnem
                  reševanju problema, kako bo svoje prostore razrešil Etnografski muzej, pokazalo,
                  kakšen je odnos mlade slovenske države do njene kulture. Menimo, da so tukaj
                  možnosti, ki so se zdaj odprle na nekaterih stavbah v Ljubljani, take, da lahko
                  Slovenski etnografski muzej končno dobi svoje stalno mesto.</p>
               <p>Še enkrat bi poudaril, da apeliramo, da Državni zbor, ko bo sprejemal sklepe,
                  upošteva nekatere zelo tehtne in upravičene pripombe strokovnih in stanovskih
                  združenj na področju kulture. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Janezu Podobniku. Želi še kdo besedo kot predstavnik poslanske
                  skupine? Ne. Zato prehajamo na splošno razpravo. Prvi se je prijavil gospod Maks
                  Sušek. Izvolite.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Spoštovani predsedujoči, drage kolegice in kolegi! V osnovi podpiram ta predlog
                  zakona in povsem podpiram tudi vsa stališča in sklepe matičnega odbora. Ob
                  pregledu tega predloga pa sem ugotovil, da dejansko nikjer ni zapopadena oz.
                  upoštevana ta ljubiteljska kultura.</p>
               <p>No, ravno zaradi tega dajem predlog za dopolnitev stališč in sklepov odbora za
                  kulturo, šolstvo in šport na predlog tega zakona. Torej predlagam, da se k tem 17.
                  točkam doda tudi 18. točka, ki bi dejansko zahtevala od predlagatelja, da bi v
                  nadaljnji obdelavi tega zakona upošteval dejansko tudi to ljubiteljsko oz.
                  društveno kulturo.</p>
               <p>Glede na moje predhodnike, predstavnike poslanskih skupin, lahko ugotavljam, da so
                  z njihovo diskusijo popolnoma strinjam, da je pravzaprav ta moj predlog v celoti
                  tudi utemeljen. Gre dejansko za en segment naše kulture, brez katerega si ne
                  moremo zamišljati celovite nacionalne kulture kot take. No, jaz sem prepričan, da
                  bo predlagatelj to pri kreiranju tega predloga za drugo obravnavo dejansko
                  kvalitativno upošteval v vseh njegovih bistvenih poglavjih.</p>
               <p>Predlagam, da Državni zbor sprejme tudi ta predlog 18. točke.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Kopaču.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. No,videti je, da res iz naše stranke najbolj vneto prihajamo sem
                  gor. Za začetek bi rad izrazil veliko zadovoljstvo, da je med 17. stališči
                  matičnega odbora na predlog tega zakona pri prvi obravnavi kar 7 stališč odbora za
                  finance. To pravzaprav pokaže, da se je, če se lahko s tem pohvalim, Odbor za
                  finance zelo intenzivno ukvarjal s tem zakonom in upam, da je od sebe dal tudi
                  dobre predloge.</p>
               <p>Mislim, da je problem slovenske kulture predvsem v ali pa bom rekel, problem sfere
                  kulturnikov v Sloveniji predvsem pomanjkanje finančnega in organizacijskega znanja
                  v tej sferi. In to ni problem samo te sfere, imamo še nekaj takih problemov ali še
                  nekaj takih sfer, kjer se to kaže kot velik problem. Zaradi tega prihaja do
                  prepada med to srenjo, torej srenjo kulturnikov, in družbo nasploh ali pa med
                  drugimi. Morda je to najbolj ponazorjeno z besedo geto kulturnikov, ki jo je
                  uporabil moj kolega Partljič. In tudi pri tem opozarjam, da to ni edina taka sfera
                  s tovrstnimi problemi in s tovrstnim prepadom. Ob tem se spomnim svoje izkušnje iz
                  prejšnje Skupščine, ko smo sprejeli zakon o dohodnini in je obdavčevanje
                  samostojnih kulturnih delavcev postalo praktično nerešljiv problem skozi dikcijo
                  zakona. Šlo je za to, da naj bi samostojni kulturni delavci ravno tako vodili
                  poslovne knjige. In potem je, in res si je težko predstavljati nekega Milana
                  Jesiha, recimo, kako bo vodil poslovne knjige. In potem smo takrat skozi takratni
                  Odbor za proračun, ki sem ga vodil jaz, sforsirali ali pa izvedli neko avtentično
                  tolmačenje tistega člena. - In to je bilo prvo avtentično tolmačenje po drugi
                  svetovni vojni v slovenski Skupščini katerega koli režima. - In razrešili tisti
                  problem na ta način, da so potem seveda eni lahko vodili poslovne knjige, drugi,
                  ki jih pa niso želeli, so pa imeli davek po odbitku per se in to z vnaprejšnjo
                  napovedjo.</p>
               <p>Ampak želel bi reči to, da pri pripravi tega zakona, ki je seveda šel skozi vladno
                  proceduro, takratno Ministrstvo za kulturo ni imelo nobene pripombe, ker
                  pravzaprav niso niti razumeli za kaj gre. Gre za torej pomanjkanje finančnih in
                  organizacijskih znanj v tej sferi, vključno s to institucijo, ki je recimo vrhovna
                  institucija te sfere, to je Ministrstvo za kulturo. Nekdo - ki ga je potem seveda
                  neki gospod Pučnik ozmerjal z nosilcem <q>"tečerizma raznih kopačev"</q> <stage>(in s tem
                     obogatil kulturo slovenskega jezika, ob tem pa seveda Kopačev ne napiše z
                     veliko, kar je seveda slovnično nepravilno)</stage> - je moral, je bilo
                  potrebno posegati v ta način zaradi pomanjkanje tega znanja. In moram reči, da vse
                  te druge sfere, recimo sfere finančnikov, pa pogrešajo pandana iz te sfere, s
                  katerim bi se bilo sploh moč pogovarjati. Torej je vedno potreben nek prevajalec
                  med različnimi sferami, ker so jeziki enostavno različni; in to seveda ne koristi
                  ne enim in ne drugim, kajti ne prihaja do, bom rekel, neke integracije znanj in
                  tudi sodelovanje je oteškočeno.</p>
               <p>No, če opustim te splošne misli, bi rad rekel to, da pa mora po mojem mnenju ta
                  zakon čim bolje določati mehanizme funkcioniranja institucij in pa njihovega
                  finančnega vmešavanja v sfero kulture; tudi enostavno darilo neke donacije je že
                  vmešavanje, zato torej ni potrebno tega narobe razumeti. Ampak, denarja pa ta
                  zakon seveda ne more zagotoviti - in tudi prav je tako. To je stvar proračuna. Rad
                  bi pa rekel še to, da ne ta zakon in nezakon o proračunu pa ne moreta spremeniti
                  načina razmišljanja, po katerem je potrebno imeti na razpolago za neko delo čimveč
                  sredstev. Ne moreta nadomestiti te logike z logiko, po kateri je treba z
                  določenimi sredstvi narediti, proizvesti, ustvariti čim več. To je stvar sfere
                  kulturnikov samih oziroma intenzivnejše integracije te sfere v družbo ali pa v
                  druge sfere nasploh. Toliko, kot moj prispevek. Bi pa seveda pozval na to, da se
                  stališča matičnega odbora, posebej stališča od deset do 16, ki so stališča odbora
                  za finance, sprejme. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kopaču. Besedo dajem gospe Šturmovi.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Spoštovani predsedujoči! Dragi kolegi, spoštovane kolegice poslanke, gospod
                  minister! Strinjam se z mnogimi besedami, ki so jih povedali moji predgovorci,
                  predvsem gospod Dimitrij Rupelj in pa kolega Partljič. Sama bi pa med stvarmi
                  izpostavila predvsem dve, ki se mi še posebej zdita pomembni in na katere sem
                  sicer opozarjala tudi že v Odboru za kulturo, šolstvo in šport. In sicer. Izrecno
                  bi rada izpostavila skupen kulturni prostor, v katerega spadajo vsi Slovenci, tudi
                  tisti, ki živijo v zamejstvu - predvsem te bi želela, da se jih eksplicitno omeni
                  v predlogu zakona in za drugo branje pripravi oziroma vključi tudi to populacijo -
                  in pa samostojne kulturne delavce. Izkušnje, ki jih imam predvsem z mladimi
                  kulturnimi delavci - in mnogi med njimi so bili tudi moji dijaki na koprski
                  gimnaziji - me pač opozarjajo na to, da je biti samostojen kulturni delavec v tej
                  družbi tako nezavidljiv položaj, da menim, da je prav, da ga ta družba poskuša na
                  nek način urediti.</p>
               <p>Kulturno ustvarjanje - ker je pač to ustvarjanje in s tem povezana tudi
                  kreativnost <stage>(v to sem trdno prepričana)</stage>,- zahteva posebne pogoje
                  dela. Verjetno si ne želimo, da bi vsi kulturni delavci postali člani te ali druge
                  državne institucije in da je podvrženost tržnim zakonitostim na tem področju
                  pravzaprav nujna. Kdor se je vsaj malo ukvarjal z ustvarjalnim procesom, ve, da je
                  ustvarjanje miselni proces, katerega jedro je inspiracija, do katere lahko pride
                  samo v specifičnih pogojih.</p>
               <p>In v zvezi s tem predlagam zboru tudi dva sklepa in bi ju sedaj tu kar prebrala in
                  tudi utemeljila.</p>
               <p>V prvem sklepu predlagam, naj Ministrstvo za finance in Ministrstvo za kulturo
                  pripravita predlog sprememb in dopolnitev ustreznih finančnih zakonov - npr.
                  zakona o dohodnini, sponzorstvu, donatorstvu in davčnih olajšavah -, ki bi
                  omogočili samostojnim kulturnim delavcem izenačitev pogojev dela z delavci,
                  zaposlenimi v državnih institucijah na področju kulture.</p>
               <p>In predlog drugega sklepa: Ministrstvo za kulturo naj za drugo branje prouči
                  možnost vgraditve v besedilo tudi problematiko statusa samostojnih kulturnih
                  delavcev. Nerazumljivo je, da ima za enako delo v državni službi delavec plačane
                  osnovne pogoje za delo, kot so npr. prostor, ogrevanje, elektriko, ki jih mora
                  samostojni kulturni delavec plačati iz svojega dohodka. Res je sicer, da se
                  socialno zavarovanje, ki ga plačuje samostojni kulturni delavec odšteje od
                  dohodnine, vendar tega socialnega deleža delojemalec ne upošteva pri ceni
                  storitve, kar je v državni službi avtomatizem.</p>
               <p>Predlagam pa tudi, da Ministrstvo za kulturo določi izhodiščne koeficiente tudi za
                  posamezne poklice samostojnih kulturnih delavcev, kar se tiče plačila oz.
                  obračunavanja storitev. Namreč, do sedaj so zajeti predvsem literarni ustvarjalci
                  in prevajalci <stage>(imamo te znane avtorske pole, ki določajo izhodiščno
                     ceno)</stage>, medtem ko so izvzeti filmski, gledališki in likovni ustvarjalci.
                  Tako da bi predlagala, da se tudi zanje uredi ta izhodiščni koeficient; torej
                  tisti najnižji, ki bi pač še postavljal osnovno ceno. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospa Omanova.</p>
            </sp>
            <sp who="SDZ1:OmanIrena">
               <speaker>IRENA OMAN:</speaker>
               <p>Hvala lepa. Spoštovani! V načelu ta zakon podpiram, če pa stališča in sklepi
                  matičnega odbora ne bodo sprejeti, bom seveda glasovala proti temu zakonu, ker ne
                  verjamem oziroma se ponovno lahko zgodi, tako kot se nam je že pri nekaterih
                  zakonih, npr. pri tistem o plačah v javnih zavodih, da smo prepozno ugotovili, da
                  je zakon popolnoma napačen. In ko je enkrat pred tretjo obravnavo, je seveda
                  prepozno. Strinjam se s tistimi razpravljavci, ki so do sedaj poudarjali, da s tem
                  zakonom ni dosežena distanca države do kulture; zlasti ne v tistem delu, ki govori
                  o sistemu vodenja, kot ga ta zakon predvideva. In o tem popolnoma podpiram gospoda
                  Peršaka oziroma njegova izvajanja.</p>
               <p>Sama sem bila prisotna pri javni razpravi, ko je bil govor o tem zakonu, in bom
                  morda nekatere stvari, ki so bile tam povedane, ponovila. Moje mnenje je, da 45.
                  in 60. člen v zakonu, takšna kot sta, ne smeta biti. Ker zgodilo se bo naslednje:
                  igralci se bodo - kajti, če to ostane v zakonu, bodo najbolj prizadeti igralci -
                  začeli bati, dobesedno bati in umetniški direktorji jih bodo disciplinirali. In to
                  seveda ni tisto, kar želimo s tem zakonom, ali pa na splošno, doseči. To potem ni
                  svoboda ustvarjanja, ampak je discipliniranje.</p>
               <p>Nadalje se mi postavlja vprašanje, kaj bo pa potem s temi umetniškimi ansambli, ki
                  zdaj so v teatrih. Če prav razumem in čeravno je gospod minister govoril drugače,
                  torej, da ta dva člena naj bi veljala za novo prihajajoče v teatre, jaz moram
                  reči, da temu ne verjamem, ker to v zakonu ni dobesedno navedeno - in če ni, si
                  lahko razlagamo tudi drugače. Skratka, če bosta sprejeta ta 45. in 60. člen, jaz
                  vidim nevarnost, da se bo začelo po vseh slovenskih teatrih dogajati podobno, kot
                  se že dogaja v Mariborskem in s čimer je, kolikor vem, Ministrstvo za kulturo zdaj
                  že seznanjeno <stage>(govorim o samovolji gospoda Pandurja)</stage>.</p>
               <p>Zdaj bo morda kdo rekel, da sem malo preveč banalna, življenjska ali socialna,
                  ampak vseeno je drugače biti umetnik, zaposlen za določen ali nedoločen čas v
                  tujini ali pa pri nas; pa če pogledamo samo honorarje. Igralec v tujini z enim
                  honorarjem lahko živi celo leto. V Sloveniji sem prepričana, da ne.</p>
               <p>Drugo vprašanje je seveda tudi, ki je morda res banalno, ampak se bo pa pojavil
                  problem. Ali to pomeni, da se bodo slovenski igralci, recimo, če vzamemo nekega
                  kranjskega igralca, vsak dan, ali vsak večer, podnevi in ponoči vozili iz Kranja v
                  Maribor? In, ali to pomeni, da bo to počel celo leto in kaj bo z družino? In niso
                  samo moški umetniki in samo moški igralci, ampak so tudi ženske.</p>
               <p>Še to mnenje imam, ki se tudi navezuje na izvajanje gospoda ministra. Če bosta, po
                  mojem mnenju, 45. in 60. člen ostala v zakonu takšna kot sta, potem je po mojem
                  potrebno spremeniti nekatere druge zakone in nekatere druge člene. Kje in kdo
                  lahko trdi, da so pa vsi učitelji v šolah dobri in da imajo pravilen pristop? Da
                  so vsi uspešni. In kdo bo začel zaposlovati uradnike za določen čas, ki so leni in
                  nedelavni <stage>(ne vsi)</stage>?</p>
               <p>Skratka, menim, da ob sprejemu, <stage>(morebitnem sprejemu, upam)</stage> tudi
                  teh dveh členov, da postavljamo umetnike med drugorazredne državljane. Ob tem pa
                  seveda tudi sprašujem in mislim, da je bilo to vprašanje postavljeno tudi že na
                  ministrstvu: ali je narejena analiza, koliko umetnikov, recimo igralcev, po 60.
                  členu sploh lahko sklene delovno razmerje za čas do dopolnitve polne pokojninske
                  dobe? Po mojem podatku je v Mestnem gledališču ljubljanskem ena sama taka
                  igralka.</p>
               <p>In na koncu mi pa dovolite še en dodatek. Jaz sem prepričana, da ste 27. januarja
                  v Delu prebrali članek dramskega igralca gospoda Nika Goršiča in iz tega bi
                  povzela dvoje in vam dajem v razmislek. Med drugim je napisal: <q>"Vse ustvarjalce na
                  pogodbe za določen čas, neustvarjalce pa v službe za nedoločen čas."</q> In: <q>"Kulturo
                  na trg, gospodarstvo pa na državni proračun."</q> Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Oman. Besedo ima gospod Kocuvan. Jaz pa prosim vodje poslanskih
                  skupin, da zagotovite večjo prisotnost v dvorani.</p>
            </sp>
            <sp who="SDZ1:KocuvanJožef">
               <speaker>JOŽEF KOCUVAN:</speaker>
               <p>Hvala. Spoštovani poslanci in poslanke. Torej, ko smo obravnavali prej oceno o
                  položaju kulture v letu 1993, sem nekako pričakoval, da bo ministrstvo predložilo
                  neko sanacijo oz. sanacijski program, s katerim bo pač saniralo to stanje, ki je.
                  Zato se mi nekako ob tem postavljajo vprašanja <stage>(deloma je že meni odgovoril
                     gospod Kopač)</stage>, ali bo s tem zakonom doseženo, da bo v družbenem
                  proizvodu Republike Slovenije 1% namenjen za kulturo? Potem: ali bodo s tem
                  zakonom odpravljene izgube v gledališčih, arhivih in muzejih <stage>(to je bilo
                     opredeljeno v tej informaciji o stanju oz. oceni za leto 1993)</stage>, ali bo
                  za naravno in kulturno dediščino dvakrat do trikrat več sredstev, kot je bilo do
                  sedaj, ali bodo dosežene olajšave za kulturo ugotavljamo, da jih sedaj ni bilo),
                  ali bo to prinesel ta zakon, ali bo 140 knjig na 1000 prebivalcev <stage>(dosedaj
                     dosegamo 40)</stage>, ali bodo dane prostorske možnosti za Etnografski muzej in
                  Prirodoslovni muzej, ali bo za redno dejavnost kulture 32%, za akcije pa za 68%,
                  ali bo za financiranje kulturne dejavnosti po občinah 70%, na ravni republike pa
                  30%, ali bo ministrstvo sposobno s sprejetjem tega zakona sfinancirati tudi kakšno
                  gostovanje ansambla v prekomorskih državah, Plečnikovo razstavo, ali razstavo
                  slovenskih knjig v Frankfurtu? Prosil bi, da mi ministrstvo na ta vprašanja
                  odgovori. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Kocuvan. Besedo ima gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani! Najprej bi podprl oba dodatna sklepa, ki jih je predlagala gospa
                  Šturmova, prav tako tudi, če sem pravilno razumel, dodatni sklep, ki ga bo
                  pripravil gospod Sušek, glede statusa ljubiteljske kulture.</p>
               <p>Imel bi pa vprašanje. Ker je eden od sklepov matičnega delovnega telesa, da
                  podpira pripombe in stališča Sekretariata za zakonodajo in pravne zadeve, sem še
                  posebej pogledal njihove pripombe k 6. in 7. členu. To sta člena, ki govorita o
                  nacionalnem, kulturnem programu in sta zato izredno pomembna člena. Dotaknil sem
                  se oziroma sem bil pozoren na to distinkcjo oziroma na ta problem med državnim
                  proračunom in proračunom lokalnih skupnosti, pa ne vem. Poglejte, če pogledamo
                  stališče sekretariata, ki pravi, da je 15. oziroma zadnjo alineo <stage>(v kateri
                     naj bi se z nacionalnim programom opredelila tudi okvirna razmerja med
                     sredstvi, ki se zagotavljajo za izvajanje kulturnih programov iz državnega
                     proračuna in proračunov lokalnih skupnostih ter drugih virov)</stage>, po
                  mnenju sekretariata sporna.</p>
               <p>Pri opredeljevanju vsebine nacionalnega programa, je - <stage>(verjetno je napaka,
                     in manjka beseda <q>"je"</q>)</stage> potrebno izhajati iz narave tega akta ter
                  sistema financiranja javne porabe. V nacionalni program bo tako treba vključiti
                  tiste programe dejavnosti, ki jih v javnem interesu zagotavlja in financira
                  država, kot tudi tiste lokalne javne zadeve javnega pomena, ki jih bo
                  sofinancirala država in ne obratno. Sedaj sprašujem, v čem je tu ta spornost
                  oziroma sprašujem sekretariat oziroma ministra za kulturo morda, ali pod pojmom
                  <q>"proračuni lokalnih skupnosti"</q>, upam, da ne mislijo samo na nove občine, ampak
                  tudi na pokrajino kot drugo stopnjo lokalne samouprave in to so po ustavi tudi
                  lokalne skupnosti, bodo tiste, ki bodo lahko - jaz sem to trdno prepričan - dobile
                  po zakonu, jih bo država nekako pooblastila in tudi financirala, da bodo vršile
                  nekatere naloge in dejavnosti na področju kulture, ki spadajo v nacionalni
                  kulturni program.</p>
               <p>Sprašujem, če je moja razlaga pravilna, torej, da pod pojmom proračunov lokalnih
                  skupnosti, da tukaj niso mišljene samo občine, ampak tudi pokrajine, ki bodo po
                  mojem mnenju vendar nastale. In če je to tako, potem tu ne vidim spornosti. To je
                  moje vprašanje.</p>
               <p>Sedaj še moja ocena sedanje situacije. Dejstvo je, in to je tudi že večkrat
                  povedal gospod minister za kulturo, gospod Pelhan, da so prav občinski proračunu
                  sedanjih občin na nek način rešili to kritično situacijo v kulturi, ko so le
                  namenili določeni del sredstev tudi za kulturo. Tukaj so razlike od občin do
                  občin, odvisno od materialnih možnosti in tudi semzibilnosti za kulturo po
                  posameznem okolju. In prav to je ena od pozitivnih izkušenj delovanja sedanjih
                  občin in mislim, da bi to pozitivno izkušnjo morali vgraditi v ta zakon in z
                  izrazom <q>"proračunov lokalnih skupnosti"</q> razumeti tako občine kot pokrajine
                     <stage>(kot drugo stopnjo lokalne samouprave)</stage>. Mislim, da je to
                  vprašanje zelo pomembno, pa bi želel, če je možno na to vprašanje dobiti
                  odgovor.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Podobnik. Besedo ima gospod Rudi Moge.</p>
            </sp>
            <sp who="SDZ1:MogeRudolf">
               <speaker>RUDI MOGE:</speaker>
               <p>Hvala za besedo. Spoštovane gospe in gospodje! Vemo, da je širša definicija
                  kulture - civilizacija. Zato je potrebno sedaj razpravljati predvsem zato, ker smo
                  v stanju, ko so se spremenili generatorji razvoja, ki zahtevajo tudi na področju
                  kulture nove politične rešitve. Predvsem gre za prelom v odnosu med državo in
                  posameznikom in ob tem za ključno vprašanje, kakšna je vloga države v kulturi.
                  Doslej je država namreč v obliki davkov zajemala del dohodkov in na osnovi
                  domneve, kaj je dobro za občana, kanalizirala ta sredstva v državne sisteme. Eden
                  izmed pokazateljev, ki so jih mnogi citirali na področju kulture, je tudi delež,
                  ki ga država nameni za kulturo v državnem proračunu. Vsi pravimo, kako smo na tem
                  področju zelo na tankem, vendar temu ni tako in ti ljudje so govorili neresnico.
                  Če vam povem, da je v 80. letih, recimo Francija namenjala 0,98 proračuna, Irska
                  0,18, Velika Britanija 0,22, Portugalska o,37 in tako bi še lahko našteval; potem
                  je bila Slovenija z 0,65 med Švedsko in Španijo. Ta argument je torej nekako bos.
                  Res pa je to, da smo bili priče v teh letih, da se je ta delež zmanjševal, kar je
                  bilo nevarno, vendar se je v tem letu ta delež popravil.</p>
               <p>Naša, kot državotvorna naloga odločitev je pa bistvena in bo izbirala med možnim
                  modelom organiziranja in opravljanja kulture v Republiki Sloveniji. Ta model bo
                  moral poleg etične pluralnosti upoštevati tudi specifični zgodovinski razvoj in
                  regionalno pogojeno kulturno pluralnost, o kateri pa v zakonu ni dosti govora in
                  se je nihče skoraj ni dotaknil.</p>
               <p>Namreč, ali je ta delež, ki sem ga prej citiral, le delež države ali je ta delež
                  tudi delež občin in kako bo sedaj izgledala ta kultura? Ali bo ta kultura na
                  državni ravni in se bo to centraliziralo v izvajanja navzdol ali bodo preko
                  zakonskih odločitev, ki jo bo parlament sprejel, določene komponence tudi
                  prenešene na regionalno oziroma na lokalno raven. Zaradi pomena kulture v našem
                  kulturnem prostoru, se bo moralo, po mojem, uveljaviti model, ki bo vanjo uvedel
                  decentralizacijo in regionalizacijo ter etični pluralizem, o katerem je govorila
                  gospa Pozsončeva.</p>
               <p>Ta model naj ne bo popolnoma podržavljena kultura ali pa popolnoma tržna kultura,
                  temveč mislim, da bi morali izbrati kombiniran model iz prvih dveh. Dejstvo je
                  namreč, da tudi za gospodarstvo pomen kulture raste <stage>(kot je že nekdo
                     omenil)</stage>, saj je prav ona, to je kultura, generator inovacij v
                  produkciji.</p>
               <p>Po osamosvojitvi, ko je bila pozornost zakonodajalca usmerjena drugam, bo ravno
                  prihodni čas usmerjen za sprejemanje temeljne zakonodaje s področja kulture.
                  Popolnoma sem prepričan, da je eden izmed pogojev za sprejetje takele zakonodaje
                  nacionalni kulturni program. To dejstvo se vidi tudi iz publikacije <q>"Izhodišča za
                  novo organiziranost slovenske kulture"</q>, ki jo je izdalo ministrstvo za kulturo in
                  ki je v primerjavi z enakimi publikacijami po Evropi, po mojem mnenju, izredno
                  kakovostna in bo tudi Državnemu zboru, kdor bo tole prebral, pomagal pri
                  marsikateri odločitvi, ki je pred nami.</p>
               <p>Na žalost pa moram ugotoviti, da ta Državni zbor tukajle sprejema najprej temeljno
                  zakonodajo in kasneje nacionalni program. Velja to za šolstvo, velja to za
                  zdravstvo, velja to za raziskovanje - in sedaj smo priča temu tudi na področju
                  kulture.</p>
               <p>Kultura, kot je sedaj zamišljena, je takšna, da smo po mnenju ministrstva sprejeli
                  piramidalni model zakona. To se pravi v vrhu piramide je ta krovni zakon, ki ga
                  danes obravnavamo, temu bodo pa sledili tudi ostali področni zakoni.</p>
               <p>Podobna reč je bila tudi na področju šolstva, podobne stvari so bile tudi na
                  drugih področjih. Zato mislim, da, vsaj kar se mene tiče in naše poslanske skupine
                  bomo zaradi podobne situacije v drugih področjih ta model oziroma ta zakon v tej
                  obravnavi zdajle sprejeli. Korneli Stacitus je v delu Anales zapisal: Korupcisima
                  Republica plurima leges; ali če bi nekako poetično prevedel: kadar je država
                  najbolj pokvarjena, ima največ zakonov. Mi vemo, da za področje kulture to ne
                  velja. Na področju kulture smo izredno bosi, imamo popolnoma nezorano njivo, kar
                  škoduje ne samo kulturni dejavnosti, ampak tudi kulturnim delavcem, ki se s tem
                  področjem ukvarjajo. In zato želim ministru - kajti prepričan sem, da bo ta zakon
                  v prvi obravnavi sprejet - da bi na podlagi tega, kar smo tule povedali, pripravil
                  drug, izpopolnjen model za drugo obravnavo.</p>
               <p>Ob tem bi, ko te reči tukaj obravnavamo - ta stvar ni tako nabita z emocijami, z
                  interesi, kot je bila včeraj ali podobnih obravnavah, saj vidimo, da smo zopet
                  nesklepčni - še nekoliko spregovoril, dovolite, gospe in gospodje, o kulturi
                  oblasti in javnega delovanja. Z obstoječim uradniškim sistemom smo, žal,
                  podedovali tudi nizko raven oblastne kulture in kulture javnega delovanja. Gre za
                  parlamentarni bonton o prijaznosti, ustrežljivosti, pismenosti nasploh in
                  oblikovanja poročil. Gre za odprtost Državnega zbora, gre za to, da bo poslanska
                  pobuda sprejeta kulturno, da bo prišla ob primernem času na obravnavo, ne pa to,
                  kar imamo opravka zdajle, in da bo pobudnik dobil tudi ustrezen odgovor. Gre za
                  to, da bo Državni zbor vsa pomembna vprašanja reševal kulturno. Gre za to, da ne glede na nazorske, verske, kulturne, strankarske pripadnosti mora kulturna oblast
                  in oblast nasploh dajati priznanja vsakomur, kdor dosega v svojem delu vidne
                  rezultate, ali je kako drugače požrtvovalen v javnem delovanju. Doslej smo bili
                  navajeni na to, da je človek, ki je vse življenje posvetil kulturi, dobil nekaj
                  denarja in potem tudi listino. Če bi bili zelo humani in bi prišli na bolj tržen
                  model, bi bilo dobro, da bi tem ljudem dokazali, da bi te nepomembne zneske , ki
                  jih dobijo, raje nadomestili z materialno nagrado, ali v obliki rente ali
                  pokojninskega zavarovanja, ali česarkoli podobnega. Zdaj smo pa sistem spremenili,
                  dajemo iste nagrade, samo pri nekaterih ime spremenimo. Zdaj ne bomo več dobili
                  nagrade Staneta Žagarja, ampak bodo nagrade za šolstvo na področju Republike
                  Slovenije - princip je pa popolnoma, enak.</p>
               <p>Mislim, da ne govorim tega zastonj, ogromno ur presedim in malokdaj se oglasim,
                  ampak verjamem, da tole velja. Če bi vsi poslanci obvladali kulturo javnega
                  delovanja, bi več zakonov in drugih aktov sprejemali na civilizacijski način.
                  Dokler je pa kultura javnega delovanja v našem parlamentu takšna kakršna je, je pa
                  tudi slika oz. efikasnost našega parlamenta takšna kakršna je. In ta reč, poglejte
                  si zdaj ob tej obravnavi, potrjuje tudi to dejstvo, kar so nekateri pred menoj
                  govorili. Če bi kulturo bolj razvijali, ji dali statusno večji pomen, bi tudi
                  potem na oni drugi strani efikasnosti, magari v tržni zakonitosti ali kje,
                  dosegali večje efekte.</p>
               <p>Se oproščam, ker sem vas tudi z moraliziranjem malo zamoril. Minister, vam želim
                  dobro pot za drugo obravnavo. Želim si tole, bili ste zadnji izmed ministrov, ki
                  je predlagal zakon o financiranju in organiziranju na svojem področju, bodite
                  prvi, ki bo prinesel v parlament nacionalni program.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Sisingerju.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani podpredsednik, poslanke in poslanci! Odločno podpiram prizadevanja, da
                  v tem prvem branju sprejmemo ta predloženi predlog zakona o organiziranju in
                  financiranju na področju kulture. Reči moram, da sem ne enkrat, kar dva, tri krat
                  skrbno prebral prvo in dodatno poročilo Odbora za kulturo, šolstvo in šport ter s
                  tem primerjal tudi ostale vložene amandmaje in predvsem predložene sklepe, vezane
                  na to. Zato bom tudi, z željo, da sprejmemo dejansko v prvem branju ta zakon in da
                  pride čimprej do drugega in do končnega sprejema tega zakona, v celoti podprl vse
                  predložene točke matičnega odbora za kulturo in šport, ki prispevajo k temu, da bo
                  ta zakon resnično prispeval k temu, da se na področju kulture, na področju
                  organiziranja in financiranja sprejme čimprej ta zakonodaja.</p>
               <p>Ne bi se mogel strinjati z nekaterimi razmišljanji, da se vedno vprašamo, ali mi
                  potrebujemo danes kulturnega ministra, Ministrstvo za kulturo ali ne potrebujemo,
                  ali je to lahko neka veja v kateremkoli od drugih ministrstev. Mislim, da se
                  sleherna država že dolgo, to vsi poznamo, meri in ocenjuje tudi po tem, kakšen
                  kulturni razvoj ima katera koli od držav. V Sloveniji, ki jo imamo za kulturno
                  državo, moramo tej kulturi dati svoj prispevek. Moram reči, da vsaj Parlament bi
                  moral odigrati v tem primeru svojo odgovorno vlogo, če že ta kulturni zakon ni
                  našel prej svojega mesta na dnevnem redu Vlade, da bi prej obravnavali ta zakon.
                  V parlamentu moramo pokazati svojo zavzetost, da nam ni vseeno, kakšno kulturno
                  zakonodajo bomo imeli, kakšno organiziranost bomo postavili in kakšno bo
                  financiranje na področju kulture. Ne glede na to, mislim, da je prav matični odbor
                  dal svoj prispevek k temu, skrbno pripravil to poročilo in vse predloge potrebnih
                  sklepov, ki dajejo in oplemenitijo nastavljeni zakon. Sem prepričan, da bo
                  predlagatelj na podlagi današnje razprave in dodatnih, tukaj predloženih sklepov,
                  samo izboljšal in pripravil zakon za drugo branje, ki ga bomo toliko lažje
                  sprejeli.</p>
               <p>Reči hočem še o tem, ali je bilo dovolj narejenega za kulturo. Pred kratkim sem
                  imel razgovor v Mariboru s kulturno institucijo, kjer so dokazovali, da so veliki
                  problemi tudi na tem področju. in če bomo v Parlamentu pokazali na nek način slab
                  odnos do kulture, do kulturnega organiziranja in do tega, potem se tej kulturi se
                  ne more tudi v bodoče pisati boljše. Zato nisem na tej strani. Sem na strani, da
                  kulturno problematiko prav tako s polno odgovornostjo razrešujemo, kot to delamo
                  na vseh drugih področjih.</p>
               <p>Zato naj gre podpora tudi temu ministrstvu in tudi ministru za kulturo, ki si
                  prizadeva na tem področju razrešiti. Tu mora imeti Parlament na svoji strani našo
                  podporo, da bomo lahko tudi na tem področju zadeve premaknili; ne samo na področju
                  organiziranosti, ampak tudi na področju financiranja. Ni mogoče govoriti o
                  kvalitetni, bogati kulturi in govoriti samo o kulturni dediščini, če mi za to
                  kulturo in to kulturno razvojno dediščino ne damo potrebnih sredstev.</p>
               <p>Povedal bi še en primer. Mislim, da govoriti o tem, ali naj bo to kulturno
                  ministrstvo dobro organizirano, ali ga imamo, ali ga nimamo. Imam pred seboj čisto
                  slično, ko sem delal v delovni organizaciji in ko smo dobili glavnega direktorja:
                  prvi ukrepi, ki jih je naredil znotranj organizacije, je ukinil komercialno službo
                  in prevzel nekatere zadeve v roke. S tem se je pokazalo to, da je ta delovna
                  organizacija začela na komercialnem in na področju pridobivanja del, hirati.
                  Popolnoma enako je to, če bi kdo razmišljal, ali potrebujemo kulturo, kulturno
                  ministrstvo in ministra ali ne. Takšna država, ki bi to storila, vlada in
                  Parlament, bi začela upadati, pravim, tudi hirati na svoji revščini, na svoji
                  pameti v tej smeri, da si je odrezala eno veliko nogo na tem področju kulturnega
                  razvoja. Ta Parlament tega ne bo storil. Podpirali bomo prizadevanja v tej smeri,
                  da bomo kulturo dvignili v Sloveniji tako, kot so mnogi danes tukaj že
                  povedali.</p>
               <p>Posebej se moram zavzeti za to, da podpiram tudi dopolnitev, ki jo je predlagal
                  gospod Maks Sušek, o tem, da se dopolni za drugo branje tudi ljubiteljsko kulturo,
                  kajti ta se vendarle danes, ne glede na lastno financiranje, odvija v mnogih
                  društvih. Tudi v društvih upokojencev imamo številne, lahko rečem bogate društvene
                  aktivnosti in mislim, ne samo pri upokojencih, tudi drugod, da je prav, da se to
                  tudi vključi v sestav tega zakona, kajti tudi takšna kultura dviga slovenski
                  narod. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prijavljenih ni več. Še gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani. Dovolite mi, da predstavim nekaj razmišljanj, ki se nanašajo na ta
                  predlagani zakon kot celoto oz. ki se dotikajo notranje strukture tega zakona. Gre
                  za opredelitve, ki v bistvu v končni fazi tudi določajo posamezne rešitve v
                  zakonu. Gre za notranjo strukturo, ki je povezana s strukturo kulturnih ustanov,
                  ki so po svoji naravi zelo različne, saj opravljajo lahko zelo specializirane
                  naloge. Jasno je, da je težko pripraviti zakon, ki bi vsem tem, izredno specialnim
                  strukturam, lahko ustrezal. Žal opažam, da besedilo zakona ne omogoča
                  opredeljevanja v tem smislu, ker se sploh dovolj ne dotakne, da bi obrazložilo
                  določene vsebinske pomene, kot so ustvarjalnost in poustvarjalnost. Ta dva izraza
                  sta dokaj nejasno uporabljena in v bistvu potem pripeljeta do določene zmede. Tako
                  ostane brez obrazložitve izraz <q>"samostojni kulturni delavci"</q>; tudi varianta
                  <q>"samostojni umetniki"</q> ni čisto jasna. Pri <q>"samostojnih umetnikih"</q> se navaja, da
                  gre za umetniško ustvarjalnost, kar je prav gotovo napačna ugotovitev, vsaj v
                  povezavah, ki jih je sicer mogoče dobesedno razumeti. Umetniško dejavnost delimo
                  lahko na ustvarjalno <stage>(to so tisti umetniki, ki kulturne dobrine neposredno
                     ustvarijo - pesniki, pisatelji, skladatelji, slikarji, kiparji in
                     podobno)</stage> in na poustvarjalno, <stage>(to so predvsem tisti umetniki,
                     kot so gledališki igralci, glasbeniki, koncertanti, orkestrski glasbeniki in
                     podobno, ki predvsem te umetnine izvajajo)</stage>. V tej razdelitvi tudi tiči
                  dodaten problem. Namreč, institucija lahko zaposluje predvsem poustvarjalne
                  umetnike, medtem ko delovnih mest za ustvarjalne umetnike ni. Ne moremo od nekoga
                  zahtevati, da bo ustvaril novo umetnijo samo zato, ker je tam zaposlen. In
                  verjetno je večina nasprotovanj, ki se pojavlja med kulturnimi delavci, ravno v
                  tem. Težko je od nekoga zahtevati, da bo dosegel določene norme, če za tako
                  dejavnost norme ni. Nekdo lahko ustvarja določeno umetnino pet let, nekdo deset
                  let, nekdo jo lahko naredi v eni uri, nekdo v petih minutah. Težko je opredeliti,
                  vkalupiti tako izredno specifično dejavnost kot je umetniška ustvarjalnost.</p>
               <p>Ta obravnavana pomanjkljivost izziva posledice tudi pri ostalem pomanjkljivem
                  opredeljevanju dejavnosti kulturnih ustanov. Tako se lahko loči na ustanove, ki
                  gojijo predvsem umetniško poustvarjalnost - to so določena gledališča, opera in
                  podobno - kjer je zelo pomembno umetniško vodstvo, ki nekako oblikuje program,
                  pomemben je ansambel, ki ta program izvaja. In jasno je, da so ti, ki so v tem
                  ansamblu zaposleni, nekako specializirani za svojo dejavnost in verjetno ne
                  razumejo, zakaj bi morali biti zaposleni zgolj za določen čas. Povsem nekaj
                  drugega so ustanove, ki se ukvarjajo s posredovanjem poustvarjalnosti, to so razni
                  zavodi oz. podobne ustanove, kot so Festival, Cankarjev dom, razne knjižne založbe
                  in podobno, kjer vsaj neposredno ni tako bistven umetniški vodja. Gre pač za razne
                  specializirane strokovne delavce za posamezna področja. Tukaj se verjetno delovni
                  čas lahko drugače opredeli kot pri umetniškem ustvarjanju.</p>
               <p>Končno imamo še popolnoma specializirane ustanove, ki skrbijo predvsem za
                  zbiranje, hranjenje in predstavitev kulturne dediščine. Sem spadajo muzeji,
                  galerije, knjižnice, arhivi in podobno. Tudi v tem primeru gre za dejavnost, ki je
                  do neke mere izmerljiva, kjer je nesmiselno strokovnjake zaposlovati zgolj za
                  določen čas, ker se določene profile lahko zaposluje pač glede na strokovno
                  zahtevnost.</p>
               <p>Vsekakor ta razmišljanja nimajo namena ta zakon popolnoma diskreditirati, ampak
                  opozarjajo zgolj na pomanjkljivosti, ki bi jih kazalo v naslednji obravnavi
                  odpraviti in vsaj v pravnem smislu opredeliti, kaj posamezni izrazi pomenijo. Pri
                  takih zakonih, kot je ta, je včasih - če ne gre za splošno popolnoma jasne pojme -
                  potrebno v posebnem členu, bodisi nekje na začetku ali bolj proti koncu zakona,
                  opredeliti posamezni strokovni pomen.</p>
               <p>Poglavje zase je organizacija javnih zavodov, kjer se predlaga, da naj bi organi
                  javnega zavoda bili uprava, svet zavoda, strokovni svet. Osebno sem se nekoliko
                  poglobil v svet zavoda, kjer se predlaga neke vrste tripartitni sistem, zelo
                  podoben prejšnjemu samoupravnemu sistemu, kjer je bil na eni strani predstavnik
                  širše družbe, ki je bila takrat ustanovitelj <stage>(sedaj se govori o
                     ustanovitelju)</stage>, na drugi strani so bili delavci zavoda <stage>(tudi
                     tukaj so predstavniki delavcev zavoda)</stage> in kot tretji, predstavniki
                  uporabnikov. Ravno ta tretji del sveta zavoda je v bistvu vprašljiv. Kako izbrati
                  uporabnike, kdo so uporabniki pri izredno širokih zavodih, ko vemo, da je lahko
                  vsakdo, vsak državljan uporabnik? Menim, da je taka sestava zavoda v resnici
                  poskus restavracije dokaj neuspešnega sistema iz preteklosti in ne pripomore k
                  razjasnitvi odgovornosti pri izvajanju posameznih nalog v takem javnem zavodu.</p>
               <p>Kot sem že prej omenil, je v tem zakonu verjetno najbolj moteč ta posebni status,
                  ki naj bi ga imeli samostojni kulturni delavci, ali v varianti samostojni
                  umetniki, ki naj bi to svojo dejavnost opravljali kot poklic. Gre za obvezen vpis
                  v razvid samostojnih kulturnih delavcev; o tem vpisu odloča minister, kar je
                  mogoče nekoliko preozko. Poleg tega se ne morem znebiti občutka, da gre za
                  nekakšen seznam državnih umetnikov; kdo je uporabljal ta sistem, tudi vemo. Ali je
                  to uspešno ali ne? V določenih dejavnostih verjetno da, v dejavnostih pa, kjer je
                  pomembnejša neposredna osebna ustvarjalnost, bo to verjetno prej zavora tej
                  kulturni dejavnosti kot pa spodbuda. Nek razvid vsekakor mora biti, verjetno
                  morajo biti tudi določeni kriteriji za vpis v ta razvid, nikakor pa se ne
                  strinjam, da imajo do tega vpisa pristop le nekateri, npr. na podlagi strokovne
                  izobrazbe, ki ni nujno tudi povezana s kvaliteto umetnika, ali pa s kakršnokoli
                  drugi omejitvijo, kot so npr. razne sodne odločbe; ne vem, kaj naj bi bilo na tem
                  področju sodno spornega.</p>
               <p>Namreč gre za vrsto dokaj vprašljivih kriterijev, tako da predlagam, da se ti
                  kriteriji v nadaljnji obravnavi nekako razmejijo in tudi po možnosti posplošijo,
                  tako da ne bi omejevali posameznim kulturnim ustvarjalcem ali umetnikom vpisa v ta
                  razvid. Toliko zaenkrat.</p>
               <p>Vsekakor, če dovolite za zaključek, je ta zakon potreben. Predlagam, da se v
                  marsičem nasloni na podoben zakon s področja drugih družbenih dejavnosti
                     <stage>(gre predvsem za dejavnosti v izobraževanju)</stage> in da se približno
                  ista struktura uporabi tudi tukaj. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Pučnik.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Spoštovani! Spadam med tistem med vami, ki se odločno zavzemajo za to, da se delež
                  sredstev za kulturo ustrezno poveča. Ker je bila ta misel tudi že nekajkrat
                  izražena tukaj, upam, da se bo pokazala tudi pri glasovanju o ustreznih amandmajih
                  v proračunski debati.</p>
               <p>Gre mi pa za drugo stran. Če podpiramo povečevanje sredstev v kulturi, je potrebno
                  zagotoviti z ustreznimi instrumenti, da bo denar bolj direktno kot doslej dotekal
                  tistim, ki v kulturi ustvarjajo. Nima smisla, da mi podpiramo kot v bloku celo
                  vrsto institucij, ki imajo zelo močne gospodarske, podjetniške elemente, ki morajo
                  poslovati po nekih drugih kriterijih <stage>(po kriterijih podjetništva)</stage> in da pravzaprav poskušamo le kolikor se to da, doseči z raznimi dodatnimi
                  rešitvami, eventualno tudi v zvezi s 45. členom, ali o 60. členom <stage>(o
                     katerem je že bilo nekaj diskusije)</stage>, da bi dejansko tisti, ki
                  ustvarjajo in ko ustvarjajo, to se pravi za konkretno delo itn. dobili bistveno
                  več.</p>
               <p>Nepopularno je, da bi karkoli povedal o tem institutu, o institutu kulturnega
                  delavca. Sigurno ima to pozitivne strani. Ne vem, ne znam tega presoditi in zato
                  se ne bi opredeljeval o tej instituciji. Ampak eno je res. Strinjam se s
                  predlagateljem zakona v njegovem 45. členu itn., da so dela, kjer je potrebno
                  menjavati personalno zasedbo. Smatram, da kulturna dejavnost ni nekaj karkoli,
                  temveč to pride nek človek in za 6 let uveljavlja svoj pogled na kulturna
                  vprašanja. Za mene je, recimo urednik neke knjižne rubrike, ki to ureja 20 let,
                  nekaj nesmiselnega glede na karakter dela. Pride nek urednik, pokaže neke svoje,
                  tudi osebno pobarvane akcente, poskuša to uveljavljati v kulturnem prostoru,
                  recimo 5, 6 let in je po mojem normalno, da potem nekdo drug pride in uveljavlja
                  tudi neke druge akcente.</p>
               <p>Mislim, da ta pluralističen uspeh pri oblikovanju kulturne dejavnosti ima večji
                  pomen, kakor se mogoče zdi na prvi pogled. Ker tukaj je težko razsoditi kdo ima
                  prav. Na področju ustvarjalnosti ni kriterija, ki bi rekel, to je prav in to ni
                  prav. Tukaj je potrebno res pustiti, da cvetijo različni cvetovi in tudi različne
                  koncepcije, tako uredniškega kot drugega; tudi na to vse sega, na področje režije
                  itn.</p>
               <p>Torej, da zaključim. Podpiram vse tiste, ki se zavzemajo za več sredstev, podpiram
                  tudi vse tiste rešitve predlagatelja zakona, ki bodo dosegle, da bo več sredstev
                  teklo direktno tistim, ki našo kulturo ustvarjajo, ne pa upravljajo; čeprav je
                  tudi to izredno važno delo, da ne bi kdo to mislil. Ampak sredstva morajo dobiti
                  tisti, ki dejansko ustvarjajo in dokler ustvarjajo.</p>
               <p>Mogoče še ena pripomba: pokojnine nekaterih uglednih kulturnih delavcev so
                  škandalozne. Jaz sem na nekaj primerov slučajno prešel; to, ni prav. In tega ne bi
                  smelo biti. Mislim, da tukaj lahko pomaga poseben inštitut pri predsedniku Vlade,
                  njegov ekonomski kolegij, ki obravnava določene vloge. Jaz mislim, da se preko
                  tega inštituta da regulirati nekatere najbolj, bi rekel, neutemeljene, rekel bi
                  tudi krivične rešitve za vrsto zaslužnih kulturnih delavcev. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Pučniku. Gospod Partljič ima besedo.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Jaz bi na nek način repliciral, in sicer nekaj zaresnega v mogoče šaljivi, vendar
                  ilustrativni obliki, gospodu Pučniku, gospodu Preglju, pa tudi svojemu kolegu
                  Kopaču.</p>
               <p>Mogoče si zdaj nekaj domišljam, da bi vam utegnil, gospod minister odgovoriti,
                  kakor je nam odgovarjal delno na odboru, ali pa drugi, ki so zakon tolmačili, da
                  vi pravzaprav od tega zakona, ko govorite o financiranju, gospod Pučnik,
                  pričakujete nekaj, kar v tem zakonu ni, ker to ni zakon o financiranju. Ampak
                  ravno zaradi tega, ker teh stvari ni in sem jaz tukaj na vaši strani, se mi zdi
                  zakon zaradi tega, zaradi teh stvari toliko krovn, da na neki način se mi včasih zazdi ne krop ne voda.</p>
               <p>Ljudje, ki pričakujejo neke konkretne rešitve, jih tukaj ne bodo dobili, pomeni,
                  da se v glavnem v resnici šele generalno ureja.</p>
               <p>Jaz ne vem, v kateri zakonodaji bomo to urejali, da je stvar točna, vi, ki ste v
                  Nemčiji študirali oziroma službovali po univerzah, veste boljše kot jaz, znana je
                  v gledališkem svetu anekdota: ko je veimarski vojvoda opazil, da Goethe želi
                  oziroma, ko so ga povabili, mu je rekel, da mu da teater, da mu financira teater
                  in je bil tudi upravnik - kulturni minister, kot veste in upravnik teatra in mu je
                  rekel: <q>"vam to financiramo"</q> in se je Goethe uprl; je rekel: <q>"ne, ne, jaz vas
                  prosim, da mi financirate samo petdeset procentov, kajti, če mi boste plačali vse,
                  potem igralci ne bodo hoteli vsega igrati in ne bodo imeli stimulansa."</q></p>
               <p>In če se spominjam časov, ko sem sam, v samoupravnim času delal v teatru. Recimo v
                  Mariboru, je bil lastni dohodek v gledališču en odstotek, ker je bila zraven
                  opera, ki še več požre in malo nese in majhna dvorana. Danes, ko so težki finančni
                  časi in ko izkazujejo velikansko izgubo, ki je velik problem v kulturi <stage>(ne
                     verjamem, ali bomo ob tem zakonu o tem govorili, drugače je pa imel gospod, ki
                     je pred menoj na to opozarjal, prav)</stage> danes v Mariboru izkazujejo že
                  osemnajst odstotkov lastnega dohodka, ker je prej bilo to stimulativno prikrito,
                  ker država ni imela mehanizma. Tako, da se mi zdi, da to, kam bo denar šel in
                  koliko, od koga denar zahtevati, čeprav morda se bo reklo, da to ni v tem zakonu,
                  se mi zdi za kulturno politiko odločilno - in vas tukaj podpiram.</p>
               <p>Gospodu Preglju bi rekel v zvezi s temi uporabniki, se z njim strinjam. Jaz sem
                  pisal neko komedijo, ki je izhajala iz resnične anekdote. In sicer, ko smo za
                  pogrebni zavod sestavljali svet, je bilo potrebno tudi imeti del uporabnikov
                     <stage>(in seveda pravi uporabniki se ve kje v pogrebnem zavodu so)</stage>,
                  tako, da na ta način se v resnici mogoče nekaj prinaša, česar ni več.</p>
               <p>Kako pa Kopač, ki se je ustavil, prej je pohvalil svoj odbor upravičeno <stage>(in
                     moram reči, da nam vedno, tudi pri Jelinčičevem zakonu je ta odbor odigral
                     svojo izjemno pozitivno vlogo)</stage>. Upravičeno se je pohvalil. Vsi, ki
                  izpolnjujete, in ste kulturni delavci, dohodnino že desetletja nazaj <stage>(hočem
                     reči, kako bi bili potrebni kulturniki tudi v davčnih službah)</stage>, je tam
                  olajšava, če si neko umetnino ustvarjal več let. In ko jaz dobim honorar za roman,
                  napišem, da sem to pisal tri leta, nakar mi ona reče: to ne morete, to morate
                  prinesti dokaz. Jaz sem rekel: <q>"Ja, težko."</q> Ja, pravi: <q>"Recimo arhitekti prinesejo
                  pogodbo, kdaj so mu to naročili."</q> Pa sem rekel: <q>"Meni noben bog ne naroči romana.
                  Vsi so jezni, če ga napišem in vsi uredniki me prosijo, naj ga ne prinesem."</q> Na
                  kar mi reče: <q>"Ne morete uveljaviti davčne olajšave, ker nimate dokaza, da se en
                  tak roman dela več kot eno leto"</q>. In je v resnici tudi ne morem uveljaviti, razen,
                  če grem k uredniku, pa mu rečem: <q>"Daj, zlaži se, da si mi to že pred petimi leti
                  naročil in sem pet let ustvarjal. "</q>Skratka tudi tam ni nobenega posluha. In tu si
                  mislim, da bo potrebno prevetriti to regulativo tudi horizontalno po drugih
                  ministrstvih.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Jaz bi se tudi na nekatere stvari, pa ne v smislu replike, ampak na nekatere
                  stvari naslonil, ki so bile povedane s strani nekaterih kolegov.</p>
               <p>Najprej bi rad nekaj rekel o tem, kar je bilo v zvezi s financiranjem. Glejte,
                  problem financiranja slovenske kulture je v tem, da je pač ta kultura razporejena
                  deloma v vrsto inštitucij in da se seveda res nekaj dogaja, da se govori o
                  financiranju materialnih stroškov in da so ti materialni stroški potem taki, da na
                  koncu zmanjka, bi rekel, sredstev že na ravni države za tisto, kar bi pravzaprav
                  kultura naj bila.</p>
               <p>Kolega Partljič in še kdo se bo spomnil. Pogovarjali smo se, da je gledališče pač
                  treba ogrevati, da premog stane toliko in toliko - in ga je za eno predstavo pač
                  zmanjkalo. Zdaj ni več denarja, da bi imeli 6 predstav, ampak jih bomo imeli samo
                  5, zaradi tega da bo ostalo za premog itd. Problem je v tem, kako priti ob tej,
                  kar sem prej govoril, raznolikosti dela v kulturi, do tega, da se bo financiral
                  dejansko program oziroma tisto kar rečemo program, ne pa kot pravim sedaj
                  materialni stroški, kulture pa navsezadnje ne. To se seveda da tudi ugotoviti,
                  koliko se da materialnih stroškov v nekaj v kalkulirati itd. Ampak seveda je pa
                  vse omejeno s tistim, kar je prej rekel dr. Pučnik in še marsikdo pred njim:
                  obstoja neka realna cena te kulture. Realna cena v Sloveniji ni nižja, ker smo
                  manjši, ampak višja relativno, ker smo fizično taki kakršni smo.</p>
               <p>Ker je realna cena kulture taka, kot pravim da je, ker pa te realne cene slovenska
                  država ne plačuje <stage>(in je ni plačevala tudi v preteklih letih, takrat, ko je
                     dajala malo več proporcionalno gledano)</stage>, je seveda situacija naslednja
                     <stage>(o tej ste pa nekateri govorili)</stage>: reče se <q>"samostojni kulturni
                  delavci"</q> <stage>(in to se reče zaradi tega, ker se je pod tem naslovom v zadnjih
                     letih švercala cela vrsta ljudi, ki s kulturo in z umetnostjo imajo zelo malo
                     zveze, pa ni bilo možnosti za samostojne poklice, pa so pač bili samostojni
                     kulturni delavci)</stage> njim država prispeva del za socialno zavarovanje.
                  Zakaj? Zaradi tega, ker preprosto od pisanja knjig v Sloveniji ni mogoče živeti,
                  razen v nekih zelo ekstremnih primerih, nekaj zelo trivialnih žanrov. Pa še to zelo kratek čas. Zakaj? Zato, ker se knjiga približno recimo začne izplačevati
                  pri 3000 izvodih, sem nekoč izračunal. Če založba izda knjigo v 3000 izvodih in
                  tudi relativno hitro proda teh 3000 izvodov, bo mogoče prešla nekako, ob nekih
                  minimalnih honorarjih za avtorje itd., na svoje. 3000 knjig se pa v Sloveniji zelo
                  redko katera proda. Praktično, po mojem, po celi II. svetovni vojni mogoče pet
                  pesniških zbirk, ne vem če kaj več, kot pet pesniških zbirk, pa nekaj 10, recimo,
                  proznih knjig; potem bi se pa že končalo.</p>
               <p>O kulturi pa seveda ni mogoče govoriti <stage>(bi kdo drug bolje vedel)</stage>,
                  če vendarle ni neke določene mase v naslovu, knjižnih itd. Zato je preprosto to
                  treba vzeti v zakup. In to dejstvo je treba vzeti tudi s tem statusom svobodnih
                  umetnikov, ali kakorkoli že <stage>(to se malo nanaša na tisto, kar je prej
                     govoril Žarko Pregelj)</stage>, da država, ko ugotovi, <stage>(to ugotovi pa na
                     relativno nizki, bom rekel, tak prag je relativno nizek)</stage>, da je nekdo
                  ustvarjalec, da mu pač ta status da in da mu prispeva nek minimum, ki potem pelje
                  do tiste sramotne nizke pokojnine <stage>(o kateri je govoril Pučnik)</stage>,
                  zato da sploh lahko živi ta človek.</p>
               <p>Moram povedati, da 90% teh samostojnih kulturnih delavcev, <stage>(jaz jih pa
                     mnogo poznam, ker sem v tisti komisiji, ki ta status podeljuje)</stage>, živi
                  seveda - kot bi filmarji rekli - skrajno nizko proračunsko. Ne samo nizko
                  proračunsko, ampak poleg tega ljudje pri 40, 45 letih še vedno živijo pri
                  starših, na stroške staršev itd.</p>
               <p>Drug problem ki je, je problem lokalne samouprave v tem zakonu. Namreč, nekateri
                  ste se tega malo lotevali, ampak se mi zdi, da ste to nekako povezovali samo z
                  ljubiteljsko kulturo, kar po moje ni prav. Moram povedati, da koncept lokalne
                  samouprave - tak kot je postavljen, in kot tudi po svetu to funkcionira -
                  predvideva nekaj: da bodo nekatere stvari<stage>(jaz sem govoril, da je treba
                     določiti kriterije)</stage> nacionalne institucije, nekatere stvari bodo pa
                  mestne institucije, deželne institucije in tako naprej. Tudi če greste v München,
                  imate nacional teater, imate Stadt teater, Landes teater in tako naprej, do
                  občinskega.</p>
               <p>Na koncu bi rekel pa še eno stvar <stage>(čeprav gospoda Kopača ni)</stage> čeprav
                  verjamem, da ni bilo mišljeno tako, in to naj ne zveni kot obtožba, je pa nekako
                  zazvenelo tako kot včasih, nekateri se boste spomnili iz nekdanjih časov. Včasih
                  je veljalo, da se ljudje, vsi državljani, karkoli delajo, morajo na nek način na
                  vse spoznati. Morajo biti sposobni finančnega načrtovanja sami, organiziranja
                  delovnih organizacij, <stage>(kot je rekel nekdo prej, aha gospod
                     Sisinger)</stage> se pravi upravljati, finančno načrtovati. Vse bi morali
                  nekako vsi delavci znati, smo rekli. Seveda tega v resnici ni. Problem tega
                  sogovornika financ in države v kulturi ni v tem, ali se pesniki spoznajo na
                  finance. Problem je seveda na drugi strani, ne na oni strani. Verjetno je zelo
                  malo pesnikov tudi v Nemčiji in v Ameriki, ki se spoznajo na finance, ali pa v
                  Franciji - in da bi nekje bili enakopravni sogovorniki države v tem smislu.
                  Problem je odnosa države do tega. Ker se je dogajalo nekaj <stage>(in to se je
                     prav v zadnjih letih začelo dogajati)</stage>, češ, treba je pripeljati v
                  kulturo sposobne menagerje, da bodo znali tržiti s kulturo. Kaj se je zgodilo?
                  Imamo primere, da so manegerji v gledališču ugotovili, da je najmanj rentabilno v
                  gledališču delati gledališče, da je pametneje tisti denar, ki ga dobijo za delo
                  gledališča, nalagati v druge stvari, v neke posle, gledalci pa naj počivajo. Da
                  bomo bolj profitabilni, če bomo ta denar posojali, vrteli, kot pa financirali
                  predstave, ki tako in tako nobena ne prinaša profita. To je seveda nevarna logika.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Peršak. Želi še kdo besedo? Ne. Zato razpravo zaključujem.
                  Gospod Baškovič, prosim. Najprej gospod Baškovič, potem gospod minister. Razprava
                  pa še ne more biti končana, ker je še možno polemiziranje z odgovori. Jaz vas prej
                  nisem prekinjal niti pri razprav. Imel sem nekaj proceduralnih stališč, pa se mi
                  je zdelo ne kulturno. Kljub temu pa bi vas prosil, da so razprave čimkrajše, ker
                  imamo še šest točk dnevnega reda, ki jih moramo danes končati. Sejo moramo danes
                  končati. Prosim, gospod Baškovič.</p>
            </sp>
            <sp who="SDZ1:BaškovičMilan">
               <speaker>MILAN BAŠKOVIČ:</speaker>
               <p>Bilo je postavljeno vprašanje, v čem je smisel pripombe našega sekretariata k 6.
                  in 7. členu tega zakona. To je v našem mnenju sicer opredeljeno, vendar bi nekaj
                  besed za pojasnilo dodal. Namreč, poglejte. 6. člen, ki govori, kaj določa
                  nacionalni program, pravi tule na koncu, namreč, da določa okvirno razmerja med
                  sredstvi, ki se <q>"zagotavljajo za izvajanje kulturnih programov iz državnega
                  proračuna, iz proračuna lokalnih skupnosti in drugih virov"</q>. In 7. člen, ki govori
                  da se iz <q>"državnega proračuna in iz proračunov lokalnih skupnosti namenjajo
                  sredstva"</q> tako in tako. Se pavi, ta dva člena, ki govorita o nacionalnem kulturnem
                  programu, se ukvarjata s financami lokalnih skupnosti - in to neposredno.
                  Obravnavata jih v sklopu državnega financiranja in tudi namensko potem dajeta
                  funkcijo temu kulturnemu programu, in tako naprej. To je z našega vidika potrebno
                  ponovno proučiti, predvsem z vidika ustavnega položaja lokalne samouprave. Mi smo
                  o njem veliko debatirali in tudi zakon o tem sprejemali. Naš princip je, kot
                  vidite sedaj, je ponovno še bolj zaostren, da gre za finančno avtonomijo lokalne
                  samouprave in sicer za položaj, ki ni enak položaju države in državnih funkcij. In
                  tukaj gre pravzaprav za enačenje obeh sfer. To je tisto, kar bo treba drugače
                  postaviti, zapisati in tudi potem izvajati.</p>
               <p>Namreč, tudi kulturni progam, nacionalni program, kot je pri nas definiran po
                  našem poslovniku, kot ga sicer razumemo, sploh nima te funkcije, da bi urejal
                  finančna vprašanja z lokalno skupnostjo, ampak gre samo za našo sfero - državno,
                  funkcionalno in finančno. To kar je prihajalo v ta stik z lokalno funkcijo na
                  področju kulture, sigurno je nekaj, ker tudi po Zakonu o lokalni samoupravi, tudi
                  lokalna samouprava <stage>(se pravi lokalna skupnost v bistvu je občina)</stage>
                  vemo, tudi na kulturnem področju ima neke svoje naloge in funkcije. Tako, da tu
                  gre za dve sferi tudi na kulturnem področju. Tam pa gre za sfero lokalno in za
                  sfero državno. Tu bi šlo lahko za razmejitev in za partnerstvo, za sodelovanje,
                  težko pa je sprejeti koncept, da bi pa z aktom republike oziroma države urejali
                  vprašanja, ki so avtonomna sfera lokalne samouprave. Na to smo hoteli opozoriti v
                  tem našem mnenju, da se to prouči in najde po tem adekvatno neko sorazmerje,
                  rešitve, ki bi šle pravo pot.</p>
               <p>Sicer pa tudi moram opozoriti. Če bi pa razumeli koncepcijo zakona tako, da
                  poskuša sedaj ob tem, kar je po naravi stvari razumeti, da je že lokalno po svoji
                  lokalni značilnosti. Če hočemo pa tukaj kakšne obveznosti in pristojnosti širiti
                  in dajati po državni poti nazaj oziroma dodatno občinam, pa imamo tu ustavni
                  princip, ki pravi, da moramo v takem primeru dobiti predhodno soglasje vsake
                  občine in potem tudi za take funkcije zagotoviti državna sredstva. Zato na to
                  opozarjam.</p>
               <p>Torej je v igri marsikaj in bi kazalo ta odnos res, na tem finančnem področju in
                  pa tudi glede pristojnosti, dobro pogledati. Samo toliko je bila intenca te naše
                  pripombe, da se to pogleda, vidi in najde potem, po mojem mnenju, neko ustreznejšo
                  rešitev, ki ne bi šla tako daleč, da je ne bi razumeli kot neko razpolaganje s
                  financami občine. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik in po tem gospod minister. Replika, ja, izvolite.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Hvala lepa za besedo. Torej, razumel sem. V bistvu je bila pripomba sekretariata
                  predvsem v smislu, da se zagotovi finančna avtonomija lokalni skupnosti - in
                  seveda to podpiram. Samo istočasno se pa sprašujem, kajti jaz sem postavil tudi
                  vprašanje: ali pod lokalnimi skupnostmi pojmujemo tudi pokrajine? Jaz jih
                  pojmujem. Jaz sem prepričan, da prav na področju kulture bodo zelo pomembne. In bi
                  še enkrat postavil vprašanje. Mar ni, dilema je v tem, poglejte. Ko bodo pokrajine
                  nastale <stage>(vemo na kakšen način lahko nastanejo)</stage>, potem lahko država
                  na njih prenese določene pristojnosti in jih po tem tudi financira. V tem smislu
                  pa ne vidim posega v avtonomijo. Oziroma celo drugače. Jaz bi pa to napisal v
                  zakon, da je to možno. Kajti, to je člen, ki govori: nacionalni kulturni program
                  določa zlasti. Zakaj ne bi napisali, da določa možnost, da država prenese na
                  pokrajino na področje kulture, ali na lokalno skupnost del pristojnosti in jih
                  tudi financira. Tudi to je v smislu, bi rekel obrambe oziroma pomoči lokalnim
                  skupnostim, tako občinam kot pokrajinam na področju kulture. Jaz mislim, jaz se strinjam s to pripombo sekretariata. Toda istočasno sprašujem, <stage>(o tem sva
                     se pogovarjala z gospodam Mogetom)</stage>, na kakšen način bomo, ali bomo v
                  tem zakonu vgradili to možnost, jaz bi rekel - zavezo. Na to dilemo pa nisem dobil
                  odgovora.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister.</p>
            </sp>
            <sp who="SDZ1:PelhanSergij">
               <speaker>SERGIJ PELHAN:</speaker>
               <p>Spoštovane poslanke in poslanci! Na kratko samo nekaj odgovorov. Najprej gospodu
                  Podobniku. Soglašam s tem, kar je predlagal, ker imamo v praksi res nekaj težav,
                  ki bodo sedaj nastale z lokalno samoupravo, ki jo pa pojmujemo tudi dvostopenjsko,
                  pokrajinsko in občinsko. Recimo knjižnice. Knjižnice, sedaj so občinske, nenadoma
                  bodo obstale pokrajinske ali pa vsaj območne. V tem primeru bi veljal recimo ta
                  alternativni predlog v tem členu oziroma <q>"tudi druge skupne investicije"</q>
                     <stage>(obnovo nekega kulturnega doma ali pa Arhiva v Novem Mestu in
                     podobno)</stage>, kjer naj bi tudi občina ali pa regija oziroma pokrajina, če
                  bo nastala, sodelovala. Tako, da v tem smislu bomo zakon dopolnili.</p>
               <p>Strinjamo se tudi s predlogom, ki ga je dal gospod Dimitrij Rupel že na začetku
                  glede davčne zakonodaje s tem, da seveda on tudi to ve, da ni samo v pristojnosti
                  Ministrstva za kulturo izdaja davčne zakonodaje in da bomo morali skupaj s
                  finančnim ministrstvom to urediti. In da davčna zakonodaja ne bo rešila, bi rekel
                  niti tretjinskega problema finansiranja slovenske kulture, ker smo pogledali
                  države, ki smo jih analizirali, kjer skozi olajšave dobi kultura približno 5 do
                  12% sredstev, ne pa večji odstotek.</p>
               <p>Glede uresničevanja načela distance, ima poslanec Peršak prav. Dejstvo je, da ni
                  popolno izvedeno, ker bi morali prejšnji samoupravni sistem kvečjemu dograditi, ne
                  pa ga zamenjati, če bi hoteli imeti popolno soodločanje kulturnih delavcev v
                  celotni kulturni politiki. Ampak so uvedene nekatere oblike, kjer se sooča
                  kulturna politika kot je to v parlamentarnih demokracijah, kjer smo napravili
                  analizo. Mislim, da smo se najbolj približali tistim parlamentarnim demokracijam,
                  ki v največji meri <stage>(kot je recimo Švedska)</stage>, dopuščajo možnost
                  soočanja ali pa celo soodločanja. Nismo šli na model, ki je v Franciji ali
                  Avstriji, ki je zelo državniški. Na koncu koncev pa mora minister, kot je eden od
                  poslancev vendarle povedal, tudi odgovarjati, če hočemo imeti ministrstvo in neko
                  odgovorno politiko.</p>
               <p>Glede vloge društev - je pravilno ugotovil poslanec gospod Peršak, da imamo
                  društva, ki ne zagotavljajo samo interesa privatnikov, ampak tudi družbeni interes
                  - smo v osnutek, ki se zdaj pripravlja, dali ustrezne predloge. Ti predlogi bodo,
                  upamo, vneseni tudi v to. Če ne bodo v ta zakon, bomo potem naš zakon dopolnili,
                  tako kot je bila tendenca gospoda Peršaka.</p>
               <p>Glede poslanca Šuška, ki dopolnjuje 4. člen, moram povedati, da 4. člen zajema
                  ljubiteljsko dejavnost s tem, da je ne omenja. Ker ne omenjamo ne profesionalne in ne ljubiteljske dejavnosti, ampak omenjamo dejavnosti: glasbeno, plesno,
                  gledališko itd. Se pravi, da je ta lahko ali ljubiteljska ali pa profesionalna.
                  Mislim, da lahko tako tudi zapišemo ti dve besedi, ampak mislim, da ni potrebno,
                  da bi ločevali ta dva nivoja kulture, torej načina, kako se kdo s kulturo
                  ukvarja.</p>
               <p>Glede 45. in 60. člena, ki ju omenja gospa Omanova, bi moral povedati, da so zunaj
                  zaposlenih, da tako rečem oziroma, da niso niti ne za določen čas zaposleni vsi
                  likovniki v Sloveniji, pa nobeden ne zahteva - tisti, ki skrbijo za to, da bodo
                  ti, ki so zdaj zaposleni, ustvarjalci in poustvarjalci socialno varni - pa
                  nobeden ne zahteva za njih enake socialne varnosti. Če bi bili dosledni, bi morali
                  zagotoviti tudi za njih, za vse filmske delavce, ki so zunaj in celo pisatelje in
                  pesnike <stage>(ki pa lahko tudi drugje dobijo službo)</stage>. Ampak dejstvo je,
                  da niso zaposleni. To je bil eden izmed argumentov.</p>
               <p>Ker je gospod Rupel na začetku omenil, da bi nekaj podobnega, kot je pri
                  univerzitetnem zakonu, urejeval ta 45. člen oziroma to tendenco, bi vendarle
                  predlagal, da bi potem sprejeli to, kar je Jagodnik potem predlagal, da naj se
                  upošteva socialna varnost, vendar tudi tako imenovana umetniška svoboda oziroma
                  ustvarjalnost in kadrovska politika, ki je v zvezi s tem. Kajti, kaj se v praksi
                  dogaja? Ker dobro poznam prakso, bi opozoril na to. Igralci, plesalci, glasbeniki,
                  ki so zdaj svobodni umetniki, so popolnoma socialno ne varni s tega vidika, kajti
                  nekdo jih lahko angažira za nek projekt za pol meseca, za pol leta in to lahko
                  dela 50 ali 35 let z nekom, ki potem čaka. Naš predlog pa vendarle predvideva, da
                  nekdo, ki bo štirikrat angažiran ali večkrat v štirih letih, da bo potem lahko
                  zaposlen za nedoločen čas. Se pravi, da se daje socialno varnost tistim, ki so
                  zdaj zunaj. Zato bi bila vsa ta modifikacija obeh teh tendenc ustrezna.</p>
               <p>Ali bo zakon uredil finance? Nekateri so že odgovorili na to vprašanje. Jaz lahko
                  samo še potrdim, da ta zakon ureja samo pravila igre <stage>(kot so pravila pri
                     košarki, ker ste zdaj pač za smučarji bili navdušeni tudi nad tem, da je
                     Olimpija zmagala)</stage>. Za določen red je treba napraviti pravila igre in ta
                  zakon ne ureja financ. Določil bo razmerja financ s strani kulturne politike
                  oziroma države. Državni zbor bo, ko bo sprejemal nacionalni program, vsako leto,
                  kot je pravilno povedal gospod Pučnik, določal konkretne finance, proračun. - Zato
                  se strinjam z njegovim apelom za naslednjo sejo, ko bo financiranje tudi
                  tukaj.</p>
               <p>Glede procenta za kulturo, ki ga je povedal gospod Moge, moram povedati, da je
                  procent za kulturo lahko zelo varljiv. Neka dežela lahko resnično daje 0,60% pa je
                  to dovolj. Namreč, UNESCO zagotavlja naslednje, da 0,5% na 2.000 dolarjev naj bi
                  država dala, če ima 4.000 1%, če ima 6.000 pa 1,5%, potem je pa lahko krivulja
                  navzdol; kajti pri 16.000 ali 22.000 dolarjev je lahko že 0,7% <stage>(kot je v
                     Franciji)</stage> dovolj za kulturne potrebe, ki tam nastajajo, posebej še, če
                  so podprte kot nekateri želite - in mislim, da je prav - da se z davčno zakonodajo
                  še drugi viri podprejo. Primerjava tudi ni pravilna zaradi tega, ker recimo
                  Španija, Francija, Avstrija nimajo sofinanciranja kulturnih spomenikov ampak je
                  financiranje in obnova kulturnih spomenikov v stanovanjskem zakonu; narave pa
                  sploh nobena od teh dežel nima v kulturnem ministrstvu. Zato so lahko
                  poenostavljene primerjave tudi napačne. Toliko mislim, da je bilo teh vprašanj. Na
                  njih želim odgovoriti.</p>
               <p>Edino še gospodu Preglju, ki je vprašal, kaj je s poustvarjalnostjo in
                  ustvarjalnostjo. Z zakonom o avtorskih pravicah smo to uredili, tako da je znotraj
                  definicija opredeljena, ker bomo morali ščititi ustvarjalnost skozi avtorske
                  pravice. In ta zakon je sedaj v javni razpravi in bo šel v parlamentarni
                  postopek.</p>
               <p>Glede participacije t.i. uporabnikov iz prejšnjega sistema pa vendarle moram
                  opozoriti, da vse država zapada imajo tudi v svojih svetih uporabnike. Uporabniki
                  niso samo tisti, ki gredo v gledališče, berejo knjige, ampak so znotraj teh svetov
                  tudi na primer donatorji, sponzorji in podobno. In vse demokratične države želijo
                  vključiti čimveč sponzorjev in tega javnega interesa tudi v odločanje. Zato je
                  tudi pri nas ta predlog pri svetu še ostal, ki pa je v našem primeru sedaj samo
                  nadzorni organ, nima več moči odločanja. To je pa bistvena sprememba od prej.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru. Sprašujem, želi še kdo sodelovati v razpravi? Prosim,
                  gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala. Se opravičujem, ker sem se javil sedaj. Hotel sem samo eno stvar pojasniti
                  glede na nastop gospoda Peršaka, ki se je pravzaprav dotikal tistega, kar sem jaz
                  govoril tukaj pred govorniškim odrom.</p>
               <p>Seveda nisem imel v mislih tega, kar je predstavil on, češ da je nevarna misel, da
                  naj bi se pesniki spoznali na finance itd. Jasno, mislim, da bi bilo to zelo
                  neproduktivno. Navsezadnje je razvita družba družba delitve dela. Menil sem, da
                  obstaja pomanjkanje finančnega in organizacijskega znanja v tej sferi in obstaja
                  tudi pomanjkanje pravnega znanja. Na primer, torej obstajati morajo ljudje, ki
                  spoznajo specifiko te sfere in poznajo tudi neko drugo stroko. Poglejte si gospo
                  Vesno Čopič: ona je pravnica in pozna specifiko tega področja. Če bi ne bilo nje,
                  ne bi bilo niti tega zakona. Če bi pa imela ta sfera še kakšnega ali pa še nekaj
                  finančnikov, pa še nekaj poznavalcev neke druge stroke, bi jim šlo še toliko
                  bolje. Skratka, ni nekoga, ki bi bil prevajalec med eno in drugo sfero, ali pa med
                  eno in drugo stroko.</p>
               <p>Navsezadnje, gospod Peršak, je recimo poznavalec parlamentarne procedure, pa tej
                  sferi kulturnikov tudi pomaga, kajti on je prevajalec med enimi in drugimi lahko,
                  če želi biti. Torej menim, seveda vztrajam na tisti svoji predhodni misli in vam
                  samo o tem želim še dodatno interpretirati, da ne bi ostalo v zraku to, kar je
                  pravzaprav s kančkom dvoma vnesel gospod Peršak, češ naj bi se pesniki spoznali na
                  finance. Tega nisem trdil in menim, da bi bilo to neproduktivno. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sušek še želi razpravljati.</p>
            </sp>
            <sp who="SDZ1:SušekMaks">
               <speaker>MAKS SUŠEK:</speaker>
               <p>Hvala za besedo. Moj predlog je pravzaprav bolj celovit, kot ga je zastopal
                  cenjeni gospod minister. Ne bi se strinjal s to navedbo samo 4. člena. 4. člen
                  namreč navaja, našteva področja kot taka, vendar pa zakon kot tak pa globalno
                  zajema dejansko tudi organizacijo in financiranje. To je pravzaprav tudi namen
                  tega zakona. No, na teh področjih organiziranja in financiranja, se mi zdi, da bi
                  bilo tudi prav, da bi bila tu postavljena neka globalna izhodišča, glede na vse
                  dileme, ki so bile tu izrečene nekje in glede na kompleks tudi ljubiteljske
                  kulture in njen pomen v našem nacionalnem prostoru. Zato predlagam, da bi to 18.
                  točko podprli in da bi prišla tudi kot neka zahteva, da bi predlagatelj le to
                  obravnaval in upošteval pri naslednji dikciji.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ni nikogar več za razpravo, zato razpravo zaključujem. Prehajamo na
                  razpravo in odločanje o stališčih in sklepih. Dovolite, da predlagam, da najprej
                  glasujemo o stališčih, ki ste jih k dopolnjevanju oziroma k spreminjevanju dali,
                  in nato o celotnem sklopu stališč, ki jih je predlagal odbor skupaj. Ali kdo temu
                  nasprotuje? <stage>(Ne.)</stage></p>
               <p>Želi kdo besedo o stališčih in sklepih?</p>
               <p>Ne vidim nikogar. Prehajamo na odločanje o dopolnjevalnih stališčih in
                  sklepih.</p>
               <p>Gospod Jgodnik je v imenu Združene liste predlagal, da se sprejme namesto
                  predlaganega sklepa 5. točke naslednji sklep: "Predlagatelj zakona naj pri
                  oblikovanju predloga zakona za drugo obravnavo v zvezi s posebno ureditvijo
                  delovnih razmerij za določen čas <stage>(45. in 60. člen)</stage> poišče tako
                  rešitev, ki bo upoštevala socialni vpliv do te mere, da bo še mogoče v kulturnih
                  institucijah kadrovsko politiko podrediti umetniškemu poslanstvu."</p>
               <p>Obrazložitev glasu? Ja, izvolite, gospa Omanova.</p>
            </sp>
            <sp who="SDZ1:OmanIrena">
               <speaker>IRENA OMAN:</speaker>
               <p>Spoštovani! Glasovala bom proti temu sklepu in bom podprla sklep, kakršnega je
                  predlagal Odbor za kulturo, šolstvo in šport. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(54 prisotnih.)</stage></p>
               <p>Kdo je za takšen sklep, da se doda drugačna 5. točka? <stage>(19
                     poslancev.)</stage> Je kdo proti? <stage>(12 poslancev.)</stage></p>
               <p>Ugotavljam, da je 5. točka nadomeščena z novo 5. točko.</p>
               <p>Prehajamo na naslednje dodatno stališče. Imamo stališče Komisije za narodne
                  skupnosti. To je več stališč. Odbor jih podpira. Ali je potrebno, da jih berem?
                     <stage>(Ne.)</stage> Dajem ta stališča Komisije za narodne skupnosti na
                  glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za stališča, ki jih predlaga Komisija za narodne skupnosti? <stage>(32
                     poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da so stališča sprejeta.</p>
               <p>Gospa Jadranka Šturm-Kocjan, in še več poslancev, predlaga k 2 točki: za besedo
                  <q>"financiranje"</q>, se doda besedilo <q>"ter kriterije za javni razpis"</q>. Dajem to na
                  glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo stališča sprejeli.</p>
               <p>Dajem 2 točko, ker smo jo spremenili v celoti, na glasovanje. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 2 točko sprejeli.</p>
               <p>Imamo še, da se doda nova 9. točka, ki se glasi: <q>"Predlagatelj naj za drugo
                  obravnavo opredeli institucionalno in finančno ureditev odnosa Ministrstva za
                  kulturo do strokovnih kulturnih združenj"</q>. Želi kdo besedo? <stage>(Ne.)</stage>
                  Dajem to na glasovanje. Ugotovimo sklepčnost! <stage>(51 prisotnih.)</stage> Doda
                  se 9. točka, ki se glasi: <q>"Predlagatelj naj za drugo obravnavo opredeli
                  institucionalizacijo in finančno ureditev odnosa Ministrstva za kulturo do
                  strokovnih kulturnih združenj"</q>. To ste dobili tudi pismeno na klop. <q>"Predlagatelj
                  naj za drugo obravnavo opredeli institucionalno in finančno ureditev odnosa
                  Ministrstva za kulturo do strokovnih kulturnih združenj."</q> To dajem na glasovanje.
                  Ugotovimo sklepčnost! <stage>( 51 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo deveto, novo točko sprejeli.</p>
               <p>Gospod Maks Sušek predlaga: Doda se 18. točka, ki se glasi: <q>"Predlagatelj naj za
                  drugo obravnavo v vseh poglavjih upošteva in opredeli tudi ljubiteljsko, društveno
                  kulturo v Sloveniji."</q> Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo to dodatno točko sprejeli.</p>
               <p>Imamo še dva preloga gospe Jadranke Šturm-Kocjan.</p>
               <p>Prvič: <q>"Ministrstvo za finance in Ministrstvo za kulturo naj pripravita predlog
                  sprememb in dopolnitev ustreznih finančnih zakonov, na primer zakon o dohodnini, o
                  sponzorstvu, o donatorstvu in davčnih olajšavah, ki bi omogočili samostojnim
                  kulturnim delavcem izenačitev pogojev dela z delavci zaposlenimi v državnih
                  inštitucijah na področju kulture."</q> Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo stališče sprejeli.</p>
               <p>Imamo še drugo stališče gospe Jadranke Šturm-Kocjan:</p>
               <p><q>"Ministrstvo za kulturo naj za drugo branje prouči možnost vgraditve v besedilo
                  problematiko statusa samostojnih kulturnih delavcev."</q> Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo to stališče sprejeli.</p>
               <p>S tem smo končali glasovanje o dopolnjevalnih predlogih in dajem stališča in
                  sklepe v celoti na glasovanje. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo stališča in sklepe odbora sprejeli.</p>
               <p>S tem zaključujem to točko dnevnega reda.</p>
               <p>Jaz bi predlagal, da bi bilo morda dobro, da sedaj naredimo odmor in da potem
                  nadaljujemo z delom. Še enkrat pa poudarjam: to sejo moramo danes zaključiti. Jaz
                  bi predlagal, da nadaljujemo čez pol ure, ob 14.00 uri.</p>
               <p>Ali kdo temu nasprotuje? <stage>(Iz dvorane se sliši: Ja.)</stage> Da se ne bomo
                  proceduralno zapletali, želite daljši odmor? <stage>(Iz dvorane: Ja.)</stage></p>
               <p>Ob 14.30 uri nadaljujemo s sejo do konca. Dobro.</p>
               <p>Odrejam odmor do 14 ure in 30 minut.</p>
            </sp>
            <stage type="time">(Seja je bila prekinjena ob 13.33 uri in se je nadaljevala ob 14.50
               uri)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Nadaljujemo popoldanski del seje. Najprej bi opravičil, da gospoda Peršaka ne bo
                  od 16.30 ure naprej in gospoda Partljiča in gospoda Mogeta od 16.00 ure naprej.
                  Prosim, da ugotovimo najprej prisotnost v dvorani?</p>
               <p>Ugotovimo sklepčnost! <stage>(55 prisotnih.)</stage></p>
               <p>Preden začnemo sejo, vas moram opozoriti, da je v dvorani tudi gospa Vesna Čopič,
                  ki po našem poslovniku ne bi smela biti, ker ni uslužbenka Vlade in prav tako ni
                  bila vabljena na sejo. Zato prosim, da zapusti to dvorano.</p>
               <p>Prihajamo pa na tretjo <title>OBRAVNAVO PREDLOGA ZAKONA O FILMSKEM SKLADU
                     REPUBLIKE SLOVENIJE</title>.</p>
               <p>Predlog zakona je za tretjo obravnavo pripravil predlagatelj zakona gospod Zmago
                  Jeličnič. Želi gospod Jelinčič kot predlagatelj besedo? Izvolite.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Gospod predsedujoči, kolegice in kolegi! Dober dan in hvala za besedo. Zakon
                  oziroma predlog zakona o filmskem skladu Republike Slovenije je vendarle prišel v
                  tretjo obravnavo. Upoštevali smo še zadnje pripombe na prejšnji 17. seji in to
                  vgradili v amandmajski obliki na tiste člene, kjer bomo, ko bomo danes o njih
                  govorili oziroma glasovali. Predlog zakona je usklajen tako s predlogom
                  ministrstva kakor tudi z mnenjem Odbora Državnega zbora za kulturo. In najbolje,
                  da preidemo h glasovanju. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlog zakona je obravnaval Odbor za šolstvo, šport in kulturo kot
                  matično delovno telo. Želi poročevalec odbora besedo? <stage>(Ne.)</stage> Želi
                  besedo predstavnik sekretariata? <stage>(Ne želi.)</stage></p>
               <p>V skladu s 196. členom poslovnika v tretji obravnavi razpravlja Državni zbor o
                  zakonskem predlogu v celoti. Obravnava posameznih členov pa je mogoča le pri
                  tistih členih, h katerim so bili v drugi obravnavi sprejeti amandmaji in h katerim
                  so bili v skladu s 197. členom poslovnika vloženi amandmaji. Želijo besedo
                  predstavniki poslanskih skupin? Prosim gospa Omanova. Se opravičujem. Mislim, da
                  ne morem sedaj v tretji obravnavi dati besede. Ja, izvolite.</p>
            </sp>
            <sp who="SDZ1:OmanIrena">
               <speaker>IRENA OMAN:</speaker>
               <p>Spoštovani! No, saj četudi ne bi dobila besede v tem smislu, bi pa zahtevala
                  proceduralno. Vlada je namreč vložila amandma na člen, na katerega ga ne bi smela
                  vložiti. V tretji obravnavi se vlagajo amandmaji na člene, ki so bili v drugi
                  obravnavi spremenjeni. V drugi obravnavi je bil črtan 3. člen, ki je tako postal
                  drugi člen in sedaj Vlada vlaga amandma na drugi člen, na katerega pa ne sme
                  vložiti amandmaja. In prosim, da to pri glasovanju upoštevate, kajti ta amandma je
                  brezpredmeten. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Pukl kot predstavnik Social demokratske stranke. <stage>(Vmes
                     komentar gospoda Pukla iz klopi)</stage>. Ja.</p>
               <p>Želi še kdo kot predstavnik stranke besedo? <stage>(Ne.)</stage> Besedo dajem
                  poslankam in poslancem.</p>
               <p>Prosim, gospod Pukel.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Gre za problem, ki se bo pojavil tudi v
                  rednem zasedanju. Namreč, ali je amandmiranje dopustno, če je člen zakona v drugem
                  branju črtan, ali to amandmiranje ni dopustno. Zato menim, da bi se danes moral ta
                  zbor opredeliti, ali zahteva razlago komisije za poslovnik ali bo ta zbor sam to
                  besedilo razlagal.</p>
               <p>Žal mi je, da ljudje, ki se bodo pri tem oglašali k razpravi ne poslušajo, gre
                  namreč, ponovim čisto na kratko - tudi za gospoda Školča, ki se bo gotovo potem
                  pojavil - gre za to: če je člen v drugem branju črtan, ali se lahko amandmira ali
                  ne? Ker v branju zakonov za tretjo obravnavo, ki nas čakajo v torek, je precej te
                  problematike.</p>
               <p>Prosim, da se o tem odločimo danes, in sicer predlagam, da zbor sklene, da se naj
                  o tem do torka izjasnil Komisija za poslovnik ali pa da sami sprejmemo ustrezen
                  sklep. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Pukl. Jaz bi morda tukaj kot predsedujoči, ki pač razlagam
                  poslovnik: to se nanaša na člene, ki so bili amandmirani v drugem branju - in v
                  drugem branju je bil amandmiran tretji člen, ki smo ga črtali - ne nanaša se pa na
                  člene v tretji obravnavi, zato je po mojem to možno amandmirati v tretji
                  obravnavi, ker se nanaša tisto v poslovniku na člene v drugi obravnavi.</p>
               <p>Ali kdo temu nasprotuje? <stage>(Ne.)</stage> Torej bomo delali v skladu<gap n="..."/> Prosim
                  gospa Omanova.</p>
            </sp>
            <sp who="SDZ1:OmanIrena">
               <speaker>IRENA OMAN:</speaker>
               <p>Hvala lepa. Gospod predsedujoči, jaz bi vas vseeno prosila, če bolj natančno to
                  pojasnite. Jaz to razumem tako: če je v drugi obravnavi črtan, denimo 3. člen,
                  potem lahko v tretji obravnavi se amandmira člen v tem smislu, da se recimo
                  vzpostavi novi 2.a člen. Nikakor se pa ne more amandmirati člena, ki v drugi
                  obravnavi ni bil amandmiran, to je pa v tem primeru ta 2. člen, na katerega je
                  zdaj amandma. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospa Omanova, jaz sem že povedal, da je bil ta člen črtan. Tega nimamo in je v
                  skladu s tem, pač bil amandma vložen na 2. člen, zato, ker 3. člena ni. Nanaša se
                  pa to na drugo obravnavo. In v drugi obravnavi smo imeli 3. člen. Jaz ponovno -
                  jaz mislim, da smo dovolj razumljivi.</p>
               <p>Sprašujem, ali kdo temu oporeka, tej razlagi poslovnika? Gospa Omanova.</p>
            </sp>
            <sp who="SDZ1:OmanIrena">
               <speaker>IRENA OMAN:</speaker>
               <p>Ja. Jaz temu oporekam in bi prosila za odmor, v tem času pa prosim za tolmačenje.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Odrejam petnajst minutni odmor; ampak prosim, da zagotovite sklepčnost čez
                  petnajst minut.</p>
            </sp>
            <stage type="time">(Seja je bila prekinjena ob 15.00 uri in se je nadaljevala ob 15.11
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice, spoštovani kolegi! Prosim, da ugotovimo prisotnost v dvorani
                  in da pričnemo s sejo. Prosil bi, če pokličete še kolege iz avle v dvorano.
                  Ugotavljamo prisotnost v dvorani. Ugotavljamo prisotnost. <stage>(45
                     prisotnih.)</stage> Bom malo počakal in prosim vodje poslanskih skupin, da
                  zagotovite malo večjo prisotnost.</p>
               <p>Ugotavljamo prisotnost v dvorani. Bomo še malo počakali. Lepo prosim, da
                  zagotovite večjo prisotnost, ker mislim, da nas je več v hiši. Ugotavljamo
                  prisotnost v dvorani, prosim. <stage>(53 prisotnih.)</stage> Zbor je sklepčen.</p>
               <p>Gospa Omanova, želite besedo po odmoru? Ne želite. Dovolite, da podam pojasnilo. V
                  drugi obravnavi smo črtali 2. člen. Ker se 3. člen v svoji vsebini nanaša na 2.
                  člen, ga moramo redakcijsko spremeniti in zato bomo glasovali o amandmajih. Kajti
                  v bivšem 3. členu, sedaj 2. členu, je pisalo: <q>"Nacionalni kulturni program iz
                  drugega člena tega zakona izvajajo:"</q> Ker je sedaj to 2. člen, ker smo prejšnji
                  drugi člen črtali, moramo to medsebojno uskladiti. In prehajamo na odločanje o
                  posameznih amandmajih.</p>
               <p>Najprej imamo amandma k naslovu drugega poglavja: Za 1. členom besedila zakona se
                  naslov drugega poglavja spremeni tako, da se glasi: <q>"Izvajanje nacionalnega
                  kulturnega programa v delu, ki pokriva filmsko proizvodnjo in reproduktivno
                  kinematografijo"</q>. Odbor podpira, predlagatelj podpira. Želi kdo besedo?
                     <stage>(Ne.)</stage> Dajem to na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo sprejeli amandma k naslovu drugega poglavja.</p>
               <p>Gospod Jelinčič predlaga nov 1.a člen. Doda se nov 1.a člen, ki se glasi. - Ali je
                  potrebno, da berem. Mislim, da imate poročila vsi pred seboj. - Odbor podpira,
                  predlagatelj podpira. Želi kdo besedo? <stage>(Ne.)</stage> Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo sprejeli nov 1.a člen.</p>
               <p>Imamo amandmaje k 2. členu. Predlagatelj je predlagatelj zakona, gospod Zmago
                  Jelinčič; Odbor podpira, predlagatelj pa seveda tudi, če je sam predlagatelj. Želi
                  kdo besedo? <stage>(Ne.)</stage> Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo sprejeli amandma k 2. členu. Vladin amandma je zato
                  brezpredmeten. S tem tudi, da se črta drugo poglavje, ker je bil sprejet amandma
                  gospoda Zmage Jelinčiča.</p>
               <p>Imamo amandma k 13. členu, ki ga predlaga gospod Jelinčič: V besedilu prvega
                  odstavka tega člena se doda nova drugo alinea, ki se glasi: - <q>"sprejema programe
                  dela sklada v soglasju z ministrstvom, pristojnim za kulturo."</q> To je tudi
                  redakcijski, ki se nanaša na 1. a člen, ki smo ga prej sprejeli. Želi kdo besedo?
                     <stage>(Ne.)</stage> Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo sprejeli tudi ta amandma.</p>
               <p>Vladin amandma pa tako ali tako ni bil pravilno vložen. S tem smo končali z
                  amandmaji.</p>
               <p>Prehajamo na zakon v celoti. Želi kdo besedo? <stage>(Ne želi.)</stage></p>
               <p>Na glasovanje dajem zakon v celoti. Ugotovimo sklepčnost! <stage>(56
                     prisotnih.)</stage></p>
               <p>Kdo je za sprejem zakona? <stage>(40 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo zakon sprejeli.</p>
               <p>Imamo še sklep: <q>"Pri sprejemanju zakona o proračunu Republike Slovenije za leto
                  1994 naj se dodatno zagotovijo sredstva za realizacijo filmske proizvodnje v
                  obsegu 1,3 celovečernega filma, kar znaša 100 milijonov Sit."</q> Predlagatelj je
                  odbor. Ta sklep se nanaša na proračun. Ne vem, koliko je to po proceduri možno, da
                  lahko to sprejmemo. Opozarjam, vendar predlagatelj je odbor, zato ga ne morem
                  umakniti, ampak opozarjam na to, da s tem zakoličujemo proračun. Prosim, da
                  zagotovimo prisotnost v dvorani. Ugotovimo sklepčnost! <stage>(54
                     prisotnih.)</stage></p>
               <p>Kdo je za predlog sklepa? <stage>(20 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da sklep ni sprejet.</p>
               <p>S tem končujem to točko dnevnega reda.</p>
               <p>Gospod Jelinčič, je proceduralno? Izvolite.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Gre za proceduralno zadevo. Namreč, na 17. seji Državnega zbora, dne
                  4.2.1994, je Državni zbor sprejel sklep, da se predlaga Vladi Republike Slovenije,
                  da dopolni sklep o ustanovitvi javnega zavoda filmski studio Viba film tako, da
                  so ustanovitelji tudi fizične in pravne osebe po obsegu udeležbe na premoženju,
                  preostalem po likvidaciji DO Viba filma in da se lahko kot soustanovitelji
                  pridružijo tudi druge fizične in pravne osebe. Ministrstvo za kulturo ni
                  upoštevalo sklepa Državnega zbora, ampak je to nekako preslišalo in dalo neka
                  stališča k stališčem. Mislim, da moramo s tega mesta še enkrat opozoriti
                  ministrstvo, da je dolžno spoštovati sklepe Državnega zbora in prosim, da se ta
                  zadeva uskladi s sklepom, ki je bil potrjen na seji Državnega zbora, dne 4.2.1994.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali predlagate kaj?</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Nič.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>V redu. Prehajamo na <title>32. TOČKO DNEVNEGA REDA</title>. Proceduralno tudi,
                  ampak prosim proceduralno se nanaša na postopek, ne na vsebino.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči! Glede na to, da so pred nami še izredno pomembne točke:
                  32., 33. pa tudi še dve ostali točki in glede na to, da so nekateri že najavili,
                  da bodo zaradi drugih obveznosti danes prej zapustili Državni zbor, bi prosil, da
                  se dogovorimo: ali bomo lahko na robu sklepčnosti tako pomembne točke kot so, samo
                  zaradi tega, da bomo spravili skupaj in da končamo zasedanje, zato predlagam, da
                  zasedanje za danes končamo in da ga nadaljujemo v ponedeljek oziroma naj
                  predsedstvo seveda odloči danes, ali nadaljujemo v ponedeljek in ob kateri uri.
                  Mislim, da danes ne bomo mogli o teh pomembnih točkah zasedanje končati ali pa če
                  vsi obvežemo, da bomo do konca nenehno v dvorani, ne da bomo vsake pol ure na robu
                  nesklepčnosti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Sisinger, moram povedati, da nismo na robu sklepčnosti, saj nas je v
                  dvorani 54, 56. Ali vztrajate pri svojem predlogu, da dam na glasovanje, da danes
                  sejo končamo? Vztrajate ali ne vztrajate? Glejte, koliko nas je tukaj v dvorani.
                  Ali vztrajate ali ne vztrajate? Dam tole na glasovanje, da sejo sedaj prekinemo?
                  Dam na glasovanje. Prosim, da ugotovimo prisotnost.</p>
               <p>Glasujemo o proceduralnem sklepu, da sejo sedaj prekinemo? Prosim, da ugotovimo
                  prisotnost. Ni obrazložitve in ne moremo govoriti. Ugotovimo sklepčnost!
                     <stage>(58 prisotnih.)</stage> Nismo na robu sklepčnosti.</p>
               <p>Kdo je za? <stage>(26 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da predlog ni sprejet. Sejo nadaljujemo.</p>
               <p>Prehajamo na <title>32. TOČKO DNEVNEGA REDA</title> - to je na drugo obravnavo
                     <title>PREDLOGA ZAKONA O IGRAH NA SREČO</title>. Predlog zakona je v obravnavo
                  zboru predložila Vlada Republike Slovenije. Želi besedo predstavnik Vlade?
                  Proceduralno ponovno. Izvolite, gospod Henigman.</p>
            </sp>
            <sp who="SDZ1:HenigmanBenjamin">
               <speaker>BENJAMIN HENIGMAN:</speaker>
               <p>Hvala za besedo, gospod predsedujoči! Dvomim, da bomo sejo danes zaključili,
                  vendar ne glede na to bi predlagal, da zadnjo točko dnevnega reda - volitve in
                  imenovanja - opravimo sedaj, ko nas je tukaj velika večina. Ta točka je kratka, jo
                  pa že odlagamo precej časa. Če je možno, da najprej to točko izvedemo, potem pa
                  ostalo naprej. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Henigman, mi še nimamo pripravljenega scenarija za volitve in imenovanja.
                  Vztrajate pri tem, da damo tudi to na glasovanje, da nadaljujemo sedaj s točko -
                  volitve in imenovanja? Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je predlog sprejet.</p>
               <p>Tudi jaz se moram korigirati - pravkar smo dobili scenarij.</p>
               <p>Kolegice in kolegi! Prehajamo na <title>39. TOČKO DNEVNEGA REDA - VOLITVE IN
                     IMENOVANJA</title>.</p>
               <p>K tej točki sem vabil predstavnike predlagateljev in jih lepo pozdravljam.</p>
               <p>Predloge predsednika republike, Javnega tožilca Republike Slovenije, Sodnega sveta
                  Republike Slovenije, Vlade republike Slovenije, ter predloge in mnenja Komisije za
                  volitve, imenovanja in administrativne zadeve ste prejeli. Pod točko dnevnega reda
                  bomo obravnavali:</p>
               <p>Predlog predsednika Republike Slovenije za razrešitev in imenovanje člana Sveta
                  Banke Slovenije, predlog Vlade Republike Slovenije za soglasje k imenovanju 4
                  članov Nadzornega sveta javnega podjetja Slovenske železnice, predlog KVIAZ-a za
                  imenovanje predsednika nadzornega sveta javnega podjetja Slovenske železnice,
                  imenovanje vršilca dolžnosti direktorja Tehničnega muzeja Slovenije, imenovanje
                  ravnatelja Narodne in Univerzitetne knjižnice v Ljubljani, imenovanje namestnika
                  generalnega direktorice SDK Republike Slovenije, razrešitve in imenovanje članov
                  nadzornega odbora Agencije Republike Slovenije za prestrukturiranje in
                  privatizacijo, predlog javnega tožilca Republike Slovenije za razrešitev
                  namestnice javnega tožilca Javnega tožilstva v Ljubljani, imenovanje namestnika
                  javnega tožilca Temeljnega javnega tožilstva v Morski Soboti, predlog Sodnega
                  sveta republike Slovenije za razrešitev sodnika Temeljnega sodišča v Novem mestu,
                  predsednice Temeljnega sodišča v Kranju, razrešitev sodnika Temeljnega sodišča v
                  Morski Soboti, razrešitev sodnika Temeljnega sodišča v Ljubljani.</p>
               <p>Prehajamo na obravnavo predloga odlokov o razrešitvi in imenovanju članov Sveta
                  banke Slovenije. Predlog je zboru posredoval predsednik Republike Slovenije, in
                  sicer je predlagal Državnemu zboru, da gospoda Andreja Hazabenta razreši dolžnosti
                  člana Sveta Banke Slovenije in da dr. Dušana Zbašnika imenuje za člana Sveta banke
                  Slovenije. Predlog je obravnavala Komisija za volitve, imenovanja in
                  administrativne zadeve in podala pozitivno mnenje. Želi poročevalec komisije
                  besedo? Gospod Anderlič, ali želite besedo? <stage>(Ne.)</stage> Želi besedo
                  predstavnik sekretariata? <stage>(Ne.)</stage> Želijo besedo predstavniki
                  poslanskih skupin? <stage>(Ne.)</stage> Želijo besedo</p>
               <p>poslanci, poslanke? <stage>(Ne.)</stage> Prosim, gospod dr. Dimitrij Rupel želi
                  kot poslanec besedo.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Gospod podpredsednik, spoštovane kolegice in kolegi! Saj sem malo siten, ampak
                  želim, da bi bilo gradivo v dobri slovenščini. In tu v predsednikovem delu gradiva
                  je nekaj napak. Prosil bi, če bi zaradi dostojanstva tega zbora te slovnične,
                  jezikovne napake res odpravili in tudi v našem gradivu je tu pa tam kakšna
                  malenkost napačna. Res prosim, jaz sem pripravljen podpreti to, da naš zbor nemara
                  tudi izglasuje tudi neko večjo finančno podporo naši lektorski službi. Ta gradiva
                  so res slaba. Tukaj piše magisterski itn. Lepo prosim, pa oprostite, da nadlegujem
                  s temi malenkostim.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Rupel. Moram pa gospodu Ruplu povedati, da v Državnem zboru
                  nimamo lektorske službe. Predlagal bi, da sejo nadaljujemo.</p>
               <p>Na glasovanje dajem predlog odloka o razrešitvi gospoda Andreja Hazabenta
                  dolžnosti člana Sveta Banke Slovenije. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog sprejet.</p>
               <p>Na glasovanje dajem predlog odloka o imenovanju dr. Dušana Zbašnika za člana Sveta
                  Banke Slovenije. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog odloka sprejet.</p>
               <p>Prehajamo na predlog Vlade Republike Slovenije za soglasje k imenovanju štirih
                  članov nadzornega sveta javnega podjetja Slovenske železnice. Predlog za
                  imenovanje štirih članov nadzornega sveta je zboru posredovala Vlada Republike
                  Slovenije. Predlog je obravnaval KVIAZ, ki imenovanja ni podprl. Želi poročevalec
                  komisije besedo? <stage>(Ne.)</stage> Želi besedo predstavnik
                     sekretariata?<stage>(Ne.)</stage> Besedo dajem predstavnikom poslanskih skupin.
                  Besedo dajem poslankam in poslancem. Ne želi nihče besede, zato prehajamo na
                  glasovanje.</p>
               <p>Na glasovanje dajem naslednji predlog sklepa: <q>"Državni zbor Republike Slovenije ne
                  daje soglasja k predlogu Vlade Republike Slovenije za imenovanje štirih članov
                  nadzornega sveta javnega podjetja Slovenske železnice."</q> Ugotovimo sklepčnost!
                     <stage>(54 prisotnih.)</stage></p>
               <p>Kdo je za predlog sklepa? <stage>( poslancev.)</stage> Ja, sem že, bom še enkrat.
                  Glasujemo o sklepu, v katerem Državni zbor ne daje soglasja za imenovanje.</p>
               <p>Kdo je za takšen sklep, da ne dajemo soglasja za imenovanje? <stage>(39
                     poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da je sklep sprejet.</p>
               <p>Prehajamo na predlog odloka o imenovanju predsednika nadzornega sveta javnega
                  podjetja Slovenske železnice. Predlog je zboru predložila Komisija z volitve,
                  imenovanja in administrativne zadeve in predlaga zboru, da imenuje gospoda
                  Alojzija Jamnika za predsednika nadzornega sveta javnega podjetja Slovenske
                  železnice. Želi poročevalec besedo? Želi besedo sekretariat? Predstavniki
                  poslanskih skupin, poslanke in poslanci? Ker ne želi nihče razpravljati, prehajamo
                  na odločanje na glasovanje. In dajem na glasovanje predlog odloka o imenovanju
                  gospoda Alojza Jamnika za predsednika nadzornega sveta javnega podjetja Slovenske
                  železnice. Ugotovimo sklepčnost! <stage>(55 prisotnih.)</stage></p>
               <p>Kdo je za predlog sklepa? <stage>(49 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo predlog odloka sprejeli.</p>
               <p>Prehajamo na predlog odloka o imenovanju vršilca dolžnosti direktorja Tehniškega
                  muzeja Slovenije. Predlog odloka je zboru predložila Komisija za volitve,
                  imenovanja in administrativne zadeve in predlaga zboru, da imenuje gospoda Marjana
                  Vidmarja za vršilca dolžnosti direktorja Tehniškega muzeja Slovenije do imenovanja
                  direktorja, vendar ne dlje kot za dobo šestih mesecev. Želi poročevalec besedo?
                     <stage>(Ne.)</stage> Želi besedo predstavnik sekretariata, predstavniki
                  poslanskih skupin? Prosim gospod Dimitrij Rupel kot predstavnik poslanske skupine
                  demokratov.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! To ni tisti Marjan
                  Vidmar iz mesta Ljubljane. To je nekdo drug in je poštena oseba.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Dimitriju Ruplu. Želi še kdo v imenu poslanske skupine? Besedo
                  dajem poslankam in poslancem. Ker ne želi nihče, prihajamo na<gap n="..."/> Gospod Henigman
                  želi besedo. Izvolite.</p>
            </sp>
            <sp who="SDZ1:HenigmanBenjamin">
               <speaker>BENJAMIN HENIGMAN:</speaker>
               <p>Gospodje in gospe! Jaz poznam dva gospoda Marjana Vidmarja in zaenkrat ni nobenega
                  razloga, da ne bi bila oba poštena.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Jaz pa vas prosim, lepo prosim vse, da se držimo dnevnega reda. Ni beseda o
                  Vidmarjevih ampak o imenovanju. Na glasovanje dajem predlog odloka o imenovanju
                  gospoda Marjana Vidmarja za vršilca dolžnosti direktorja Tehniškega muzeja
                  Slovenije do imenovanja direktorja, vendar najdlje za dobo šestih mesecev.
                  Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je odlok sprejet.</p>
               <p>Prehajamo na naslednji predlog, odlok o imenovanju ravnatelja Narodne
                  univerzitetne knjižnice v Ljubljani. Predlog odloka je zboru predložila Komisija
                  za volitve, imenovanja in administrativne zadeve in predlaga zboru, da imenuje
                  magistra Lenarta Šetinca za ravnatelja Narodne in univerzitetne knjižnice v
                  Ljubljani za dobo štirih let.</p>
               <p>Želi poročevalec besedo? <stage>(Ne želi.)</stage> Želi besedo predstavnik
                  sekretariata? <stage>(Ne želi.)</stage> Besedo dajem predstavnikom poslanskih
                  skupin. Gospod Sašo Lap, predstavnik Samostojne poslanske skupine.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Govorim v imenu Samostojne poslanske skupine in tudi v imenu
                  svoje stranke. Mi tega predloga ne bomo podprli, kot ga nismo prvič, ker Narodna
                  in univerzitetna knjižnica je po zakonskih določilih vodilna ustanova na področju
                  knjižničarstva v Sloveniji. Sodeluje z Ministrstvom za kulturo pri pripravi
                  področne zakonodaje in tako naprej. Narodna univerzitetna knjižnica postaja glavna
                  znanstvena knjižnica Slovenije. Razumljivo je torej, da potrebuje Narodna
                  univerzitetna knjižnica zaradi navedenih funkcij in pristojnosti strokovno
                  usposobljeno vodstvo ter, da mora tako skrbeti za visoko strokovnost vseh svojih
                  kadrov. Zato se mi ne zdi logično, da je prvi človek v taki ustanovi nekdo, ki se
                  s knjižničarsko stroko nikoli ni ukvarjal.</p>
               <p>Narodna in univerzitetna knjižnica je ustanova, ki je za slovensko narodno
                  identiteto pomembnejša kot so na primer igralnice, s katerimi se na veliko
                  ukvarjamo, in podobni primeri.</p>
               <p>Vsi vemo, da je knjižnica brez ravnatelja že od spomladi 1992, torej dobri dve
                  leti in v tem času se je nabralo veliko problemov.</p>
               <p>Torej, sedanji kandidat za ravnatelja, gospod Lenart Šetinc, se ne ukvarja s
                  knjižničarstvom, temveč je opravljal predvsem politične funkcije. V svoji
                  dvajsetletni karieri je bil samo en mandat glavni urednik radia.</p>
               <p>Torej zaradi vsega tega naštetega smo proti kandidaturi Lenarta Šetinca za
                  ravnatelja Narodne in univerzitetne knjižnice. O njegovi kandidaturi Ministrstvo
                  za kulturo sploh ni obvestilo strokovnega kolegija Narodne univerzitetne
                  knjižnice, kar kaže na podcenjevanje kolektiva, ki naj bi ga vodil in na
                  nepripravljenost ministrstva za konstruktivno sodelovanje pri reševanju zares
                  akutnega problema.</p>
               <p>Ministrstvo za kulturo in KVIAZ sta bila po razpisnem roku obveščena, da strokovni
                  kolegij Narodne univerzitetne knjižnice ne podpira Šetinčeve kandidature. Kljub
                  temu je KVIAZ Lenarta Šetinca podprl.</p>
               <p>To je ena stvar. In še druga. Tudi slovenski PEN center protestira proti taki
                  kandidaturi, ker ugotavlja, da bi bila na tak način, torej z izvolitvijo gospoda
                  Šetinca, ponovno kršena svoboda govora, ustvarjanja, kulturne identitete, stroke
                  in demokracije. S takim kandidiranjem smo pač mislili, da so časi mimo, pa očitno
                  še vedno niso.</p>
               <p>Torej ponavljam, bomo proti kandidaturi in bomo glasovali proti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Anderlič, kot predstavnik Liberalno demokratske stranke. Ne,
                  zdaj kot predstavnik - jaz sem vas prej poklical - dobro, vam dajem besedo, ampak
                  prej sem vas poklical, pa ste odklonili besedo, kot poročevalec komisije.
                     <stage>(Vmes TONE ANDERLIČ: Aha. Potem bom pa počakal, da bo stranka prišla na
                     vrsto, ali lahko že zdaj kot poslanski klub?)</stage>
                  <stage>(Ne.)</stage> Boste potem.</p>
               <p>Gospod Šešerko, kot predstavnik poslanske skupine Zelenih - Ekološko socialna
                  stranka.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Naša poslanska skupina tega
                  predloga ne bo podprla.</p>
               <p>Svoj čas je predlagala, da bi sedanja namestnica na tej funkciji bila izvoljena na
                  to mesto. Mi mislimo, da je najprimernejša za to mesto in naše stališče ni v
                  nobenem pogledu navezano na pripadnost kandidata k politični stranki. Mislimo, da
                  je lahko kandidat iz katere koli stranke in da, če bi bila to ugledna kulturna
                  osebnost, recimo, na rangu dr. Matjaža Kmecla ali koga drugega, bi mi podprli tako
                  kandidaturo. V tem primeru, ker je kandidatka za to mesto, ki je po našem mnenju
                  primerna in ker mislimo, da je pri osrednjih nacionalnih inštitucijah treba
                  skrbeti za to, da ne bodo postale preveč strankarsko vezane, ne bomo glasovali za
                  ta predlog.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanske skupine? Gospod Zagožen,
                  predstavnik Slovenske ljudske stranke ima besedo.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Če bomo glasovali o tem predlogu danes, potem bo naša poslanska
                  skupina proti. Predlagam pa, da bi odločanje odložili na eno od prihodnjih sej in
                  do takrat pridobili mnenje Univerze v Ljubljani in pa tudi akademije. Rad bi
                  utemeljil ta predlog. Univerzitetna knjižnica je seveda del Univerze. Pravno
                  razmerje med Univerzitetno knjižnico in Univerzo ni urejeno. Že dolgo let
                  poskušajo ta problem urediti, vendar ni urejen, zato Univerza formalno-pravno nima
                  prav nič pri imenovanju ravnatelja te knjižnice - kar pa po mojem prepričanju ni
                  prav, ker gre za univerzitetno ustanovo. Mislim, da bi Državni zbor ravnal prav,
                  če bi pridobil mnenje Univerzitetnega sveta.</p>
               <p>Drugo. Knjižnica je tudi nacionalna knjižnica, Narodna univerzitetna knjižnica. V
                  tej vlogi mislim, da je na nek način v tesni povezavi tudi z akademijo, z
                  nacionalno akademijo in menim da bi bilo prav, če bi dobili tudi mnenje o tej
                  kandidaturi od Slovenske akademije znanosti in umetnosti in potem morda bolje
                  presojali.</p>
               <p>Rad bi opozoril, da gre za eno najpomembnejših kulturnih ustanov v Sloveniji.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Zagožnu. Želi še kdo kot predstavnik poslanske skupine besedo?
                     <stage>(Ne želi.)</stage> Besedo dajem poslankam in poslancem. Gospod Anderlič,
                  izvolite.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani! Nisem se javil kot predstavnik komisije preprosto zaradi dejstva, ker
                  je poročilo obširno, ker so vsa dejstva v zvezi s kadrovanjem ravnatelja Narodne
                  in univerzitetne knjižnice v Ljubljani poznana in ker je problem vodstva knjižnice
                  odprt vsaj dve leti.</p>
               <p>Dolžan sem seveda pojasniti dejstva in to je kot prvo to, da je kadrovanje v tem
                  primeru opravljeno na osnovi javnega razpisa in nikakor ne kadrovanja po
                  strankarskih ali kakršnih koli drugih kriterijih, ampak je na osnovi javnega
                  razpisa Ministrstvo za kulturo oziroma Vlada pripravila izbor med kandidati v
                  ponovljenem razpisu. Na tej osnovi je KVIAZ oziroma Državni zbor je prejel
                  predlog, da se imenuje mag. Lenart Šetinc za direktorja oz. ravnatelja Narodne in
                  univerzitetne knjižnice v Ljubljani. Iz poročila je bilo razvidno, da za to
                  delovno mesto ni bilo drugih kandidatov v tem drugem razpisu oziroma da je bil,
                  glede na kriterije, ki so bili v javnem razpisu podani, izbran gospod Lenart
                  Šetinc za kandidata. Po mnenju Vlade je potem Komisija za volitve in imenovanja
                  ocenila, da je - glede na omenjene probleme v sami knjižnici in glede na
                  izpolnjevanje zahtevanih kriterijev - Lenart Šetinc primeren kandidat za
                  ravnatelja Narodne in univerzitetne knjižnice v Ljubljani.</p>
               <p>Po prejemu tega predloga komisija ni prejela mnenja kolegija NUK-a, prejela pa je
                  tretjega odprto pismo Državnemu zboru, tako kot vsi poslanci, ki ga je podpisal v
                  imenu občnega zbora Slovenskega PEN kluba Boris A. Novak, predsednik Slovenskega
                  PEN. Komisija je svoj predlog oblikovala 23.2.1994, na naslov Državnega zbora pa
                  je to odprto pismo prišlo 3.3.1994. Tako, da o dejstvih, o katerih govori gospod
                  Lap, takrat, ko je ta komisija razpravljala in oblikovala odlok, ni bilo govora in
                  komisiji ti podatki niso bili poznani. Kar pa se tiče pisma PEN-a, ga pa tako in
                  tako vsi imate.</p>
               <p>V tem trenutku ne vidim razloga, da odstopamo od poti, ki je ustaljena za
                  kadrovanje na ta mesta, torej: javni razpis, izbor na ustreznem ministrstvu oz.
                  Vladi, opredelitev odloka na Komisiji za volitve in imenovanja in končno
                  glasovanje ter s tem seveda sprejem ali zavrnitev na Državnem zboru.</p>
               <p>Sam v imenu komisije predlagam, da Lenarta Šetinca potrdimo za ravnatelja Narodne
                  in univerzitetne knjižnice v Ljubljani. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Hvala za besedo. Rad bi repliciral gospodu Anderliču. Najprej bi povedal to, da
                  nimam nobenega razloga, da vam ne bi verjel, da KVIAZ ni prejel, kot sem danes
                  prvič slišal, negativnega mnenja strokovnega kolegija o gospodu mag. Lenartu
                  Šetincu. Toda istočasno sprašujem, ali jamčite, da se ni kjerkoli v Državnem zboru
                  to mnenje izgubilo? In drugič: kako pa to, če je to mnenje dobilo Ministrstvo za
                  kulturo <stage>(kot sem razumel gospoda Lapa)</stage>, da nas pa ono ni obvestilo?
                  Poglejte, povedati vam moram to: v zadnjem času se nam dogaja - to govorim s polno
                  odgovornostjo, to je moj osebni vtis - da na naši komisiji - to ne leti nič na
                  gospoda Anderliča, ampak dogaja se - ne dobimo vseh gradiv, ki naj bi bila poslana
                  na ta naslov.</p>
               <p>Z vso odgovornostjo predlagam, da danes o tem ne odločamo. Preverimo, lepo prosim,
                  če je Ministrstvo za kulturo dobilo mnenje strokovnega kolegija. Prepričan sem, da
                  je to pomembno mnenje, ki bi ga v razpravi KVIAZ obravnaval. Na KVIAZ- razprave
                  tako rekoč ni bilo. Mislim, da sem samo jaz par besed vprašal, nekaj malega mi je
                  odgovoril gospod Pavlica in potem je bila razprava končana. Mi nismo imeli nobenih
                  gradiv, nobenih stališč. In sprašujem, ali je res strokovni kolegij NUK-a dal
                  negativno mnenje o gospodu Šetincu? To je za mene temeljno vprašanje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kreft se je javil besedi že prej.</p>
            </sp>
            <sp who="SDZ1:KreftLev">
               <speaker>DR. LEV KREFT:</speaker>
               <p>Hvala lepa za besedo. Drage gospe, spoštovani gospodje! Vsak od nas bo glasoval
                  kakor hoče, kakor mu narekuje vest ali politično prepričanje, ali karkoli drugega,
                  - zato smo konec koncev tukaj - in tako bom seveda tudi glasoval sam. Tisto, kar
                  mi pri takih stvareh ni všeč, da iz posebnega namena, da nekoga izvolimo ali
                  nekoga ne izvolimo, hkrati izrečemo zelo pogosto, najpogosteje pa seveda takrat,
                  ko gre za nekega kandidata, ki se ga povezuje z Združeno listo socialnih
                  demokratov, takrat tudi najraje, z največjim veseljem in z največjimi javnimi
                  kampanjami pritegnemo v igro vrsto argumentov, ki zagotovo z ugledom ustanove, o
                  kateri se govori, resnično nimajo nobene zveze, pa tudi z ugledom človeka, o
                  katerem se govori, nimajo posebne zveze; ugleda svoje lastne stranke pa ne bom
                  posebej verbalno branil, saj ga branimo vsi s svojim lastnim delom in politično
                  držo.</p>
               <p>Politične diskvalifikacije takega tipa, kot smo jih dobili kot gradivo Slovenskega
                  PEN centra, zagotovo ne sodijo k veliki tradiciji organizacije, ki je branila
                  ljudi, ki so jih napadali - ne pa napadala ljudi, da bi jih morali braniti drugi -
                  v vsej svoji zgodovini. Tudi za predvojne komuniste, ki jih je preganjala
                  predvojna oblast, se je ta organizacija - povsem različno mislečih ljudi od takrat
                  skrajnih levičarjev - zavzemala in jih branila pred napadi, ne pa da bi pošiljala
                  sporočila, da se nekoga ne sme imenovati za ravnatelja tega ali onega kulturnega
                  zavoda zaradi tega, ker je simpatizer levice. To je eno.</p>
               <p>Drugo je seveda vprašanje strokovne diskvalifikacije. Ne vem, če ste prebrali
                  strokovne značilnosti kandidature gospoda Lenarta Šetinca in zato vam jih bom
                  ponovil.</p>
               <p>Kandidat, rojen leta 1948 v Brežicah, je leta 1972 diplomiral na Pravni fakulteti
                  - danes že nekajkrat omenjene - Univerze v Ljubljani. Leta 1978 je na Fakulteti za
                  sociologijo, politične vede in novinarstvo - torej na drugi fakulteti, v
                  interdisciplinarnem študiju - v Ljubljani pridobil naziv mag. komunikoloških
                  znanosti. V času 20 letnega dela je 6 let delal v informativno-kulturni
                  dejavnosti na vodstvenih mestih, in sicer kot direktor in glavni urednik radia,
                  odgovoren za radio Ljubljana, radio Koper, radio Maribor, glasbeno produkcijo in
                  založbo kaset in plošč v letih 1980-1986 in kot namestnik generalnega direktorja
                  RTV Slovenija za radio. Od leta 1990 je v svobodnem poklicu kot novinar in
                  publicist. Ne bom našteval ostalih njegovih karakteristik, med katerimi je tudi
                  predavateljstvo spet na tej isti Univerzi v Ljubljani.</p>
               <p>Strokovna diskvalifikacija profila takega tipa, ki bi lahko bil konec koncev z
                  imenom in priimkom tudi kdorkoli drug, ni na mestu, ker pomeni diskvalifikacijo
                  diplomanta Univerze v Ljubljani, ki je magistriral na tej isti Univerzi v
                  Ljubljani in to iz ved, ki so temeljno povezane z mestom, na katerega se želi
                  postaviti.</p>
               <p>Strinjam se, da je Narodna in univerzitetna knjižnica neka svetinja, za katero se
                  je ta narod dolga leta bojeval, bojeval za njeno izgradnjo, bojeval tudi o načrtu
                  te izgradnje v preteklosti v 30 letih, tako kot se bomo danes in jutri in še v
                  bodoče prepirali okrog njenega bodočega koncepta in arhitekture, tako kot takrat,
                  ko jih je na koncu dobil Plečnik v izgradnjo in tako dalje. Ampak ustanova, ki je
                  nastala v 30 letih tega stoletja, je danes pred izjemno pomembno spremembo. Take
                  Narodno-univerzitetne knjižnice v bodočnosti ne bo več in naša je ena zadnjih na
                  svetu, ki je narejena na konceptu, ki ni več koncept sodobnega knjižničnega dela.
                  Vsi, ki uporabljamo to knjižnico, ob njenih kadrih, ki se z veliko muko trudijo,
                  da bi omogočili koristnikom vsaj toliko, da se da delati in preživeti, sami dobro
                  vedo, da brez temeljite modernizacije v smeri infomatike, v smeri drugačnega
                  poimenovanja knjižnice kot pa zaprašenih polic s knjižnim gradivom, ki se jih
                  preiskuje kot neke vrste posebneži in knjižni moli, da takega tipa knjižnice,
                  zlasti v nacionalki ne sme več biti. In za modernizacijo knjižnice in za pretvorbo
                  knjižnice v sodobno, informacijsko središče seveda ni dovolj, ni zadostno samo
                  preprosto znanje knjižničarskega dela za tistim pultom, ki ga še v splošnih
                  izobraževalnih knjižnicah ni več; pravzaprav obstaja samo še v naši nacionalki.
                  Poleg tega vemo, da je ta knjižnica - če se bomo sami tako odločili z zakonom, ki
                  ga imamo na dnevnem redu - pred investicijo, ki jo spreminja ravno v tej smeri
                  modernizacije in ko hkrati seveda ta investicija določa v mnogočem tudi delo
                  ravnatelja v tem mandatu, ki ga imenujemo. Njegova glavna naloga bo ob
                  mordernizacijij ravno zveza te mordernizacije knjižnice z vstopom v nove prostore
                  in nov način dela skupaj s Centralno tehniško knjižnico. Torej gre za
                  organizatorske naloge, ki zahtevajo izjemno dinamično osebnost, z velikimi,
                  operativnimi in tudi siceršnjimi finančnimi sposobnostmi, ki daleč presegajo tisto
                  delo, ki je bilo do sedaj opravljano na teh mestih; presegajo po operativnem in
                  dinamičnem obsegu.</p>
               <p>Zato bi želel - ne glede na odločitev in glasovanje, kakršno bo danes - opozoriti,
                  da ni najpreprostejša in za vse institucije tega tipa najboljša misel, da naj v
                  gledališčih ravnatelji bodo igralci, da naj v zdravstvenih ustanovah direktorji
                  bodo zdravniki in da naj torej v knjižnicah take velikosti bodo direktorji tisti,
                  ki so začeli kot knjižničarji in končali kot direktorji. Brez vsakega
                  podcenjevanja vsakega možnega kandidata, ki je po tej poti prišel do kandidature,
                  enakopravno lahko kandidira z vsemi drugimi, vendar ni ravnateljevanje Narodne
                  univerzitetne knjižnice, bodoče Univerzitetne knjižnice v Ljubljani edina možna
                  karakteristika samo ta knjižničarska pot. Še zlasti v primeru, ko se srečamo s
                  kandidatom, ki ima vse izobrazbene, formalne značilnosti človeka, ki je primeren
                  za tako mesta.</p>
               <p>Zato bi vas prosil, da preidemo h glasovanju in da ne uporabljamo te vrste
                  razprave za politične in strokovne diskvalifikacije. Kajti diskvalifikacija je
                  navidez diskvalifikacija enega človeka, ki kandidira, v resnici pa je
                  diskvalifikacija lastnosti in karakteristik, ki jih nosi s seboj. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Zato razpravo zaključujem.
                  Gospod Zagožen, gospod Podobnik sta predlagala, da o tej zadevi ne odločimo danes,
                  kar je po 73. členu možno. Jaz moram povedati, zakaj se je komisija odločila za
                  to, predloge je podal gospod Anderlič, Državni zbor pa glasuje o predlogih
                  komisije. Zato sprašujem gospoda Podobnika in gospoda Zagožna, ali vztrajata, da
                  se to zadevo premesti na drugo sejo. Jaz dajem torej predlog, da o tej zadevi
                  danes ne odločamo, ampak da odločamo na eni od naslednjih sej, na naslednji seji,
                  na glasovanje.</p>
               <p>Prosim, da ugotovimo prisotnost v dvorani! Gospod Školč. Ja, izvolite.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Jaz bom glasoval proti temu predlogu, ker to, kar govorita gospod
                  Zagožen in gospod Podobnik, ne govori proti temu, da bi bil postopek nepopoln ali
                  pa nekorektno speljan. Vsi formalni pogoji postopka so bili izpolnjeni, zato je to
                  glasovanje možno. Bojim pa se, da če bi v tem trenutku izglasovali, da se prekine
                  to imenovanje, potem bo v naslednjem trenutku seveda nekdo zahteval, da se do
                  naslednjih kandidatov opredelijo institucije, v katere prihajajo in na ta način
                  bomo odprli pot za nekaj, kar bo popolnoma neobvladljivo. Državni zbor pač ima
                  svojo dolžnost, da glede na podatke in tudi zakone imenuje ravnatelje zavodov,
                  tudi recimo kasneje SDK - in je nemogoče, da v bistvu ti narekujejo do konca te
                  svoje šefe. Ravno v tem je neke vrste konec samoupravljanja, da se te kompetence v
                  neki točki razločijo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Obrazložitev glasu, gospod Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Hvala za besedo. Torej, glasoval bom za ta predlog, da se danes ne glasuje o tej
                  točki. Bi pa argumentiral zakaj? Zato, da v tem času ugotovimo, če je bilo
                  Ministrstvo za kulturo obveščeno o stališču strokovnega kolegija NUK-a in je
                  le-tega potem posredovalo KVIAZ-u. Dejstvo je, da KVIAZ tega strokovnega mnenja ni
                  imel in ga ni dobil. To je bil edini argument, zaradi tega sem predlagal. Ne
                  zaradi drugih razlogov.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da predlog ni sprejet. In s tem je tudi tale sklep, ki ga je gospod
                  Zagožen vložil, brezpredmeten.</p>
               <p>Prehajamo na glasovanje. Na glasovanje dajem predlog odloka o imenovanju mag.
                  Lenarta Šetinca za ravnatelja Narodno univerzitetne knjižnice v Ljubljani za dobo
                  4 let.</p>
               <p>Obrazložitev glasu, gospod Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani zbor! Univerza in NUK že nekaj let usklajujeta svoje pravne akte. Bilo
                  bi normalno, kot sem rekel, da je Univerzitetna knjižnica v sklopu Univerze.
                  Pogajali so se, vendar doslej NUK ni pristajal na pogoje, ki jih je Univerza
                  postavljala; to pa so ravno strokovni, znanstveni kriteriji pri izbiri ravnatelja
                  NUK-a. Povsod po svetu je pač tak običaj, takšna je praksa, takšni so kriteriji,
                  da so ravnatelji univerzitetnih knjižnic nekje na rangu rednih profesorjev
                  Univerze. Pri nas sta združeni univerzitetna in nacionalna knjižnica. Mislim, da
                  veste za pomen nacionalnih knjižnic. Ravnatelji nacionalnih knjižnic so običajno
                  nekje na rangu rektorjev univerz.</p>
               <p>Univerza je pri teh pogajanjih zahtevala ustrezne kriterije, ki bi bili zapisani v
                  statutu, tako da bi Univerzitetni svet tudi dajal soglasja k imenovanju
                  ravnatelja.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Zagožen, prosim, da obrazložite svoj glas.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Pojasnjujem svoj glas. Pojasnjujem zakaj bom glasoval proti, ker ste bili pač
                  proti temu, da bi dobili soglasje. Zavračam tudi očitke, kot jih je dajal gospod
                  Kreft. Tudi se strinjam s tem, kar je rekel dr. Šešerko, brez pomislekov bi
                  glasoval, recimo, če bi bil kandidat dr. Kmecl - tudi iz iste stranke, to me ne
                  moti - gre pa za nekaj povsem drugega. Torej, gre za kriterije, ki bi jih morali
                  navsezadnje kot nacija in ki jih mora priznavati tudi ta Državni zbor in ki jih
                  zahteva, upravičeno, Univerza in prepričan sem tudi Slovenska akademija znanosti
                  in umetnosti. Predlagani kandidat takih pogojev, žal, ne izpolnjuje. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Zagožnu. Gospod Rupel ima besedo - obrazložitev glasu.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi! Stvar je malo
                  delikatna. In ko razmišljam o tem, ali naj pritisnem na gumb za, proti ali naj se
                  vzdržim, moram reči, da sem se odločil, da se bom vzdržal pri tem glasovanju, in
                  sicer iz naslednjega razloga. Pritisnil ne bom niti za niti proti. Poglejte, za
                  kaj gre.</p>
               <p>V 70-tih letih sem imel precejšnje težave, bil sem asistent na Fakulteti za
                  družbene vede, od koder so me hoteli izključiti in sem iskal drugo službo. In
                  želel sem iti v službo na RTV, v Center za študij programa. In takrat so mi
                  pojasnili ljudje, preden sem se prijavil na razpis, da te službe ne bi mogel
                  dobiti zaradi tega, ker nisem član Zveze komunistov; ker bi pač člani tistega
                  <q>"gremija"</q>, ki je o tem odločal, ki so bili komunisti, glasovali proti. Kaj mi ta
                  zgodba pripoveduje? O tem, da s strankarskimi kriteriji pri določanju pomembnih
                  mest, ali tudi manj pomembnih mest, v raznih strokovnih institucijah ne pridemo
                  nikamor. Navsezadnje smo v teh zadnjih letih nekaj naredili kar zadeva kadrovsko
                  politiko, da bi uveljavili profesionalne kriterije. Zase moram reči, da sem si
                  zelo prizadeval, da bi v zakon o visokem šolstvu prišli profesionalni kriteriji,
                  kriteriji dejansko najvišje možne strokovnosti, in mislim, da smo tak zakon tudi
                  izglasovali. Zakon o univerzi, o visokem šolstvu, vsebuje <stage>(kot se
                     spominjate)</stage> klavzule, ki jamči, da bi od sedaj naprej vendarle nad
                  parcialnimi, strankarskimi kriteriji, vladali strokovni kriteriji.</p>
               <p>Jaz zoper gospoda Šetinca nimam nič in ga celo cenim. Vendar seveda on ni bil
                  dejaven niti na univerzi <stage>(v takem smislu, da bi lahko govorili o tem, da
                     je bil univerzitetni človek)</stage> niti ni bil dejaven v takem smislu, da bi
                  lahko govorili, da se spozna na knjižničarstvo, ali pa tudi na moderne metode, ki
                  so danes pač potrebne za to, da izvedemo reformo v knjižničarstvu. Zaradi tega bi
                  raje videl, ko bi KVIAZ v smislu tega, kar smo doslej naredili v zakonu o visokem
                  šolstvu, vložil še dodaten napor in našel kandidata, ki bi bil ustreznejši po
                  strokovnem vidiku. In resnično se ne želim udeležiti nekega glasovanja in nekega
                  konflikta v tem parlamentu, ki bo razdelil ta parlament na dvoje, ki bo razdelil
                  ta parlament na dvoje po strankarskih in po političnih kriterijih. Mi govorimo o
                  zelo občutljivi stvari, ki se ji reče Narodna in univerzitetna knjižnica. To je
                  praktično ena najvišjih ustanov v naši državi, kar zadeva stroko. Bodimo pošteni
                  do tistega, za kar smo si prizadevali v tej državi v zadnjih letih, in glasujmo po
                  vesti, po profesionalnosti, po tistem, kar smo dejansko doslej govorili, da hočemo
                  delati. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Poljšak. Prosim pa, sedaj so obrazložitve glasu in
                  ne razprave. Izvolite, gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Torej, glasoval bom proti. Najprej je bilo rečeno, kot da gre za neko rotacijo,
                  ali za nek umik nekoga na slabši položaj in za neko trgovino, kjer sodelujejo ne
                  samo levica - ker je on kot simpatizer levice - ker so menda tudi neki
                  konzervativci dogovorjeni, da bodo glasovali za to, itn., da ne govorim še bolj
                  direktno. Ampak iz izvajanj, ki so bila tukaj, sem spoznal, da je ta stvar malo
                  težja. Namreč, gre za narodno konzervativno podobo obstoječe knjižnice in ta
                  sedanja podoba knjižnice se mora spremeniti, tako da se bo spremenil koncept, da
                  bo drugačno poimenovanje knjižnice, da bo postala verjetno bolj moderna, drugačna,
                  gotovo ne več narodno konzervativna, mogoče bo morala ta knjižnica postati
                  multikulturna - bi rekel - na nek način, na pol slovenska, na pol neslovenska. In
                  tudi denar je zraven, ker gre za novo investicijo. Denar je zraven: nova
                  knjižnica. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti glas? Ugotovimo sklepčnost! <stage>(48
                     prisotnih.)</stage></p>
               <p>Kdo je za odlok, da imenujemo mag. Lenarta Šetinca za ravnatelja Narodne
                  univerzitetne knjižnice v Ljubljani za dobo 4 let? <stage>(37 poslancev.)</stage>
                  Je kdo proti? <stage>(17 poslancev.)</stage></p>
               <p>Ugotavljam, da je odlok sprejet.</p>
               <p>Prehajamo na predlog odloka o imenovanju namestnika generalne direktorice SDK
                  Republike Slovenije. Predlog odloka je zboru predložila Komisija za volitve,
                  imenovanja in administrativne zadeve in predlaga zboru, da imenuje dr. Štefana
                  Špilaka za namestnika generalne direktorice SDK Republike Slovenije. Želi
                  poročevalec komisije besedo, gospod Anderlič? <stage>(Ne želite.)</stage> Želi
                  besedo predstavnik sekretariata? <stage>(Ne.)</stage> Besedo dajem predstavnikom
                  poslanskih skupin. Besedo dajem poslankam in poslancem. Ne vidim nobenega.
                  Zaključujem razpravo in prehajamo na glasovanje.</p>
               <p>Na glasovanje dajem predlog o imenovanju dr. Štefana Špilaka za namestnika
                  generalne direktorice SDK Republike Slovenije. Obrazložitev glasu, gospod
                  Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Glasoval bom proti temu predlogu, ker mislim, da bo to takoj drugi primer t.i.
                  strankarskega posla ali strankarskega dela. Šetinca potrdimo, potrdimo Špilaka.
                  Hvala lepa. Pri tem nočem sodelovati. Prej sem bil proti in zdaj bom proti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti svoj glas? Prosim, gospod Šešerko. Ne, gospod
                  Šešerko zamudili ste, samo obrazložitev glasu je.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Ravno to sem želel. Stvar diši po kravji kupčiji in bom glasoval proti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi še kdo obrazložiti svoj glas? Prehajamo na odločanje. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da smo predlog odloka sprejeli. Prosim, gospod Kocijančič,
                  proceduralno. Imate proceduralno?</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Gospod podpredsednik, prosim, da se mi dovoli samo ena kratka izjava. Ker je bila
                  prej obrazložitev glasu, seveda nisem mogel odgovarjati ali replicirati
                  predstavniku Zelenih, dr. Šešerku. Rad bi jasno in kategorično izjavil, da v teh
                  kadrovskih vprašanjih, ki sta bili zdaj eno za drugim na dnevnem redu, ni bilo
                  nobenih dogovorov in nobenih kravjih kupčij.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Kocijančič, to ni bilo proceduralno in vsak posameznik ima pravico da
                  obrazloži glas, zakaj ne bo glasoval.</p>
               <p>Jaz tega ne morem omejevati.</p>
               <p>Prehajamo na predlog odloka o razrešitvi in imenovanju člana nadzornega odbora
                  Agencije Republike Slovenije za prestrukturiranje in privatizacijo. Predlog odloka
                  je zboru predložila Komisija za volitve, imenovanja in administrativne zadeve in
                  predlaga Zboru, da razreši gospoda Franca Prepadnika dolžnosti člana nadzornega
                  odbora in imenuje gospo Nevo Harej za članico nadzornega odbora. Želi poročevalec
                  besedo? Želi besedo predstavnik sekretariata? Predstavniki poslanskih skupin?
                  Poslanke in poslanci, želi kdo besedo? <stage>(Ne.)</stage> Prehajamo na
                  odločanje.</p>
               <p>Na glasovanje dajem predlog odloka o razrešitvi gospoda Franca Prepadnika
                  dolžnosti člana in imenovanje gospe Neve Harej za članico nadzornega odbora
                  Agencije Republike Slovenije za prestrukturiranje in privatizacijo. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo predlog odloka oz. odlok sprejeli.</p>
               <p>Imamo predlog javnega tožilca Republike Slovenije za razrešitev namestnice javnega
                  tožilca Temeljnega javnega tožilstva v Ljubljani in za imenovanje namestnika
                  javnega tožilca Temeljnega javnega tožilstva v Murski Soboti. Javni tožilec
                  Republike Slovenije predlaga, da Državni zbor razreši gospo Mileno Pavšič funkcije
                  namestnice javnega tožilca Temeljnega javnega tožilstva v Ljubljani z dnem
                  30.3.1994 in imenuje gospoda Roberta Stojka za namestnika Temeljnega javnega
                  tožilstva v Murski Soboti. Predlog je obravnavala KVIAZ in podala pozitivno
                  mnenje. Želi poročevalec komisije besedo? Želi besedo predstavnik sekretariata?
                  Predstavniki poslanskih skupin? Poslankam in poslancem dajem besedo. Ker ne želi
                  nihče besede, razpravo zaključujem in dajem na glasovanje predlog o razrešitvi
                  gospe Milene Pavšič funkcije namestnice javnega tožilca Temeljnega javnega
                  tožilstva v Ljubljani z dnem 30.3.1994. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je odlok sprejet.</p>
               <p>Na glasovanje dajem predlog odloka o imenovanju gospoda Roberta Stojka za
                  namestnika javnega tožilca Temeljnega javnega tožilstva v Murski Soboti. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je predlog odloka sprejet.</p>
               <p>Prehajamo na predlog Sodnega sveta Republike Slovenije za razrešitev sodnika
                  Temeljnega sodišča v Novem mestu, predsednice Temeljnega sodišča v Kranju, sodnika
                  Temeljnega sodišča v Murski Soboti in sodnika Temeljnega sodišča v Ljubljani.</p>
               <p>Sodni svet Republike Slovenije predlaga, da Državni zbor razreši gospoda Antona
                  Trunklja funkcije sodnika Temeljnega sodišča v Novem mestu z dnem 31.3.1994, gospo
                  Jožo Osojnik funkcije predsednice Temeljnega sodišča v Kranju, gospoda Cirila
                  Logarja funkcije sodnika Temeljnega sodnika v Murski Soboti, gospoda Jožeta Kumra
                  funkcije sodnika Temeljnega sodišča v Ljubljani. Predlog je obravnaval KVIAZ in
                  podal pozitivno mnenje.</p>
               <p>Želi poročevalec besedo? <stage>(Ne.)</stage> Predstavnik sekretariata?
                     <stage>(Ne.)</stage> Predstavniki poslanskih skupin? Poslanke in poslanci?
                     <stage>(Ne.)</stage></p>
               <p>Prehajamo na glasovanje. Na glasovanje dajem najprej odlok o razrešitvi gospoda
                  Antona Trunklja funkcije sodnika Temeljnega sodišča v Novem mestu z dnem
                  31.3.1994. Ugotovimo sklepčnost! <stage>(44 prisotnih.)</stage> Bomo ponovili,
                  prosim. Ugotavljamo prisotnost v dvorani in prosim, da potrdite prisotnost s
                  pritiskom na tipko! <stage>(45 prisotnih.)</stage> Še enkrat ugotavljamo
                  prisotnost. <stage>(48 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Na glasovanje dajem predlog o razrešitvi gospe Jože Osojnik s funkcije predsednice
                  Temeljnega sodišča v Kranju, in sicer z dnem razrešitve. Lepo prosim, čisto malo
                  in v nekaj trenutkih bomo končali to točko, da bolj pozorno spremljate. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo predlog odloka sprejeli.</p>
               <p>Na glasovanje dajem predlog o razrešitvi gospoda Cirila Logarja s funkcije
                  Temeljnega sodišča v Murski Soboti, in sicer z dnem razrešitve. Lepo prosim, da
                  ugotovimo prisotnost in prosim, da ostanete v dvorani. Vsak glas je dragocen.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo odlok sprejeli.</p>
               <p>Na glasovanje dajem predlog odloka o razrešitvi gospoda Jožeta Kumra s funkcije
                  sodnika Temeljnega sodišča v Ljubljani, in sicer z dnem razrešitve. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog odloka sprejet.</p>
               <p>Vsem, ki smo jih danes izvolili čestitam. Tistim, ki smo jih razrešili, pa se za
                  njihovo delo zahvaljujem. S tem končujem točko volitve in imenovanje.</p>
               <p>Spoštovane kolegice in kolegi! Imamo še dosti dela, zato sprašujem tale zbor, jaz
                  menim, da je najbolje <stage>(kljub temu, kar sem prej povedal)</stage>, da sejo
                  danes zaključimo in jo nadaljujemo v torek. Jaz bi dal tale proceduralni predlog
                  na glasovanje, da v torek najprej ob 10.00 uri dokončamo 18. sejo in nato
                  nadaljujemo 19. sejo. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je predlog sprejet.</p>
               <p>Prijeten vikend in s tem prekinjam današnjo sejo. Še obvestilo. Odbor za finance
                  je v sobi 217 sedajle; Odbor za finance za potrditev uradne izjave.</p>
            </sp>
            <stage type="time">(SEJA JE BILA PREKINJENA 18. MARCA 1994 OB 16.25 URI IN</stage>
         </div>
      </body>
   </text>
</TEI>