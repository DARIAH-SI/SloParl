<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">7CE7C710E18C29DBC1257832004838B3</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=7CE7C710E18C29DBC1257832004838B3</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <head>DRŽAVNI ZBOR REPUBLIKE SLOVENIJE</head>
               <head type="session">50. izredna seja</head>
               <docDate>(11. september 1996)</docDate>
               <castList>
                  <castItem>Sejo sta vodila: Jožef Školč, predsednik zbora in dr.
                    Lev Kreft, podpredsednik zbora.</castItem>
               </castList>
               <stage>Seja se je pričela ob 10.23 uri.</stage>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Spoštovani poslanci, poslanke, kolegi poslanci, gospe in gospodje. Najprej vas lepo pozdravljam na jesenskem delu zasedanja Državnega zbora in vas naprošam, da zasedete svoja mesta. Začeli bomo s 50. izredno sejo Državnega zbora Republike Slovenije.</p>
                  <p>Obveščen sem, da so zadržani in se današnje seje ne morejo udeležiti naslednje poslanke in poslanci: mag. Jože Protner, mag. Janez Kocijančič, gospa Mihaela Logar, gospod Roberto Battelli, gospod Jože Jagodnik, gospod Štefan Matuš, dr. Janez Podobnik za dopoldanski del seje in dr. Franc Zagožen za pričetek seje, ki je pa že tukaj in gospa Nada Skuk od 11. do 13. ure. Prosim, da ugotovimo prisotnost v dvorani! Ugotavljamo prisotnost! (70 poslank in poslancev.) Državni zbor je sklepčen in lahko odloča.</p>
                  <p>Preden določimo dnevni red, bo Državni zbor opravil <title>POTRDITEV POSLANSKEGA MANDATA KANDIDATU</title>, ki postane poslanec za preostanek mandatne dobe namesto poslanca, ki mu je prenehal mandat. S tem vas tudi naprošam za malo več pozornosti v dvorani.</p>
                  <p>Republiška volilna komisija je Državnemu zboru posredovala ugotovitev o pridobitvi mandata poslanca Državnega zbora. Ugotovitev je obravnavala Mandatno-imunitetna komisija, ki je Državnemu zboru pisno poročala. Želi predsednica komisije besedo? (Ne želi.) Želi besedo predstavnik sekretariata? (Ne želi.) Besedo dajem predstavnikom poslanskih skupin, če je želijo? (Ne želijo.) Ker ne želi nihče razpravljati, dajem na glasovanje naslednji predlog sklepa: "Potrdi se poslanski mandat gospodu Jožetu Rajšpu, rojenemu 8.8.1957, stanujočemu Lormanje 4b, Lenart. Ugotovimo sklepčnost! (69 prisotnih.)</p>
                  <p>Kdo je za? (68 poslancev.) Je kdo proti? (Nihče.)</p>
                  <p>Ugotavljam, da je predlog sklepa sprejet.</p>
                  <p>V dvorani pozdravljam našega novega kolega, gospoda Rajšpa in mu želim dobro počutje med nami do konca mandata. (Ploskanje.)</p>
                  <p>Glede na priporočilo Komisije za poslovnik, ki ga je sprejela na svoji seji 30.5.1996, predlagam, da Državni zbor ugotovi, da poslanec Jože Rajšp do morebitnih sprememb v sestavi delovnih teles opravlja funkcijo člana v vseh delovnih telesih, katerih član, podpredsednik ali predsednik je bil poslanec Ciril Pucko, ki mu je prenehal mandat. Ugotavljam prisotnost za glasovanje o tem sklepu! (64 prisotnih.)</p>
                  <p>Kdo je za? (54 poslancev.) Je kdo proti? (4 poslanci.)</p>
                  <p>Ugotavljam, da je tudi to priporočilo sprejeto.</p>
                  <p>Prehajamo na določitev dnevnega reda 50. izredne seje Državnega zbora Republike Slovenije. 50. izredna seja Državnega zbora je sklicana na predlog Vlade Republike Slovenije ter po dogovoru na seji kolegija predsednika Državnega zbora. Dnevni red ste dobili v pisni obliki in ima dve točki. Vlada Republike Slovenije je včeraj 10.9.1996, še pred podpisom sklica te izredne seje, umaknila predlog zakona o spremembah in dopolnitvah zakona o določitvi volilnih enot za volitve poslancev v Državni zbor po skrajšanem postopku, zato tudi ni uvrščen v sklic, kot je bilo predvideno. Do sedaj ni bilo predlogov za umik in sprašujem, ali želi kdo predlagati umik posamezne točke. (Ne želi.)</p>
                  <p>Ravno tako nismo prejeli predlogov za širitev. Želi kdo besedo?</p>
                  <p>Gospod Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovani gospod predsednik, spoštovane poslanke in poslanci! Predlagam razširitev dnevnega reda s točko - predlog zakona o spremembah in dopolnitvah zakona o volilni kampanji. Zakon je v drugi obravnavi obravnaval pristojni odbor. Obstoja poročilo. Vloženi so bili nekateri amandmaji, ki odpravljajo nekatere pomanjkljivosti, zlasti na katere je opozarjal sekretariat. Mnenje sekretariata obstoja. Razlogi za predlog so pa naslednji. Kot veste, se bo volilna kampanja formalno začela 10. oziroma 11. oktobra. Se pravi, da bi zakon lahko bil še pravočasno sprejet. Predlog zakona pa poskuša odpraviti nekatere pomanjkljivosti osnovnega zakona, ki so se izkazale v volilni kampanji leta 1994 in poskuša tudi vnesti nekatere določbe, ki bi na nek način omogočile, da bi lahko vse stranke oziroma vsi organizatorji, ki sodelujejo, bodo sodelovali v volilni kampanji, do volivcev nastopali pravzaprav z bolj odprtimi kartami, da bi bile stvari bolj razvidne. Po vrhu se mi zdi, da je zakon pomemben tudi zlasti za tako imenovane manjše stranke oziroma za tiste organizatorje volilnih kampanj, ki bodo razpolagali z manjšimi sredstvi, ker nedvoumno določa obveznost občin, da omogočijo plakatiranje na nekem omejenem prostoru tudi takim organizatorjem volilne kampanje.</p>
                  <p>Če bi mi danes ali pač jutri sprejeli ta zakon v drugi obravnavi, bi lahko opravili tretjo obravnavo na predvideni 51. izredni seji, se pravi, še pravočasno pred začetkom volilne kampanje, ki se bo, kot rečeno, začela 11. oktobra. Če pa ga danes ne uvrstimo na dnevni red in z drugo obravnavo čakamo na 51. sejo, se pač utegne zgoditi, da bo za tretjo obravnavo zmanjkalo časa. Zato predlagam to izjemno uvrstitev na današnji dnevni red in pač benevolentno sprejemanje in obravnavo zakona tako, da ga bomo lahko pravočasno pripravili še za tretjo obravnavo.</p>
                  <p>Mislim, da je v odnosu do volivcev in javnosti v našem skupnem interesu, da se ta zakon sprejme, in da, kot rečeno, si omogočimo bolj čiste odnose, bolj večno razvidnost v tem času, v času predvolilne kampanje. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Preden dam besedo naprej, sem dolžan pojasnilo, da je o tem govoril kolegij, in da je ocenil, da je to lahko eden od tistih zakonov, o katerem bi kazalo razpravljati, če bo za to ustrezna volja političnih strank, da pa sicer ne bi dnevnih redov širili mimo tega dogovora na kolegiju, o katerem, upam, da ste vsi zelo natančno obveščeni. Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Predstavnik Vlade? (Ne želi.) Predstavniki poslanskih skupin? (Ne želijo.)</p>
                  <p>Na glasovanje dajem predlog za razširitev dnevnega reda z navedenim predlogom, da se uvrsti na dnevni red predlog, ki popravlja zakon o volilni kampanji v drugi obravnavi. Ugotovimo sklepčnost! (67 prisotnih.)</p>
                  <p>Kdo je za? (37 poslancev.) Je kdo proti? (7 poslancev.)</p>
                  <p>Ugotavljam, da je predlog sprejet.</p>
                  <p>Drugih predlogov za širitev ni, zato prehajam na glasovanje o dnevnem redu v celoti. Želi kdo besedo? (Ne želi.) Ugotovimo sklepčnost! (63 prisotnih.)</p>
                  <p>Kdo je za? (55 poslancev.) Je kdo proti? (5 poslancev.)</p>
                  <p>Ugotavljam, da je dnevni red sprejet.</p>
                  <p>Prehajamo na <title>1. TOČKO DNEVNEGA REDA - OBRAVNAVO PREDLOGA ZAKONA O RATIFIKACIJI SPORAZUMA O GARANCIJI MED REPUBLIKO SLOVENIJO IN MEDNARODNO BANKO ZA OBNOVO IN RAZVOJ (PROJEKT ZA OKOLJE - PROGRAM ZA ZMANJŠEVANJE ONESNAŽEVANJA ZRAKA)</title>.</p>
                  <p>Predlog zakona je v obravnavo Državnemu zboru predložila Vlada Republike Slovenije. Sprašujem predstavnika, ali želi besedo? (Ne želi.) Predlog zakona je obravnaval Odbor za mednarodne odnose kot matično delovno telo. Želi poročevalec odbora besedo? (Ne želi.) Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? (Ne želijo.) Besedo dajem poslankam in poslancem, če jo želijo, seveda? Gospod Leo Šešerko.</p>
               </sp>
               <sp>
                  <speaker>DR. LEO ŠEŠERKO:</speaker>
                  <p>Spoštovani gospod predsednik, spoštovane kolegice in kolegi! Podpiram ta predlog zakona. Smiselno je, da se v Sloveniji zrak izboljša in da se dobi ta mednarodni kredit. Težava, ki jo pa vidim, je v tem, da je ta Državni zbor in Vlada odobrila veliko več denarja za onesnaževanje zraka kot pa bo pridobljen s tem kreditom. In mislim, da je to taka težava, ki se ji ta Državni zbor ne more izogniti in vas želim opozoriti na to, da je v zadnji številki časopisa "Srečno", rudarjev rudnika Trbovlje-Hrastnik, govora posredno o teh zadevah, predvsem v tem smislu, da ima ta rudnik težave kljub veliki finančni podpori Vlade in elektrogospodarstva. Kot veste, je problem v tem, da je v tem premogu zelo visoka vsebnost žvepla in da je to v veliki meri vzrok za slabo stanje zraka v Sloveniji.</p>
                  <p>Kot veste Vlada sili Toplarno v Ljubljani, da kuri ta premog z visoko vsebnostjo žvepla in to je v direktnem nasprotju z zakonom, ki ga ravnokar sprejemamo, pa tudi z zakonom o varstvu okolja.</p>
                  <p>Opozoriti vas želim na to, da je tu v tekstu - to je glasilo rudnika iz julija 1996 - tehnični direktor tega rudnika povedal, da so v nacionalnem programu energetike Republike Slovenije do leta 2006 planirali v tem rudniku proizvodnjo 890.000 do 910.000 ton premoga letno. Od tega je predvideno 650.000 ton za Termoelektrarno v Trbovljah, 240.000 za Toplarno v Ljubljani in 20.000 ton za široko potrošnjo. Široka potrošnja pomeni, da je to tisti premog, ki se kuri direktno v pečeh, v individualnih kuriščih in ki direktno gre v pljuča ljudi. 240.000 ton, o katerih je tu govora, pa je tisti premog, ki ga je treba pokuriti v Ljubljani in onesnažuje zrak v Ljubljani. Enako velja tudi za onih 650.000 ton.</p>
                  <p>Mislim, da je to nevzdržno stanje, da bi ta Državni zbor moral imeti dovolj poguma, da odloči, da je treba delavcem v rudniku Trbovlje-Hrastnik dobiti nadomestna delovna mesta, da je tistih 5 milijard tolarjev, ki jih država daje vsako leto za izkop tega premoga, boljše dati tem rudarjem direktno za pridobitev drugih delovnih mest, da se ta rudnik zapre, da se ne delajo nesmiselne nove investicije v čistilne naprave, ki niso potrebne, če se kuri uvoženi premog, ki je cenejši, ko se pripelje pred rudnik v Trbovljah, da se vsi ti nesmisli nehajo in da država v resnici začne s politiko čistega zraka, da takoj prepove vsakršno kurjenje tega premoga v malih kuriščih, da takoj ustavi dobavo tega premoga v ljubljansko Toplarno in da takoj naredi načrt za spremembo delovnih mest teh rudarjev v druge poklice, ob tem da je denarja očitno na razpolago dovolj. 5 milijard lahko zadošča in pod takim pogojem je potem res smisel sprejem tega zakona, ki ga imamo ravnokar na dnevnem redu. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo besedo? (Ne želi.) Ker k predlogu zakona do začetka obravnave ni bil predložen noben pisni amandma, predlagam Državnemu zboru, da skladno z drugim odstavkom 213. člena poslovnika sklene, da bo glasoval le o predlogu zakona v celoti. S tem v zvezi vas želim opozoriti, da tak predlog sklepa ne bo sprejet, če mu bo nasprotovala najmanj tretjina navzočih poslancev. Ugotovimo sklepčnost! (51 prisotnih.)</p>
                  <p>Kdo je za? (45 poslancev.) Je kdo proti? (Nihče.)</p>
                  <p>Ugotavljam, da je predlog sprejet.</p>
                  <p>Tako dajem na glasovanje predlog zakona v celoti. Ugotovimo sklepčnost! (55 prisotnih.)</p>
                  <p>Kdo je za? (49 poslancev.) Je kdo proti? (Nihče.)</p>
                  <p>Ugotavljam, da je predlog zakona sprejet. S tem je tudi točka dnevnega reda zaključena.</p>
                  <p>Prehajamo na <title>2. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA O POSOJILU MED REPUBLIKO SLOVENIJO IN MEDNARODNO BANKO ZA OBNOVO IN RAZVOJ (PROJEKT ZA OKOLJE - GEOGRAFSKI INFORMACIJSKI SISTEM)</title>.</p>
                  <p>Predlog zakona je v obravnavo Državnemu zboru predložila Vlada Republike Slovenije. Sprašujem predstavnika Vlade, če želi besedo? (Ne želi.) Predlog zakona je obravnaval Odbor za mednarodne odnose, kot matično delovno telo. Želi poročevalka besedo? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.) Želi kdo razpravljati o tem predlogu zakona? (Ne želi.)</p>
                  <p>Prehajamo k odločanju, ravno tako k temu zakonu ni bil vložen noben pismen amandma in zato bomo najprej glasovali o proceduralnem sklepu, da glasujemo o zakonu v celoti. Velja isto pravilo. Ugotovimo sklepčnost! (55 prisotnih.)</p>
                  <p>Kdo je za? (39 poslancev.) Je kdo proti? (Nihče.)</p>
                  <p>Ugotavljam, da je sklep sprejet.</p>
                  <p>Prehajamo na glasovanje o zakonu v celoti. Ugotovimo sklepčnost! (51 prisotnih.)</p>
                  <p>Kdo je za? (46 poslancev.) Je kdo proti? (Nihče.)</p>
                  <p>Ugotavljam, da je zakon sprejet.</p>
                  <p>S tem je tudi ta točka zaključena.</p>
                  <p>Prehajamo k <title>3. TOČKI DNEVNEGA REDA - PREDLOG ZAKONA O VOLILNI KAMPANJI V DRUGI OBRAVNAVI</title>.</p>
                  <p>Predlagam, da najprej poslušamo uvod, naredimo potreben odmor, da ljudje pridobijo materiale in potem preidemo k odločanju. Predlog zakona sta Državnemu zboru v sprejem predlagala gospod Tone Peršak in gospa Danica Simšič.</p>
                  <p>Besedo dajem gospodu Peršaku, ki ga hkrati naprošam, da toliko počaka za govornico, da v tem trenutku v našem skupnem imenu pozdravim gosta, ki ga imamo te dni v Sloveniji, to je predsednika Spodnjega Doma kanadskega parlamenta, gospoda Gilberta Parenta, povratni obisk predsednika gospoda Parenta je prvi uradni obisk na najvišji parlamentarni ravni iz Kanade pri nas in je dodaten dokaz dobrih in prijateljskih odnosov med našima dvema državama, ki so bili k sreči vzpostavljeni še v obdobju pred osamosvojitvijo. Kanada, ki je država z velikim ugledom v svetu, je bila tudi med prvimi državami, ki so priznale Republiko Slovenijo in čeprav gre za dve državi, ki sta po svoji velikosti in gospodarski in politični moči ter po vplivu zelo različni, sem prepričan, da bodo razgovori, ki jih je predsednik že imel v slovenskem parlamentu, ter razgovori z vsemi najvišjimi predstavniki naše države, s katerimi se bo srečal v času svojega bivanja pri nas, še dodatno prispevali k poglabljanju medsebojnega sodelovanja na vseh področjih, kakor tudi k boljšemu razumevanju mednarodnega položaja interesov Slovenije in Kanade v Sloveniji. Še enkrat prisrčno pozdravljeni! (Aplavz.)</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovani gospod predsednik, spoštovane poslanke in poslanci! Razloge za sprejem in obravnavo tega zakona sedaj v drugi obravnavi sem poskušal že pojasniti v obrazložitvi predloga za razširitev dnevnega reda. Glede na to, da so bile vmes počitnice, bi mogoče samo še enkrat omenil, zakaj sva z gospo Simšičevo ta zakon vložila oziroma kaj so pravzaprav bistvene nove točke tega zakona. Ob tem pa naj takoj povem, da sva za drugo obravnavo pripravila zakon, kot je ugotovil tudi sekretariat, v skladu s stališči, sprejetimi v prvi obravnavi, in da sva tudi že vložila amandmaje, ki opravljajo tiste nedorečenosti, ki jih je sekretariat ugotovil in nanje opozoril. Bistveni točki, ki sta novi v tem zakonu, sta naslednji. Ena je ta, da zakon nedvoumno pove tisto, kar smo v prvem, se pravi v osnovnem besedilu zakona leta 1994 sicer vsi mislili, da je jasno, pa očitno ni bilo glede na odzive občin, to je pravilo, da pač občine morajo ob pogoju predhodne prijave, da tako rečem oziroma vloge organizatorjev volilnih kampanj, nek minimalni prostor dati na razpolago za plakatiranje vsem organizatorjem, ki se priglasijo, organizatorjem volilnih kampanj zato, da lahko tudi tisti organizatorji, ki ne razpolagajo ali pa razpolagajo z minimalnimi sredstvi, imajo možnost vsaj neke osnovne informacije, te vizualne, do volivcev spraviti. To je nova točka. Se pravi, zakon sedaj nedvoumno pravi, da so občine to dolžne storiti in dolžne storiti brezplačno v nekem takem omejenem obsegu.</p>
                  <p>Drugo pa je, to sicer ureja več členov, še nekateri popravki so, ki bolj jasno povedo glede možnosti organiziranja volilne kampanje, shodov in tako naprej, v tistih prostorih ali zgradbah, ki so po svojem namenu taki, da ne bi smeli služiti volilni kampanji oziroma izkoriščanju v strankarske namene. Gre za sakralne prostore, za šole, prostore v državnih organov in tako naprej. In druga takšna bolj jasna sprememba pa je obveznost, da bi vsak organizator volilne kampanje nekje v določenem roku pred volitvami podal neko vmesno poročilo o sredstvih, ki jih uporablja za volilno kampanjo in o tistih najbolj izpostavljenih donatorjih, če lahko tako rečem. To pa zato, ker se nam zdi po zgledu nekaterih drugih držav, da imajo volivci pravico vedeti, če se sme tako reči, kdo pravzaprav stoji za posameznimi listami kandidatov, kdo jih najbolj podpira, da tako tudi vidijo to, katere skupine v družbi so tiste, ki se nekako najbolj mogoče identificirajo s temi listami. To so bistvene spremembe, nekaj popravkov je tudi v kazenskih določbah, tudi v zaostritvi teh kazenskih določb, kjer se je pokazalo, da se pač stvari, ki jih te kazenske določbe sankcionirajo, niso spoštovale. Amandmaji, ki so bili ali že vloženi ali napovedani, bi pa še nekako bolj natančno uredili, mislim napovedani od drugih skupin, bi še bolj natančno uredili nekatere stvari. Predlagam, da se pač zakon v tej drugi obravnavi z amandmaji, ki jih je tudi odbor že potrdil, da tako rečem, kot ustrezne, sprejme in se kot rečeno, na ta način omogoči tretja obravnava na 51. izredni seji. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Preden bom prekinil sejo, bi vas rad obvestil, da kot posamezni poslanci lahko amandmaje vlagate do začetka splošne razprave, kasneje pa z desetimi podpisi. Predlagam, da nadaljujemo 10 minut čez 11. uro.</p>
               </sp>
               <stage>(Seja je bila prekinjena ob 10.51 uri in se je nadaljevala ob 11.18 uri.)</stage>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Članice in člane naprošam, da zasedejo svoja mesta, vodje poslanskih skupin pa, da zagotovijo sklepčnost v dvorani. Ugotovimo sklepčnost! 31 poslank in poslancev. Ponovno ugotavljam sklepčnost! Vodje in sekretarje poslanskih skupin naprošam, da opravijo svoje delo. Prosil bi vas, da registrirate sklepčnost, da ne bo potrebno odrediti 15 minut za naslednje preverjanje sklepčnosti. 46 poslank in poslancev, Državni zbor je sklepčen in lahko odloča.</p>
                  <p>Predlog zakona je obravnaval Odbor za notranjo politiko in pravosodje kot matično delovno telo in bi prosil poročevalca, da predstavi mnenje odbora o predlogu zakona.</p>
               </sp>
               <sp>
                  <speaker>VITODRAG PUKL:</speaker>
                  <p>Hvala za besedo, gospod predsednik. Spoštovani! Predlog spremembe in dopolnitve zakona o volilni kampanji je vložila poslanska skupina Demokratske stranke dne 26. aprila 1996. Ta predlog z besedilom sprememb členov imate pred seboj in bi bilo odveč, da bi ga bral, ker predpostavljam, da ga poznate. Po oceni gre za to, da bi se do sedaj pomanjkljivi zakon preciziral glede posameznih načinov financiranja, posebej pa, da bi se kontrolirali načini financiranja. K temu predlogu sprememb je dal mnenje tudi Sekretariat za zakonodajo in pravne zadeve. Ker je dal pripombe k posameznim členom od 1 do 4 oziroma do 12, in imate to v mnenju od 5.6.1996. Naš odbor je obravnaval ta zakon in je predlagal predlagateljem, da amandmirajo v skladu z mnenjem sekretariata, če se pač za to odločijo, posamezne člene. To so predlagatelji tudi storili in je v dodatnem poročilu odbora od 28.6.1996 ugotovljeno, da sta predlagatelja oziroma sopredlagatelja člene amandmirala. Ponovno smo obravnavali ta zakon na včerajšnji seji Odbora za notranjo politiko in pravosodje in ga predlagali v sprejem, ker smo večinsko ocenili, da je zakon nekaka dopolnitev in da je potreben predvsem zaradi kontrole finančnih sredstev, katere posamezne stranke porabijo za volilno kampanjo. Gre za to, da se poskuša vzpostaviti v tem oziru poštenost, razvidnost in da se odpravijo dvomi o kakem financiranju, ki bi bilo izven predpisov. Zato menimo, da bi - večinsko mnenje odbora, pravzaprav soglasno mnenje odbora je bilo - bilo treba ta zakon, v tej obliki kot je sedaj predložen v tem postopku, sprejeti. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi besedo predstavnik Sekretariata za zakonodajo? (Ne želi.) Želi besedo predstavnik vlade? (Ne želi.)</p>
                  <p>Prehajamo na obravnavo in odločanje o posameznih členih predloga zakona.</p>
                  <p>Imamo amandmaje k 1. členu, predlagateljev gospoda Peršaka in gospe Simšičeve. Odpiram razpravo o amandmajih in o 1. členu. Amandmaje ste prejeli 11.6.1996 pod številko 004/01-92-8/13. ...(Nekdo iz dvorane - ne sliši se.)... Imate mapo, v katero lahko to spravite. Želi kdo razpravljati? Gospod Pukl najprej, potem pa gospod Peršak.</p>
               </sp>
               <sp>
                  <speaker>VITODRAG PUKL:</speaker>
                  <p>Hvala lepa za besedo. Oprostite, amandmaji obeh predlagateljev so vloženi na pripombe našega sekretariata in so podprti na odboru. Se pravi, da sta predlagatelja sledila pripombam in stališčem odbora, tako da je odbor tudi sklenil, da amandmaje predlagateljev, ki v bistvu sledita pripombam odbora in sekretariata, podpre. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Torej, besedo dajem gospodu Peršaku.</p>
               </sp>
               <sp>
                  <speaker>ANTON PERŠAK:</speaker>
                  <p>Verjamem, da vsi nimate teh materialov, ker niste bili pripravljeni na to, da bo zakon danes v obravnavi, čeprav smo se včeraj v bistvu o tem pogovarjali na kolegiju.</p>
                  <p>Rad bi povedal, da je prvi amandma nastal na podlagi pogovora na matičnem delovnem telesu, ureja pa vprašanje možnosti organiziranja volilne kampanje za volitve v kakšni drugi državi, ker bi se lahko zgodilo, da bi kdo izkoriščal tako rekoč javna občila v Sloveniji ali pa tudi ozemlje Slovenije za to, da bi delal volilno kampanjo za volitve v drugi državi in to lahko celo za stranko, ki razlaga kakšne ideje, ki niso v skladu s politiko Slovenije.</p>
                  <p>Drugi amandma je odvisen od tega prvega. Gre za čisto redakcijo.</p>
                  <p>Tretji amandma pa ureja vprašanje, ki nastane takrat, kadar - zlasti pri lokalnih volitvah obstoja možnost, da je nekdo organizator tudi v določenem delu samo kot podrejeni organizator, da ima stranka skupnega organizatorja na ravni države in posamične organizatorje po občinah in ureja ta vprašanja odgovornosti.</p>
                  <p>Rad bi še nekaj povedal. Glede na to, da se pojavljajo vprašanja, češ kaj pomeni prvi odstavek 1. člena zakona, ki govori o tem, da ima lahko lista samo enega organizatorja. Organizator je lahko stranka. To ureja že 2. člen osnovnega zakona. Stranka, neko podjetje. In to, kako je ta organizator znotraj organiziran, da so pooblaščeni tudi lokalni organi te stranke in tako naprej, to je potem stvar tega organizatorja. Nam se je že pri osnovnem zakonu zdelo, ne da bi sedaj opisovali vse te možne variante, to bi bilo preveč. Če je stranka organizator, potem so vsa njena telesa del tega organizatorja in lahko z ustreznim pooblastilom nastopajo. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo besedo? (Ne.) Prehajamo h glasovanju o amandmajih k 1. členu. Prvi amandma se glasi: Pred 1. členom se doda novi 1.a člen, ki se glasi: "V zakonu o volilni kampanji se v 2. členu doda novi peti odstavek, ki se glasi: V Republiki Sloveniji ni dovoljeno izvajati volilne kampanje za volitve v drugi državi." Ugotovimo sklepčnost! (46 prisotnih.)</p>
                  <p>Kdo je za? (36 poslancev.) Je kdo proti? (Ni konstatacije.)</p>
                  <p>Ugotavljam, da je amandma sprejet.</p>
                  <p>Spet smo pred zadrego, da moramo čakati, da se razmnožijo amandmaji, ki so jih vložili trije poslanci, na čelu z gospodom Anderličem. Prosil bi pa gospoda Anderliča, da to izkoristi, da vsaj predstavi vsebino amandmaja.</p>
                  <p>Najprej bi vas vprašal, če namerava še kdo vložiti amandmaje, da se nam ne bi to ponavljalo. Gospod Potrč? (Se pišejo.)</p>
                  <p>Sejo nadaljujemo ob 12. uri. Prosil bi gospoda Potrča, da amandmaje odda tako, da bodo do 12. ure razmnoženi, glede na to, da bi sejo morali nadaljevati 10 minut čez 11. uro.</p>
               </sp>
               <stage>(Seja je bila prekinjena ob 11.33 uri in se je nadaljevala ob 12.16 uri.)</stage>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Spoštovani kolegi poslanci, prosim, da zasedete svoja mesta. Ugotavljal bom prisotnost za nadaljevanje seje. 48 poslank in poslancev. Državni zbor je sklepčen in lahko nadaljuje z delom.</p>
                  <p>K 1. členu so ostali še trije amandmaji. O enem smo glasovali. Naslednji amandma se glasi: V uvodnem stavku 1. člena se črta besedilo "zakona o volilni kampanji". Predlagatelji so predlagatelji zakona. Pardon, se opravičujem.</p>
                  <p>Potem imamo še en amandma predlagateljev zakona. V 2.a členu se črta zadnji odstavek tretjega odstavka in doda novi četrti odstavek, ki se glasi: "V primerih iz prejšnjega odstavka je za zakonitost izvedbe in financiranje celotne volilne kampanje odgovoren skupni organizator volilne kampanje. Za zakonitost izvedbe in financiranje volilne kampanje na območju posamezne občine odgovarja organizator volilne kampanje v tej občini."</p>
                  <p>In še amandma skupine poslancev s prvopodpisanim Tonetom Anderličem, ki se glasi: V 1. členu se navednice na koncu 2.a člena črtajo in doda naslednje besedilo: "Volilna kampanja in pozivanje k volitvam določenih kandidatnih list oziroma kandidatov nista dovoljena v prostorih ali sredstvih verskih skupnosti, državnih in občinskih organov, javnih zavodov in drugih oseb javnega prava. Izjemoma je dovoljeno organizirati predvolilne shode v prostorih iz prejšnjega odstavka, če v kraju ni na voljo nobene druge zgradbe z dvorano, v kateri bi bilo mogoče zbrati večje število ljudi. Prepoved iz prvega odstavka se ne uporablja za organizacijo predvolilnih shodov v tistih prostorih javnih zavodov in javnih podjetij, ki so namenjeni predvsem javnim prireditvam. V primeru iz prejšnjih dveh odstavkov morajo biti prostori na voljo vsem organizatorjem volilne kampanje pod enakimi pogoji." Želi kdo razpravljati o teh treh amandmajih in členu? Gospod Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>Če dovolite bi se kot predlagatelj zakona opredelil samo do tega amandmaja, ker naša dva amandmaja sem že razložil in pojasnil. Do tega amandmaja, ki so ga vložili trije poslanci. Ta amandma, po mojem mnenju, dobro širi tisto, kar sicer urejata 15. in 16. člen osnovnega zakona, s tem, da 15. in 16. člen govorita samo o predvolilnih shodih v teh objektih, ki so tukaj omenjeni, medtem ko ta člen sedaj govori pa o vseh oblikah predvolilne kampanje. S tega vidika ga je smiselno sprejeti in s tem potem sprejeti tudi drugi amandma teh predlagateljev, ki potem konsekventno črta 15. in 16. člen. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. K besedi se je javil gospod Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Hvala lepa za besedo. Mislim, da je treba malo natančneje pregledati, kaj pomeni ta predlagana sprememba amandmaja, ki ga je vložila skupina poslancev, gospod Anderlič, pred njim pa Černetič. In sicer oni so razširili zadevo kako. Kot je že povedal gospod Peršak, razširili so zadevo, da so namesto, da bi rekli sakralni objekti in drugi objekti, ki so last uprave verskih skupnosti v šolah, bolnicah, domovih za ostarele, v vrtcih in tako dalje, so dali formulacijo: nista dovoljena v prostorih ali s sredstvi verskih skupnosti, državnih in občinskih organov, javnih zavodov in drugih oseb javnega prava. Sedaj pa poglejmo prakso! Kaj v praksi to pomeni? Vzemimo recimo Prešernov trg. Ali bodo na Prešernovem trgu zborovanja ali ne bo zborovanj? Prešernov trg je najbrž objekt oziroma prostor, javni prostor, ki je v lasti države in občinskih organov. Ampak s tem je postavljena prepoved, recimo, zborovanja na Prešernovem trgu v Ljubljani, razen če se to organizira za vse. Kako ne? Ne vem, kako naj človek razume to dikcijo tega člena. Dobro. Ne vem, kadar je taka razširitev, da prej so bili samo določeni objekti, ki so bili v uporabi verskih skupnosti, šol, bolnic, domovi za ostarele, vrtci in tako naprej. Sedaj je pa to razširitev. Razširitev ne vem, umetno je rešena kar koli. Razen če je to privatna lastnina, pardon. Tisti so že sedaj privatna lastnina. Ampak kar ni privatna lastnina, kar je državna ali občinska lastnina, tudi na ulici, na neki ulici, ne vem. Tu se je treba zamisliti, mislil sem, da je to taka razširitev, ki skriva, v obrazložitvi mislim, da to ne piše, ampak, ki skriva onemogočanje, sicer nekomu je to všeč. Ti akcijski nasprotnik je zadovoljen, da na Prešernovem trgu njegovi nasprotniki nimajo zborovanja, potem ko pa pridejo njegovi na vrsto, je pa zadovoljen. Mislim, da ta amandma ni dober, če ne, ga pa utemeljite tisti, ki ste ga dali.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Gospod Černelič.</p>
               </sp>
               <sp>
                  <speaker>FRANC ČERNELIČ:</speaker>
                  <p>Hvala lepa. Tudi sam ne bi podprl amandmaja pod 2.b, ki ga je podpisala skupina poslancev, predvsem z vidika, da imajo nekatere občine dejansko dvorane, torej bivše skupščinske dvorane, ki so sorazmerno velike in jih dajejo pač na razpolago v zelo različne namene. Sedaj, če bi bilo to tako sprejeto kot je, potem bi se zgodilo, da preprosto v teh prostorih, čeprav piše izjemoma, če ni druge dvorane, ne bi bilo mogoče opraviti določenih predvolilnih aktivnosti. Mislim, da je to narobe kljub temu, če obstaja neka komercialna dvorana in če se svet, recimo strinja, da daje pod nekimi pogoji manjših cen tudi to dvorano sicer na razpolago, ker je kot tako v sedanji obliki ne uporablja, potem ne vidim razloga, zakaj bi bilo to prepovedano in bom s tega vidika nasprotoval temu amandmaju. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo razpravljati? Gospod Mozetič.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Hvala lepa za besedo. Spoštovane kolegice, spoštovani kolegi! Mislim, da formulacija, kot so jo predlagatelji tukaj napisali, samo kaže na to, da ne mislijo  dosti resno s tem, kar so predlagali. Zato bi bilo prav, če bi dovolj jasno razložili, da v zapisniku za morebitne spore, ki bodo pozneje nastajali, kaj pomeni volilna kampanja, kaj pomeni pozivanje k volitvam? Ali to pomeni med drugim tudi to, dosti županov, dosti ministrov kandidira, Vlada nastopa v zadnjem mesecu, ko se bo začela volilna kampanja, bo z avtobusom potovala po - pa smo tudi, naša stranka, na žalost še zmeraj v Vladi - bo potovala po Sloveniji. Ali je to volilna kampanja ali to ni volilna kampanja? Ja, recimo. Ta izlet v Maribor je bil tipičen primer volilne kampanje naše slovenske Vlade, predvsem pa njenega predsednika. Ali bodo župani, ki bodo v mesecu pred volitvami in bodo kandidati potovali s službenimi, s svojimi vozili ali pa z lastnimi, saj je vseeno, ali pa s kolesi, je čisto vseeno, po občini in delili različne dobrote? Ali je to volilna kampanja občinskega organa, s sredstvi občinskega organa, ista, podobna zadeva je pri državi? Ob tem pa tudi, kaj pomeni pozivanje k volitvam? Mi vemo, da so volitve pravica državljanov in kdorkoli verjetno lahko komurkoli reče, pojdi na volitve, ampak v občinski zgradbi, v javnem zavodu nihče nobenemu ne bo smel svetovati ali pa povedati ali pa reči, da je prav, če gre na volitve, ali pa da ni prav, da gre na volitve, karkoli. Mislim, da te zadeve, ki so tukaj notri, če jih razvijemo še naprej, kažejo na to, da preprosto s to zadevo ne mislimo resno ali pa, da pač tisti, ki to predlagajo, pravijo, saj bo, oziroma boljše kot je, bolj ko bo zmešana zadeva, lažje se bo dalo določene stvari peljati. In mislim, da je v tem zakonu ne samo to, ampak dosti takšnih zadev, ki se tukaj delajo z figo v žepu, ne pa z namenom, da bi se ta stvar uredila tako, da bi volilna kampanja tekla, bom rekel fer, tudi kolikor toliko pošteno po nekih predpisanih pravilih. Tako da ta zadeva in mislim, da sploh celoten zakon, je s tega vidika, kar se mene tiče, zelo problematičen in bi res želel, da bi bilo jasno povedano s strani predlagateljev, da bomo lahko tudi magnetogram prebrali, in da bomo potem, ko bo zakon sprejet, ko se bomo spraševali, kaj je zakonodajalec mislil, ko je sprejemal te določbe, da bomo prebrali, kaj smo mislili, ko smo sprejemali te določbe. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Besedo dajem gospodu Peršaku.</p>
               </sp>
               <sp>
                  <speaker>ANTON PERŠAK:</speaker>
                  <p>Javil sem se sicer zato, da bi gospodu Poljšaku odgovoril na njegovo vprašanje, čeprav je povezoval to s tem amandmajem. Vprašanje organizacije predvolilnih shodov, zborovanj in tako naprej, na trgih in tako, ureja 2. člen tega zakona. Tega ne ureja ta člen niti ta amandma in že čisto iz povsem takšne slovničnega poznavanja jezika bi bilo pa za sklepati, da če se kaj dogaja na prostoru kot je trg, bi moralo pisati "v in na prostorih", piše pa "v". Se pravi, da so mišljeni zaprti prostori, ne pa trgi, ulice in tako naprej.</p>
                  <p>Kar zadeva zadnje, soglašam s tem, da je to, kar je na začetku govoril gospod Mozetič, problem. To je stvar neke politične etike, kako bodo tisti, ki te možnosti imajo, izkoristili to. In opozicija v tistem, tako v Sloveniji, kot v tistih krajih, kjer bi šlo za župane, kako se bo na to odzvala. Res pa je, da je zelo slabo, če bo do tega prihajalo, vendar ne vidim zakonske možnosti, kako to urediti, kako prepovedati Vladi, če se za neko tako potezo odloči, ali pa županu in tako naprej, kot je sam rekel, verjetno je zelo težko najti zakonske možnosti, kako Vladi prepovedati sejo, ne vem, v Novi Gorici, če se bo zanjo odločila. Vsi bomo več ali manj vedeli, kaj to pomeni, upam, da tudi volivci.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Besedo dajem gospodu Baškoviču.</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Hvala lepa. Opozoril bi samo na nek pravni problem, ki se pojavlja ob tem amandmaju skupine poslancev s prvopodpisanim Tonetom Anderličem v tem novem 2.b členu in ob njem. Namreč, predvsem na to bi rad opozoril, ne da bi se spuščali v vsebino v političnem smislu, ampak glede na strukturo in glede na konsistentnost rešitev, da bi bilo treba ali sedaj ali v tretji obravnavi, potem če bo to sprejeto, stvari izčistiti pa izpiliti.</p>
                  <p>Namreč, ta 2.b član bo treba uvesti tam v uvodnem stavku, da se v napovednem stavku doda poleg 2.a še 2.b, ampak to je čista formaliteta. Ampak, ta amandma sedaj razširja materijo sedanjega 15. in 16. člena veljavnega zakona, s tem da nekoliko pojmovno in na splošneje ureja vprašanje te kampanje in teh prostorov in tako naprej in to premika v splošni del, kjer ne gre več samo za predvolilne vzhode, ki so v tem poglavju sicer obravnavani. To je sistemsko vsekakor opravičljivo, ne bi bilo pravno problematično. Problem pa nastaja v tem, to je povezani amandma, zato že o njem govorim, da se hkrati s tem črtata 15. in 16. člen, kar je prav, če se nadomešča ta materija, ni pa to potem izpeljano v zakonu, v zadnjem delu, ko pa govori o sankcijah. Na to opozarjam. Sankcije ostajajo potem vezane na 15. in 16. člen, ki pa je črtan. To se pravi, to ne more, obstoji 28. člen, ki izrecno navaja sankcioniranje teh členov. Torej, bi bilo treba, tudi tam posledično izčistiti ta dva člena, da se tam dvakrat omenjata kot podlaga za prekršek, vreči ven, hkrati pa, če želite tudi to kar je novo, pa sankcionirati na novo, kar tam ni, se pravi pri sankcijah. Sedaj je to prekrižano, ostaja staro, novega pa ni. Samo na to opozarjam, da bo jasno in da se potem ne bi predolgo s tem ubadali, če bo sprejeto v tretji obravnavi, da se tudi to nadoknadi oziroma že sedaj na to poskušati reagirati. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Besedo dajem gospodu Potrču.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Najprej ob tem členu 3 takšne ugotovitve. Najbrž je res, da vprašanje volilne kampanje ni v zadostni meri in precizno urejeno in je za razumeti mnoge predlagatelje, da želijo to stvar urediti. Druga takšna splošna ugotovitev je, da imamo željo tudi predlagatelji in tudi vlagatelji amandmajev, da uredimo stvari, ki se mogoče ne dajo urediti, skratka da preciziramo tako natančno mnoga vprašanja, da bo mogoče tudi dopolnjen zakon povzročal kaj več problemov, kot pa sicer nekaj splošnejši. In tretje, da bi sicer razumljiva bila odločitev, in tudi sem za njo glasoval, da danes imamo to obravnavo, vendar zakon, spremembe in dopolnitve niso tako majhne, in z amandmaji, ki jih vlagamo, tudi ne, da bo najbrž nekaj vprašanj konsistentnosti prišlo v poštev še v tretji obravnavi. Glede vsebine tega amandmaja pa naslednje. Najbrž mu je mogoče glede preciznosti približno enako kot mnogim drugim predlogom kakšno reč očitati. Ampak vse tisto, kar je bilo do sedaj o njem rečeno, da je popolnoma nejasen, mu pa najbrž očitati ni mogoče. Nikjer ni govora, da se ne sme volivcem svetovati, naj gredo na volitve, ampak je prepovedana volilna kampanja, ki pomeni kampanjo za določeno stranko in prepovedano je pozivanje za volitve določenih kandidatov ali kandidatnih list, kar ne pomeni, svetujemo volivkam in volivcem, da volijo. Kolega Peršak je že pojasnil in na enak način razumem, da je vprašanje javnih prireditev na javnih mestih posebej urejeno, sicer pa vse te pripombe, kaj bo Vlada delala ali česa ne bo delala, so najbrž umestne. Samo, če bi dobronamerno, tako kot je zapisano, jemal to besedilo, potem bi moral reči, da so predlagatelji iz LDS opozorili Vlado, ki je prav gotovo državni organ, da z državnimi sredstvi ne sme opravljati volilne kampanje za določeno stranko ali za določene kandidatne liste, da so isto rekli občinskim organom, da so pa isto rekli tudi verskim skupnostim. In mislim, da je vse to prav in v tem smislu kaže, ali pa vsaj jaz ta amandma podpiram. Opozorila, da ponekod ni teh javnih prostorov, pa mislim, da so tukaj urejena. Te izjeme so možne, ampak potem morajo biti enakopravne za vse, posebej tam, kjer pa se sicer določeni prostori dajejo, vedno za plačilo, tudi za javne prireditve, je pa v tretjem odstavku posebej tudi izjema določena. Mislim torej, da ob želji, da mogoče preveč stvari preciziramo, je ta določba še najbolj splošna in jo je dobronamerno mogoče razlagati. Delati si iluzije, da bo rešila vse probleme volilne kampanje in da ne bo takšnih ali drugačnih zlorab, pa najbrž ni treba, ker takega zakona ne bomo napisali. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Besedo dajem gospodu Anderliču.</p>
               </sp>
               <sp>
                  <speaker>TONE ANDERLIČ:</speaker>
                  <p>Spoštovani! Meni ni nerodno, da Liberalna demokracija sodeluje v koaliciji in mi je žal, da moram v parlamentu poslušati, da je Krščanskim demokratom žal, da so v Vladi. Moram pa reči to, da je neodgovorno govoriti da Vlada hodi na predvolilne shode v Maribor, če tako župan kot tudi drugi poslanci iz te dvorane mnogokrat govorijo o Mariboru, o zahtevah, ki se postavljajo, kaj mora Vlada vse narediti in tako naprej in je bil delovni razgovor v Mariboru na to temo, ampak o avtobusih, biciklih in o vseh teh drugih stvareh bomo v teh dveh mesecih še veliko slišali pa ni potrebno najbrž sedaj o tem govoriti.</p>
                  <p>Kar se tiče samih amandmajev oziroma amandmaja številka 1 in številka 2, torej, ki jih uvajamo, želimo preprosto sankcionirati tisto, kar smo v prvem branju predlagatelju sugerirali, da naj uredi. Ker tega ni s tem tekstom uredil, smo pač predlagali amandmaje. Gre preprosto za to, da je potrebno precizirati in jasno določati, kaj je, da ne bi kasneje prišlo do tega, da bi nekdo koristil določene poti ali sredstva ali kakor koli že, ki bi bila v nasprotju z zakonom, pa zaradi tega, ker zakon mogoče ne bi precizno urejal teh vprašanj, ne bi bilo mogoče teh stvari tudi sankcionirati.</p>
                  <p>Strinjam se z gospodom Baškovičem in če bo amandma v drugem branju sprejet, bomo tudi to dodelali tako, da bodo tudi sankcije glede na obstoječi 15. in 16. člen urejene. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo besedo? Gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo. Jaz bom kar rekel. Gospod Anderlič je rekel, da jim ni nerodno biti v koaliciji. Tudi nam ni nerodno, ampak je nemogoče namreč. Takih koalicij pač ni po svetu. Ker gremo sedaj k volitvam, mislim, da po volitvah tisti, ki bodo v koaliciji, se morajo drugače dogovoriti v dobro vseh državljanov ne pa samo nekoga oziroma ene frakcije v parlamentu ali ene stranke.</p>
                  <p>Kar se pa tiče tega 2.b člena in ko se govori, recimo o prostorih javnega pa zasebnega značaja, mislim, da je manj neprijetno, vsaj občutek imam, saj mogoče pravniki drugače gledate, da subjekte zasebnega civilnega prava kot so, recimo, verske skupnosti in poudarjamo to, da jih sedaj tlačimo nazaj med subjekte javnega civilnega prava, kot so državni organi in taki, ker nekomu čisto civilnim organizacijam, bi rekel, društvom prepovedujejo, da pač delajo svoje, da rečem tudi politiko oziroma svoje dejavnosti. In sedaj jih tlačimo sem.</p>
                  <p>Kar se pa tiče drugega problema, namreč glede prostorov javnih in tako naprej, šol pa ostalih dvoran in tako. Recimo, nekje imamo neko ... pa tudi osnovni zakon mislim v tem ni dosleden, imamo neko dvorano, bi rekel gostilno, gostišče, katerih lastnik pač podpira ali pa je član ali pa simpatizer ene stranke. Ta ima vso pravico, da tej stranki da prostor, ostalim pa ne. Saj nikjer ne piše, da mora vsem ostalim. To je privatnik. Je pa dvorana v kraju. Se pravi v tistem kraju ima svoja stranka, pa ni važno katera je to, ali pa samo en kandidat možnost narediti zborovanje, vsi ostali pa, ker je ta dvorana na razpolago, pa ne vem kam, pod lipo, če je dež ali pa če ni dežja lahko, medtem ko v druge prostore, javne prostore pa ne morejo. Mislim, da je pač politika javna zadeva, ne tisto ostalo, javna in tako naprej, ampak javna zadeva, v dobro vseh državljanov, in da se pač lahko medvolilni shodi izvajajo v teh prostorih, ki so normalno na razpolago tudi za zborovanja javnih, bi rekel, javne prireditve pred volitvami ali v drugem času, ko ni volitev. Mislim, to so problemi in sedaj takšno dlakocepljenje, recimo, mi ni všeč oziroma nekdo je rekel pač, kot se reče, bolj podrobno opisati, kaj se sme in česa se ne sme na volitvah. Ampak, če že tlačimo zadevo med javne zadeve, nekatere, ali pa subjekte med javne, potem je potrebno pač reči, da delujemo vsi enako in tudi še bolj podrobno opisati zadeve, ne pa kar, nekomu paše, da en del ne bi bil javen oziroma drugemu paše drugo in tisti, ki ima tukaj večjo moč, bo rekel, kaj je javno in kaj ni javno. Mislim, da če že ne drugače, je osnovna dikcija zakona boljša, čeprav ni preciznejša kot je ta, ampak ta pa je preciznejša v eno določeno smer in zato ne morem tega amandmaja podpreti. Hvala lepa.        </p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Gospod Poljšak se je ponovno javil k besedi.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Torej, kolikor je bilo že prej povedano, tehnično ta amandma ni pravilno napisan, Anderličev. Ne vem, on ima odličen suport, ker to bi moral biti amandma k 2. členu za novi 2.a člen. In potem bi morala biti za novi 2.a člen, in sicer, da se 17. člen spremeni, tako da se glasi, potem pa ta sestavek naprej. Sedaj pa vprašam. Če bi takšen amandma jaz napisal, tako tehnično pomanjkljiv, kaj, bi ga obravnavali? Rekli bi, to ni prav napisano. Amen. Ali boste sedaj tudi tako rekli?</p>
               </sp>   
               <sp>   
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo razpravljati? Gospod Bučar.</p>
               </sp>
               <sp>
                  <speaker>DR. FRANCE BUČAR:</speaker>
                  <p>Hvala za besedo. Mogoče bo ta nastop izgledal malo predvolilno, ampak bi problematiziral tisto, kar je bilo tukaj omenjeno že nekajkrat. Mesto, kjer posamezni organ odloča o stvareh, v ustavi imamo napisano, da je vse, tudi če je eno glavno mesto Slovenije Ljubljana, organ ki odloča, je vezan tudi na kraj. Poglejte, vzemimo sodišče. Sodišče lahko polnopravno odloča samo na sedežu sodišča, razen če je posebej določeno, kot smo tudi včasih imeli tako imenovana potujoča sodišča. To se pravi, zato bi problematiziral, pa prosim, ne zdaj tukaj povezovati s kakršnokoli volilno kampanjo, ampak hočem reči, da je pravno stvari treba precizirati. Zato je vprašanje, lahko postane vprašljivo odločanje nekega organa, v tem konkretnem primeru Vlade, ki gre odločati v Maribor, ali je tudi kraj odločanja konstitutivni del legalitete posamezne odločitve. Samo na to bi opozoril, ker tudi na te stvari je treba paziti. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo razpravljati? Če ne, prehajamo h glasovanju in najprej dajem na glasovanje amandma pod številko 1, predlagateljev gospoda Toneta Peršaka in Danice Simšič. V pregledu imate, v njihovih amandmajih je to št. 2, ampak prvi amandma k temu členu, da ne bo sporno, dokler ne boste dobili kompletnega pregleda. Amandma se glasi: V uvodnem stavku prvega člena se črta besedilo "zakona o volilni kampanji, Ur.l. Republike Slovenije, št. 62/94." Ugotovimo sklepčnost! (48 prisotnih.)</p>
                  <p>Kdo je za? (38 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Prehajamo h glasovanju o naslednjem amandmaju, ki se glasi: v 2.a členu se črta zadnji stavek tretjega odstavka in doda novi četrti odstavek, ki se glasi: "V primerih iz prejšnjega odstavka je za zakonitost izvedbe in financiranje celotne volilne kampanje odgovoren skupni organizator volilne kampanje. Za zakonitost izvedbe in financiranje volilne kampanje na območju posamezne občine odgovarja organizator volilne kampanje v tej občini." Ugotovimo sklepčnost! (48 prisotnih.)</p>
                  <p>Kdo je za? (20 poslancev.) Je kdo proti? (20 poslancev.)</p>
                  <p>Ugotavljam, da amandma ni sprejet.</p>
                  <p>Prehajamo h glasovanju o amandmaju skupine poslancev s prvopodpisanim gospodom Anderličem. Dovolite, da ga ne berem. Ugotovimo sklepčnost! (49 prisotnih.)</p>
                  <p>Kdo je za? (38 poslancev.) Je kdo proti? (5 poslancev.)</p>
                  <p>Ugotavljam, da je amandma sprejet.</p>
                  <p>Na glasovanje dajem člen v celoti. Ugotovimo sklepčnost! (46 prisotnih.)</p>
                  <p>Kdo je za? (31 poslancev.) Je kdo proti? (4 poslanci.)</p>
                  <p>Ugotavljam, da je člen sprejet.</p>
                  <p>Prehajamo k odločanju za novi 1.a člen, ki se glasi: Črtata se 15. in 16. člen. Predlagatelj je poslanska skupina LDS oziroma skupina poslancev s prvopodpisanim gospodom Anderličem. V razpravo dajem ta predlog za novi 1.a člen. Želi kdo razpravljati? (Ne želi.) Ugotovimo sklepčnost za glasovanje o tem novem 1.a členu! (43 prisotnih.) Ponovno ugotavljam sklepčnost! Vodje in sekretarje poslanskih skupin naprošam, da vestno opravljajo svojo dolžnost! (47 prisotnih.)</p>
                  <p>Kdo je za? (34 poslancev.) Je kdo proti? (8 poslancev.)</p>
                  <p>Ugotavljam, da je novi 1.a člen sprejet.</p>
                  <p>Torej prehajamo k 3. členu. K 3. členu je vloženo lepo število amandmajev.</p>
                  <p>Prvi se glasi: v 4. točki drugega odstavka 17.a člena se črtata besedi "razmnoževanje oziroma". Predlagatelja sta gospod Peršak in gospa Simšičeva. Matično delovno telo podpira.</p>
                  <p>Drugi amandma se glasi: v 3. členu se besedilo tretjega odstavka 17.a člena nadomesti z naslednjim besedilom: "Če izvajalec storitev ali prodajalec izdelka odobri organizatorju volilne kampanje popust ali oprostitev plačila, se kot strošek volilne kampanje upošteva znesek, ki ga izvajalec storitve oziroma prodajalec izračunava za isto ali podobno storitev oziroma stvar drugim naročnikom oziroma kupcem. Izvajalec storitve oziroma prodajalec mora v primeru iz prejšnjega odstavka na računu, ki ga izpostavi organizatorju volilne kampanje, navesti višino popusta oziroma navedbo, da pristaja na oprostitev plačila." Predlagatelj je skupina s prvopodpisanim gospodom Tonetom Anderličem.</p>
                  <p>Potem imamo naslednji, tretji amandma. V novem 17.a členu se za tretjim odstavkom vstavi novi četrti odstavek, ki se glasi: "Določilo prejšnjega odstavka ne veljajo za storitve, ki jih izvaja fizična oseba brezplačno in se zato ne izstavlja računov. Sedanji četrti in peti odstavek postaneta peti in šesti". Predlagatelj je gospod Marijan Poljšak.</p>
                  <p>Četrti amandma se glasi: besedilo petega odstavka 17.a člena se spremeni, tako da se glasi: "Dopustna višina stroškov iz prejšnjega odstavka se izračuna tako, da se število volilnih opravičencev v vseh občinah, v kateri skupni organizator organizira volilno kampanjo, pomnoži z zneskom iz 20. člena tega zakona". Predlagatelja sta gospod Tone Peršak in Danica Simšič. Matično delovno telo podpira. Dajem v razpravo amandmaje k 3. členu in 3. člen. Želi kdo besedo? Gospod Poljšak se je javil k besedi.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Prepričan sem, da je gospod Peršak stvari natančno premislil, ker je predlagal. Kaj pa je on predlagal? Če en zakon postavljaš, postavljaš zakon zato, da se zakon izvaja kolikor toliko, recimo skoraj dosledno, ker noben zakon se ne izvaja dosledno. In če dosledno vzameš, potem kaj to pomeni, kar tukaj piše v 3. členu za novi 17.a člen? Torej kaj so stroški volilne kampanje, recimo so stroški tiskanja in razobešanja plakatov. Stroški razobešanja plakatov. Ti kot stranka lahko stroške razobešanja plakatov poravnaš z denarjem. Vem, da je stranka, recimo v Ajdovščini, enega človeka, ki je razobešal plakate ali pa takega, ki je delil letake, so plačali 100 mark in to je bila, recimo, Liberalna demokracija oziroma LDS je bil, drugače se je imenovalo, mogoče tudi Demokratska stranka ima denar in tako plačuje. Ker računam, da je gospod Peršak izhajal iz sebe, se sprašujem oziroma ga vprašujem, ali nima, recimo, kot Demokratska stranka kot majhna stranka ima malo denarja ali manj denarja, recimo ima verjetno prostovoljce. Sedaj, naslednji odstavek, se pravi ta je drugi, tretji torej: če izvajalec storitve, se pravi tisti, ki bo delil letake tisti, ki bo razobešal plakate, izvajalec storitve odobri organizatorju volilne kampanje popust ali oprostitev plačila, se pravi, da je prostovoljec, kaj bo potem moral? Potem bodo morali vsi prostovoljci, ki jih je na stotine in so slučajni, se slučajno pojavijo, papirje izstavljati. Ja, sedaj že vidim, da Peršak miglja z glavo, saj dostikrat miglja z glavo, ampak kako si to stvar zamišlja. Ne. Jaz se tudi lahko naredim neumnega, kaj me to briga, moji bodo tako in tako delali prostovoljno, pa nobenega papirja ne bomo dajali. Ja, to miga sedaj Zupanc, ker oni pa plačujejo po 100 mark. Oni so polni denarja pa sem prepričan, da marsikje LDS je in bo še vedno na črno plačeval. Pa zaradi tega ga ne bo nihče preganjal, razen če bo imel časa, če se mu bo ljubilo. Lahko se pa zgodi, da ena večja stranka nagaja majhni stranki, da jo zaslišuje; v teh treh vaseh ste pa razdelili letake. Kdo jih je razdelil, kje imaš račun? Kje imaš papir, da tisti, ki je delil, en človek je delil to prostovoljno, recimo, da bo to izgledalo kot račun, bo zraven treba napisati še, pristajam in se oproščam, da stranka mi ne plača tega in tako naprej. To se popolnoma, gospod Peršak, ne vem na kateri strani ste. Ene stranke bodo naredile predvolilno kampanjo tudi z recimo, da ne pretiravam, da rečem z 2 milijoni tolarji, recimo s 5 milijoni tolarjev. Mogoče boste vi naredili s 50, drugi pravijo uradno je 450 meja, eni bodo, celo bo šlo milijarde tolarjev v njihovo predvolilno kampanjo. Za tiste ni problem. Sprašujem vas tudi, kakšna je sankcija za to. Sicer sankcijo za neizvajanje 17.a člena zadaj nisem opazil, ampak kakšna je pa sankcija, če ti ne predložiš računa. Verjetno je nekje zadaj sankcija, vi ste študirali ta zakon in ga popravljate sedaj. Samo vprašanje je, za kakšen namen in za kakšne interese? Tudi ena sankcija je, recimo zadaj kjer so sankcije, saj se bom kasneje oglasil, ampak, če primerjam s tistim, če ena stranka, ki ima 450 milijonov uradno na razpolago denarja, ampak ima nekaj milijard, tista pa, ki nima nič, bo plačala eno kazen milijon in pol. Kaj pa stranka, ki ima 3 milijone ali 4 ali 5 milijonov proračun za volitve in še prostovoljno delo zraven, recimo, kako bo tista plačal en milijon in pol kazni. In to so taka nesorazmerja, to, cel zakon, bom na koncu povedal, je upirjen proti majhnim strankam. Delati jim težave, pa jih onemogočati, razen, če, kjer ni tožnika ni sodnika, ampak čemu je to napisano, komu je to napisano? Ali je napisano, da se bo delno izvajalo, da bodo eni izrabljali, tisti, ki so močnejši, bodo izrabljali zakon. Majhen nima časa, ali bo ena majhna stranka kontrolirala veliko, če ni nič videla, je ne bo, ker nima časa. Zato sem dal amandma, ki upam, da je dovolj dobro formuliran, če ni, naj kakšen to popravi v tretji obravnavi. "Določilo prejšnjega odstavka ne velja za storitve, ki jih izvaja fizična oseba - to je prostovoljec, brezplačno - in se za to ne izstavlja računov." Ali bodo še tisti morali izstavljati račune?</p>
                  <p>Naj dam še eno pripombo, ampak nisem je napisal. Kaj pa vaška skupnost, ali pa tiste šole? Saj bodo vsi morali imeti papirje. Osnovna šola bo dala vsem strankam na razpolago v eni vasi neko dvorano, da bodo imeli tam, pa jim bo morala samo še papirje izstavljati, samo delati bomo morali. Potem so še krajevne skupnosti. Boš prišel h predsedniku krajevne skupnosti, še papir bo moral dati, račun, spodaj še izjavo, da ne zahteva nič denarja.  To je zakomplicirano za majhne stranke. Zato prosim, vsaj ta amandma, ki sem ga dal, če bi ga sprejeli, lahko pa gospod Peršak kaj kontra obrazloži, me bo mogoče kaj prepričal, ali me pa ne bo. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Besedo dajem gospodu Peršaku.</p>
               </sp>
               <sp>
                  <speaker>ANTON PERŠAK:</speaker>
                  <p>Zdaj, če kaj pomaga, bi gospodu Poljšaku zagotovil, da sem še vedno prepričan, da je ta zakon prej v korist tako imenovanim majhnim strankam, kot pa v škodo, v primerjavi z njihovimi možnostmi glede na velike in premožnejše stranke.</p>
                  <p>Kar zadeva vprašanje, ki ga je postavil. Če je stranka organizator volilne kampanje in njeni aktivisti delajo določene stvari znotraj te volilne kampanje zastonj, je to razumljivo, da je to dejavnost, ki jo dela organizator volilne kampanje sam. Če ima s tem stroške, jih ima, če jih nima, jih nima.</p>
                  <p>Kdo so izvajalci volilne kampanje? V tem smislu, kot je v tem členu opredeljeno, je opredeljeno na drugem mestu v zakonu, tudi odgovornost organizatorja volilne kampanje za te izvajalce oziroma za njihova dejanja je opredeljena na drugem mestu v zakonu. Izvajalci, ki izvajajo določene storitve, pa tako naprej, za organizatorje volilne kampanje so mišljena podjetja in tako naprej. Tu lahko tudi komunalna podjetja, ki plakatirajo ali kakšni drugi.</p>
                  <p>Kar zadeva amandma, je, mislim, če boste dobro premislil, boste videli, da je ta amandma nevarnejši od tega, kar vi očitate zakonu. Te stranke, ki jim očitate, da imajo veliko denarja, bodo lahko z vrsto fizičnih oseb po Sloveniji sklenile dogovor, da jih bodo plačale za njihove usluge, z dogovorom, da bodo te osebe izjavile, da delajo brezplačno za tega organizatorja in jim ne bo treba prikazati stroškov, ker eno je to, če jim dela znan strankarski aktivist, ki je član organizatorja volilne kampanje te stranke, se pravi te stranke, drugo je to, če dela nek iks obrtnik ali pa celo ne kmet, karkoli že teden dni navidez zastonj za neko stranko in potem reče, da je delal zastonj, ni treba nič prikazati. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo razpravljati? Imamo še dva prijavljena. Ob 14. uri bo besedo dobil gospod Poljšak in za njim gospod Kopše.</p>
               </sp>
               <stage>(Seja je bila prekinjena ob 13.01 uri in se je nadaljevala ob 14.18 uri.)</stage>
               <sp>
                  <speaker>PODPREDSEDNIK DR. LEV KREFT:</speaker>
                  <p>Spoštovane kolegice poslanke, spoštovani kolegi poslanci, gospe in gospodje! Nadaljujemo z delom. Novih obvestil o odsotnosti v popoldanskem delu nimam. Prosim torej, da najprej ugotovimo prisotnost v dvorani. Ugotavljamo prisotnost v dvorani! Še vedno ugotavljamo prisotnost v dvorani, še ni prepozno. Ugotavljamo prisotnost v dvorani! V dvorani je 51 poslank in poslancev. Državni zbor je sklepčen in lahko odloča. Delo bomo nadaljevali z izredno sejo, na kateri smo prekinili glasovanje pri drugi obravnavi predloga zakona o spremembah in dopolnitvah zakona o volilni kampanji. Ostali smo pri 3. členu, pri razpravi, h kateri sta od prej prijavljena še gospoda Marijan Poljšak in gospod Jožef Kopše. Besedo ima gospod Marijan Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>V polemiki mi je gospod Peršak povedal pod 1. točko, poudaril recimo, češ da je samo po sebi umevno, da aktivisti iz stranke ne spadajo v take izvajalce, ki se naj bi jih tikala dikcija novega 17.a člena, ki ga on predlaga, oziroma to je 3. člen njegovega predlaganega zakona. Šel sem potem pogledati zakon o volitvah v zakonu o volilni kampanji (temeljni) nisem videl ničesar takega, da bi se lahko strinjal z gospodom Peršakom, da je to nekako samo po sebi umevno. Kolegi, res želim zbuditi zanimanje za to razpravo, saj mogoče se tiče tudi koga drugega in ne samo interesov malih strank, mogoče tudi interesov velikih strank. Pod dva je ta zadeva. Vprašal sem gospoda Peršaka, kakšna je pa sankcija potem? Poglejte, recimo, če je tukaj 17. člen, nekaj predpisuje, recimo, da krši ena mala stranka, potem zame je že težava to, če me neka velika stranka prijavi in imam težave, je že to grožnja. Vprašal sem ga tudi, kakšna je sankcija za neizvrševanje 17. člena, ker namreč en zakon na koncu koncev je ponudba. Zdaj to predpisujem, ampak če ti tega ne izvršuješ, potem je sankcija taka, recimo milijon in pol, to sem prej govoril, to je sankcija za neizvrševanje novega 18.b člena oziroma ne 18.b, ampak bomo prišli do tistega centralnega člena, kakor je. Zdaj, sem pa vprašal prej, kakšna je sankcija, če tega ne izvršuješ, če ni nobene sankcije, potem je krasno. Naj bo en predpis, mi se ga ne bomo držali, veliki se ga tako ali tako ne bodo držali. Potem je hotel mene gospod Peršak prepričati, češ da ta zakon je bolj za male stranke kot za velike. Ampak razumem, da zakon je postavljen in ga velike stranke lahko izkoriščajo za napad na male stranke in zato mene ne briga, kako je zakon napisan, ker vem, da ga bo velika stranka tako ali drugače izkoristila in kako izkoristiš zakon, je odvisno od tega, če plačaš advokata, da vloži vlogo pri tožilcu. To vemo, za to je vse potreben denar. Mala stranka se pa brani s tem, da ima določila, mene briga tisto veliko določilo, ki ga lahko uporabi velika stranka. Jaz ne morem, jaz nimam denarja, da bom plačal advokata, da bo sestavil tožbo, jo dal tožilcu in tako naprej. Tega ne bom delal. Potrebujem stavek, ki mene brani, ampak vsako stvar se lahko izkorišča. Se pravi, v zakonu mali ljudje ali mala stranka ali kdorkoli, ki je šibkejši, rabi določila v zakonu, s katerimi se brani. Tisti primer, ki ga je meni povedal gospod Peršak, da potem, če bo to moj amandma sprejet, za katerega razumem, da se s tem branim pred tem, da me ne bo kdo obtožil, češ da moj aktivist je izvajalec in zato mora izstavljati nek račun, se skušam braniti s tem, je potem to malverzacija za veliko stranko recimo, katerokoli veliko, recimo LDS, ampak mene ne prepriča, ker vem, da oni bodo delali manipulacije tako ali drugače. Nimam časa, da bi njih kontroliral. Kdo jih bo pa kontroliral, da ne bodo delali malverzacij? Kje je garancija za to, da bo nekdo kontroliral velike stranke? To je lari fari, kar je tukaj notri napisano. Kdo jih bo kontroliral? Enkrat bomo prišli do tega glavnega, kar je, da je treba dati poročilo 11 dni ali pa 15 dni, saj ne vem natančno, nisem natančno študiral oziroma bom še pogledal natančno pred volilno kampanjo, je ponujeno. Ja, da daj poročilo. Kdo bo dal? Jaz ga bom moral dati ali pa boš dal milijon in pol tolarjev. Kaj je to milijon in pol tolarjev dati veliki stranki? To je isto kakor kravarska ponudba veliki stranki, po kakšni ceni lahko krši zakon. Ja, mi ga pa ne moremo, ker nimamo denarja, da bi to plačali, če bi kršili. Zato mene ne briga, kako lahko izkoristi velika stranka stvari, ki jih bo tako ali tako izkoristila. Če ne bo po eni liniji, bo pa po drugi liniji. Skušam ščititi interese male stranke. Če bi pa ena mala stranka, ki res ima malo denarja - ne, gospod Peršak kaže, da ga ima - verjetno on ima tudi dovolj denarja za to, da se bo branil z milijoni, da bo vplačal tiste, ki si jih je predpisal, sam sebi mogoče tudi, ker verjetno, ne vem, jaz kar izzivam, ne rečem, vaša stranka, kakor kaže po mojem sedanjem opazovanju, bo imela 50 milijonov tolarjev. Potem bo lahko plačala tudi nekaj milijonov kazni in bo kršila. Ampak bo to pa veljalo za vašo konkurenco. Druge male stranke, ki pa nimajo 50 milijonov, ki imajo 3, 4, 5, 6, ne vem koliko milijonov, ampak ena stranka, ki nima nobenega, ki nima za seboj nobenih ne bogatih ne udbomafije, da uporabim besedo, ki že dolgo ni bila izrečena v tem zboru, potem tista stranka pa ne more v ta sistem, ne paše sem noter, se ne more boriti. Verjetno gospod Peršak ima 50 milijonov dolarjev in lahko predpiše zakon s katerim bo, bi rekel, povzročil težave dobro zaradi mene lahko sprejmete tak kot hočete zakon, mi se bomo tudi v vsakih pogojih naprej borili. Ampak pogoji, ki nam jih ustvarjate, so pogoji proti malim strankam, ki imajo malo denarja. In še zmerom vztrajam pri mojem amandmaju in mislim, da je ta dober. Sedaj pa veliki, če hočete nakloniti, naklonite malim, da bomo zaščiteni, če ne, pa povejte, naj pa gospod Peršak pove, v katerem členu je eksplicitno navedeno, da bi rekel aktivisti stranke niso izvajalci, če lepijo plakate, pa bi lahko tudi kandidati lepili sami zase plakate, pa bo tudi napisal strošek stranki pa potem, da ne zahteva od nje nobenega plačila, ne vem kaj.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Kopše. Izvolite.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospe in gospodje! Gospod podpredsednik! Gospod podpredsednik, posebej vam želim vse dobro v nadaljevanju vodenja Državnega zbora. Upam, da ste se dobro spočili. Rad bi pa zagovarjal amandma kolege Poljška. Kolega Poljšak je govoril o malih strankah in o revnih strankah, ampak obstajajo tudi velike stranke z velikim številom članov, ki nimajo denarja, nimajo podpore, nimajo finančne podpore predvsem zaradi tega, ker niso uspele v sedanjem mandatu, ki je bil odločilen za nekatere kapitalne transakcije, pridobiti denarja, ker niso bile ne vladna stranka ali pa ne pri koritu, kot po domače rečemo. In tudi ne bi mogle transformirati tega denarja. In za te stranke velja pa še eno drugo, po mojem, pravilo in tak amandma kot ga je gospod Poljšak izpisal, pride prav, ker lahko aktivira prvič svoje množično članstvo, ker se to članstvo indificira pri delu pri tem tekočem delu pri pisanju, izpisovanju parol, raznašanja volilne propagande in tako dalje in s tem se aktivira članstvo, ki se tudi pojavlja vsepovsod in s tem tudi deluje. In menim, da je ta amandma več kot upravičen. O preprečitvi, o namenu gospoda Peršaka, upam, da s čistim in dobrim namenom s spremembo tega zakona imam pa svoje mišljenje. Zakon tak kot napisan je, in kot vsi zakoni v Sloveniji na žalost vemo, kakšno usodo doživljajo, da se najdejo takoj luknje. Luknje najdejo močni in tisti vplivni, tu ni rečeno, da so veliki. To so lahko tudi ozke grupe, ki imajo ogromen vpliv na finančne potenciala, ki lobirajo v tem Državnem zboru, kar bi se dalo pokazati in dokazati, če bi to lahko zmogli in če bi v tem našem pravnem sistemu, ki je presneto razmajan, tudi lahko uspelo. Te grupacije bodo obšle tak ali drugačen zakon, zato dajemo vsaj tistim možnost s tem amandmajem, da bodo lahko aktivirali svoje članstvo in svoje simpatizerje, da bodo lahko delovali in da bodo na nek način omogočili ali pa vsaj poskušali omogočiti ljudem, volivcem eno drugačno opcijo v tem Državnem zboru. Če smo se že skoraj dokončno odrekli v tem predvolilnem obdobju in pred tem mandatu večinskemu volilnemu sistemu, ki bi garantiral drugačno izvolitev tega Državnega zbora, potem poskušajmo vsaj v resnici omogočiti tistim, ki bi eventualno poskušali spremeniti delo tega Državnega zbora, delo Vlade in funkcioniranje države, s tem da bodo lahko nastopali na volitvah. To niso zgolj male stranke, kot pravi kolega Poljšak, to so tudi nekatere velike stranke z velikim številom članov, ki pa so na žalost finančno šibke. Ker to članstvo obsega običajno tiste sloje, ki so najbolj hendikepirani v Sloveniji, to so delavci, brezposelni in tisti, ki so občutili vso to težo tako imenovane transformacije in tranzicije in tisti ljudje bodo imeli interes, da bodo lahko delovali s to stranko. Bojimo pa se, da bo nekje slučajno s te tako imenovane kapitalno močne stranke, ne govorim o velikih, ampak o kapitalno močnih strankah, te bodo našle druge luknje in druge načine, da se bodo izognile temu.</p>
                  <p>Zato bi rad rekel, da o tem amandmaju, ki ga je dal gospod Poljšak k 3. členu in ki se nanaša na novi 17.a člen zakona, da ga podprete in da razmislite o tem in tudi pokažete, da boste resnično dovolili neko konkurenco na volitvah, ne pa da boste z denarjem kupili vso Slovenijo kot do sedaj. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Tone Peršak. Izvolite. Gospod Žaro Pregelj, ste se vi tudi javili?</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovane poslanke in poslanci! Nobenemu ne zamerim, ker je to del parlamentarne prakse, natolcevanje o tem, kakšna je kakšna stranka, niti ne zamerim ugibanju, koliko ima kakšna stranka denarja. Zamerim pa to, če kdo ne prebere zakona in potem dela velike govore iz tega.</p>
                  <p>V 2. členu osnovnega zakona piše kdo je lahko organizator volilne kampanje in kdo je izvajalec. Izvajalec je nekdo, ki ga ta organizator pooblasti za nekatera dejanja, ki pa ni član ali pa sam organizator. Če je politična stranka, gospod Kopše, ta replika ne leti na vas, lahko pa odgovarjate. Če je organizator volilne kampanje politična stranka ali skupina predlagateljev neke liste ali neka skupina državljanov, ki je nekega kandidata predlagala, je to, kako si ona znotraj tega organizira delo, stvar tega organizatorja. Tiste stroške, ki jih ima, za kar najema druge izvajalce, mora prikazati. 17.a člen se nanaša na izvajalce, ki niso organizatorji volilne kampanje ali člani volilne kampanje, ker se nanaša na 2. osnovni člen, ki govori o tem, kdo so izvajalci oziroma kdo je organizator volilne kampanje.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Žaro Pregelj, za njim bo na vrsti Jožef Kopše.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Ne bom nadaljeval te razprave, ki se je sedaj razvila, ker menim, da ni bistvo problema v tem. Problem je v čisto neki drugi relaciji. Poglejte, tukaj imamo opravka z nekom, ki opravlja določene storitve oziroma izdaja račune za svoje izdelke naročnikom, to je organizatorjem volilne kampanje. V tretjem odstavku predlaganega 3.člena kakor tudi v amandmajih je ta del, ki želi urediti, da v primeru, ko bo posamezen prodajalec določenih izdelkov organizatorjem volilne propagande dal popust ali celo ga oprostil plačila, ni dovolj jasno opredeljeno, kako bo to prikazano. Osebno menim, da je tukaj storjena napaka, ker se govori o strošku volilne kampanje. Če nekdo nečesa ne plača in da je za to oproščen, to ni strošek; to je potem s strani tistega prodajalca v bistvu donacija in jo je treba šteti na prihodkovni strani računa za volilno kampanjo, ne pa na stroškovni. Mislim, da je tukaj v tretjem odstavku novega 17.a člena ta zadeva nekoliko nejasno zapisana in enako nejasno je potem tudi v amandmaju skupine poslancev, ki več ali manj povzemajo predlagane rešitve predlagateljev zakona s tem, da opravijo neko malenkostno spremembo.</p>
                  <p>Predlagal bi, da zato sekretariat mogoče poskuša predlagati boljšo dikcijo, ki bo veliko bolj nedvoumna in jasna, kajti taka, kot je sedaj, se ne ve natančno, ali je namenjena organizatorju volilne kampanje, da bo pravilno prikazal to donacijo, čeprav se tu govori samo o strošku, ali je bolj pomembno to, da se določen prodajalec ali izvajalec storitev ne bo na ta način okoriščal in v bistvu svoje izdelke in svoje storitve izmaknil davčnemu nadzoru, da ne bo plačal ustreznega davka oziroma prikazal to kot svoj dohodek in bil potem na podlagi dobička tudi ustrezno obdavčen. Osebno menim, da je problem v tem, ne pa v tem, kako bo velika stranka majhni stranki nagajala, kajti dejansko zakon ne govori o velikih in ne o majhnih strankah, ampak o organizatorjih volilne kampanje. Hvala lepa.</p>
               </sp>   
               <sp>   
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod Kopše je odstopil od besede. Želi še kdo besedo? Prosim, izvolite, gospod Marijan Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Gospod Peršak me želi prepričati, da ko je izvajalec aktivist ali član stranke ali simpatizer ali kdorkoli, potem to ni isto kot, če je izvajalec nekdo, ki je najet. Pogledal sem zakon o volilni kampanji, ampak so stvari vseeno tako nejasne, ker če vzameš vsako stvar tako natančno kot tukaj piše, potem tukaj piše, recimo, stroški volilne kampanje so naslednji, recimo, stroški tiskanja in razobešanja plakatov. Ali se tukaj deli: ali jih izobeša član stranke, ali jih najeta oseba. To se ne deli in potem se naslednji odstavek nanaša na to - ni razlike. Ni postavljena razlika, ali to dela aktivist ali član stranke prostovoljno in zato sem dal amandma. To ni samo po sebi umevno in iz dikcije 2. člena osnovnega zakona o volilni kampanji se tudi ne da sklepati na to, razen če spet delaš neke ekstra plače, ki pa jih tu ne poznam, ker nisem pravnik. Ampak stvar ni jasna. Stvar ni jasna, če aktivist stranke ali član stranke ali kandidat, če karkoli dela, eno stvar, je ravno tako storitev. To pa ni storitev potem. Ne moreš tako reči. Potem pa moraš deliti storitve. Stroški volilne kampanje torej so. Prvi, ki jih dela je tisti, ki jih dela zastonj, se pravi člani stranke, drugi so pa tisti, ki dela zastonj, se pravi člani stranke, drugi so pa tisti, ki so najeti in so zunanji. Bi moralo biti notri v predlogu vašega zakona razdeljeno to področje.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod Miran Potrč ima besedo. Izvolite.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Še enkrat dajem opozorilo, ki sem ga dal že v prejšnji razpravi, da nič ne bo tako precizno, da bi različno ne brali. Ampak v zvezi s to razpravo, sem šel tudi h kolegu Peršaku in poskušal stvari pojasniti glede na njegove razprave. Moram reči, da je za mene v tem tekstu 3. člena izvajalec storitve pač vsak, ki kakršnokoli storitev naredi za organizatorja volilne kampanje neposredno, ali za tistega, ki je od organizatorja volilne kampanje pooblaščen, da za njega kompletno kampanjo ali pa del kampanje vodi. In tu so pravne osebe, lahko pa tudi fizične osebe, lahko, in mislim da, vsaj na hitro ob še kakšni nejasnosti, ki bo v zakonu, predlog, ki ga daje gospod Poljšak ni takšen, da bi ga bilo mogoče kar tako odpraviti, pa reči, da je brez smisla. Mislim, da ni brez smisla in osebno ga podpiram, moram reči tudi iz razloga, ker prav gotovo se bomo nekatere stranke v veliki meri posluževale tudi volonterskega dela in meni ta moment iz zakona reči, da to volontersko delo v okviru organizatorja volilne kampanje ne pride v poštev in da je možno, to v zakonu nikjer ne piše. Vsako dejanje, ki je tam našteto in pravi: tiskanje, razmnoževanje, pisanje, pošiljanje, lepljenje znamk in tako naprej poenostavljam, ampak tako približno vsaj piše, je strošek volilne kampanje. Ne veste, lahko nekdo vpraša, pa reče, pokaži mi in daj mi ga evidentiraj. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Tone Peršak. Izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Mogoče je brati zakon tako ali drugače, ampak poglejte, organizator volilne kampanje je stranka, recimo, in člani stranke, recimo člani tega organizatorja so znotraj organizatorja. V tem členu, 17. členu pa piše: "Če izvajalec storitve ali prodajalec izdelka odobri organizatorju",  se pravi nekdo odobri nekomu drugemu, ne nekdo, ki to je - malo zdaj filozofiram - ne nekdo, ki je del nekega subjekta, ampak nek drugi subjekt temu prvemu nekaj odobri. Jaz, da se razumemo, nimam nič proti, da se sprejme amandma gospoda Poljšaka. Opozarjam pa na to, na kar sem opozoril prej. Tu gre za fizične osebe, ki po moji logiki niso aktivisti stranke, ki je organizator kampanje, ampak so lahko neke druge fizične osebe in prišlo bo, bojim se, do vrste tega, kar sem rekel prej, da bodo te osebe dajale izjave, da delajo to zastonj, v resnici bo pa šlo za plačilo, ki bo pač na tak ali drugačen način izvedeno in se ne bo prikazalo med stroški kampanje. Tega se bojim, kajti fizična oseba, ki ni, recimo, aktivist stranke in sprejme naročilo, da bo poplakatirala, recimo, 200 plakatnih mest, je vprašanje. Zato ne vem, razumem, da je član stranke aktivist, ki je član tega organizatorja, je znotraj tega, če je stranka organizator v volilni kampanji.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod Potrč. Izvolite.</p>
               </sp>
               <sp>
                  <speaker>MIRAN POTRČ:</speaker>
                  <p>Kolega Tone Peršak! Saj priznavam svojo sitnobo, pa ne mi zameriti, če rečem, da sva oba malo sitna. Mislim, vsak na nek način zagovarja, ampak ta tvoj argument sedaj, poglej, ta tvoj argument bi se, da rečem, z nasprotne strani tolmačil pa tako, da če bo dal izjavo član stranke, in če bo Računsko sodišče preverilo, da je tisti član stranke vpisan v evidenco, da izpolnjuje vse obveznosti, ki jih stranka zahteva, da je član, skratka da plačuje tudi članarino in podobno, potem to ne bo strošek in ga boš lahko opravičil, v nasprotnem primeru pa ne. Bodimo realni, tudi to ni res in tudi na ta način se to ne da tolmačiti. Poleg tega pa vemo vsi, da v volilni kampanji in vsaka od strank ima člane in ima simpatizerje in včasih bodo simpatizerji lahko delali na enak način volilno kampanjo, mislim kampanjo, pomagali pri določenih opravilih kot člani. Mi, recimo, v Združeni listi imamo mladi forum, mladince, ki niso nujno, ja, ki niso nujno tudi člani stranke, ampak je mladi forum v okviru Združene liste. Lahko bodo opravljali določene aktivnosti, pa bo nekdo prišel iz tolmačenja te razlage in razprave, pa bo rekel, ja, ampak on pa to ni delal zastonj, ampak ste mu plačali zato, ker formalno ni član stranke, ampak je član mladega foruma za katerega nimamo pogoja, da mora biti hkrati tudi član stranke. Mislim, da bi bilo najboljše to Poljšakovo sprejeti, pa ne razpravljati na veliko, kaj to pomeni ali ne pomeni. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in prehajamo h glasovanju. Smo pri 3. členu.</p>
                  <p>Na glasovanje dajem amandma pod točko ena v pregledu, na drugi strani spodaj. Predlagal ga je gospod Tone Peršak in gospa Danica Simšič. Matično delovno telo podpira. Ugotovimo sklepčnost! (46 prisotnih.)</p>
                  <p>Kdo je za? (28 poslancev.) Je kdo proti? (5 poslancev.)</p>
                  <p>Ugotavljam, da smo ta amandma sprejeli.</p>
                  <p>In dajem na glasovanje amandma pod točko dva, ki ga je predložila skupina poslancev s prvopodpisanim gospodom Tonetom Anderličem.</p>
                  <p>Ugotovimo sklepčnost! (46 prisotnih.)</p>
                  <p>Kdo je za? (29 poslancev.) Je kdo proti? (3 poslanci.)</p>
                  <p>Ugotavljam, da smo ta amandma sprejeli.</p>
                  <p>Na glasovanje dajem amandma pod točko 3., ki ga je vložil gospod Marijan Poljšak. Ugotovimo sklepčnost! (49 prisotnih.)</p>
                  <p>Kdo je za? (35 poslancev.) Je kdo proti? (Nihče.)</p>
                  <p>Ugotavljam, da smo ta amandma sprejeli.</p>
                  <p>Na glasovanje dajem amandma pod točko 4, ki sta ga vložila gospod Tone Peršak in gospa Danica Simšič. Matično delovno telo ga podpira. Ugotovimo sklepčnost! (45 prisotnih.) Ugotovimo sklepčnost! (51 prisotnih.)</p>
                  <p>Kdo je za? (28 poslancev.) Je kdo proti? (3 poslanci.)</p>
                  <p>Ugotavljam, da smo ta amandma sprejeli. S tem smo izčrpali amandmaje pri tem členu.</p>
                  <p>Na glasovanje dajem 3. člen v celoti. Ugotovimo sklepčnost! (47 prisotnih.)</p>
                  <p>Kdo je za? (30 poslancev.) Je kdo proti? (2 poslanca.)</p>
                  <p>Ugotavljam, da smo ta člen sprejeli.</p>
                  <p>V obravnavo dajem amandma k 3.a členu. Četrti odstavek se spremeni, tako da se glasi: "V primeru prekoračitve zakonsko omejenega skupnega proračuna stranke za volilno kampanjo, ki znaša ob ustrezni stopnji revalorizacije največ 30 tolarjev na upravičenca, je organizator volilne kampanje dolžan predložiti kopijo poročila iz prvega odstavka vsem večjim javnim medijem ter osrednjim dnevnikom v Republiki Sloveniji." Predlagatelj je gospod Andrej Lenarčič, matično delovno telo ne podpira. Želi kdo besedo o tem amandmaju?</p>
                  <p>Ugotavljam, da ne in dajem amandma na glasovanje. Ugotovimo sklepčnost! (43 prisotnih.) Ugotovimo sklepčnost! (44 prisotnih.) Ugotovimo sklepčnost! (49 prisotnih.)</p>
                  <p>Kdo je za? (5 poslancev.) Je kdo proti? (19 poslancev.)</p>
                  <p>Ugotavljam, da amandma ni bil sprejet.</p>
                  <p>Dajem v obravnavo 4. člen in amandmaje, ki jih imate v pregledu, pet jih je, ter amandmaje k temu členu, ki jih je vložil gospod Miran Potrč in so v posebnem gradivu. Teh amandmajev je pet. O njih bomo po vrsti glasovali med 4. in 5. amandmajem, ki jih imate v pregledu, ker se vsi nanašajo na ta del 4. člena.</p>
                  <p>Želi kdo besedo? Gospod Lap, izvolite.</p>
               </sp>
               <sp>
                  <speaker>SAŠO LAP:</speaker>
                  <p>Hvala za besedo. Spoštovani! Imel bi tukaj samo eno vprašanje, pa naj bi to pojasnil ali predlagatelj ali pa naša strokovna služba. Gre za drugi predlog k 4. členu, kjer je napisano "da organizator volilne kampanje oziroma organizator iz 2.a člena mora najkasneje v 8 dneh po prejemu obvestila Agencije Republike Slovenije za plačilni promet, nadziranje in informiranje... in tako naprej", torej gre za agencijo, sprašujem oziroma naj se to pojasni. Kot vemo, je šla ta Agencija za plačilni promet, nadziranje in informiranje na dva dela, torej na Agencijo za plačilni promet in na Agencijo za revidiranje podjetij. Sedaj sprašujem, ali je mogoče, da je spet iz teh dveh nastala ena ali pa je samo tukaj narobe. Naj se to popravi, naj bo to v skladu z agencijami, ki obstojajo, ne pa z nekimi neobstoječimi, v kolikor ni ponovno agencija taka kot je bila. To naj ali predlagatelj ali strokovna služba pojasni. Tako kot je, to ne more biti napisano.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod Miran Potrč ima besedo.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. 4. člen ima precej amandmajev. O njem smo, ali pa o nekaterih vidikih tega člena smo razpravljali tudi že ob prvi obravnavi in del stališč so predlagatelji tudi v drugi obravnavi upoštevali. Mislim, da je nekaj teh členov izrazito takšnih, da bom tudi sam uporabil ta izraz, imajo dober namen. V to ne dvomim. Bojim se pa, da so realni. Pričakovati in predvidevati, da bo Računsko sodišče lahko in moglo v času med enajstimi dnevi pred volitvami dvakrat opraviti temeljito preverko, vse dopise pošiljati dvajsetim ali petindvajsetim strankam, ki bodo sodelovale na volitvah, preveriti, ali so podatki, ki so jih te stranke dale, korektni in v skladu z zakonom ali ne, ob tem zagotavljati še sredstvom javnega obveščanja, ki so napisani, vse potrebne podatke zagotavljati, javna obvestila, kar lepih seznamov, ki bodo, bojim se, da ob želji, da financiranje strank, tudi kar zadeva volilno kampanjo, postane v večji meri javno, kar podpiram, gremo tukaj v podrobnosti, ki so po mojem prepričanju daleč od realnosti. Menim, da pretirano reševanje tega vprašanja, pa nočem nikomur to zlonamerno pripisovati, ampak zaradi lepe vesti, zaradi dopadanja volivcem, zaradi čistunstva in podobno, mislim, da je slabo. Če sprejmemo tekst takšen kot je sedaj predlagan, bomo sprejeli nerealne rešitve. Rad bi vedel, ali je kdorkoli od predlagateljev opravil kakršenkoli razgovor z Računskim sodiščem, če in na kak način je pripravljeno, sposobno, dolžno formalno bi bilo, če tako piše v zakonu, ker je to specialni zakon, ki mu neko nalogo nalaga, vse to, kar tukaj piše, storiti.</p>
                  <p>V zvezi s tem je nekaj možnosti. Najradikalnejša, pa ne mislim v slabem smislu, je možnost oziroma predlog, ki ga daje skupina s prvopodpisanim Tonetom Anderličem. Kolikor razumem, ta skupina pač pravi, da se Računsko sodišče v to kompletno akcijo ne vključuje, ampak da je treba posebno poročilo pripraviti tudi za Državni zbor pred dokončanjem oziroma pred volitvami zato, da bi potem bila lažja kontrola Državnega zbora v zvezi s porabljenimi sredstvi. V osnovi bi tudi to varianto sprejel in mislim, da bi bila na nek način tudi najbolj čista. Če pa bodo veliki ugovori, kako želimo skrivati denar, kako nekdo hoče goljufati državljane in podobno, smo mi v poslanski skupini pripravili tudi nekaj alternativnih variant, ki so manj radikalne, po našem prepričanju pa kljub temu realnejše. Sedaj, kaj je smisel teh variant? Prvo. Mi menimo, da posebna poročila, ki jih stranke dajejo radiju, televiziji in časopisom, so nesmiselna, nepotrebna, glede na 19. člen zakona, ki pravi, da so vsa ta poročila javna. In če bo katerokoli sredstvo javnega obveščanja želelo, da bo videlo poročilo, ki ga je stranka dala Računskemu sodišču, da ga hoče ono imeti samo od Združene liste ali pa samo od liberalnih demokratov ali pa samo od nacionalne desnice, ga bo zahteval in ga bo uporabljal na način, kakor pač samo mislim, da je prav. Pošiljati ta poročila vsem časopisom, mislim, da je mnogo bolj neproduktivno, kot pa da je to smisel narediti. Poudarjam še enkrat, ob dejstvu, da predlagamo, da ostane v veljavi po našem predlogu člen, ki pravi, da so poročila Računskemu sodišču javna. In ta dostopnost je. Drugo, kar dajem v razmislek je to, ali ima sploh smisel, da Računsko sodišče osem dni ali pa enajst dni prej, pa še enkrat tri dni prej daje neke javne objave. Postavljamo tu vprašaj in mi predlagamo v eni varianti, da se ta del črta. Poročila so dolžni dati, ampak oni da dajejo neke javne objave, da tukaj smisla nima. V alternativi, če bo tudi rekel, nekdo zopet noče te kontrole javnosti in podobno, pa predlagamo, da se ta stvar rahlo poenostavi, pa tudi precizira in reče, da Računsko sodišče osem dni pred volitvami prvič sporoči, kdo je dal sploh tisto prvo poročilo, ampak sporoči javnosti, kako naj se odloči, ne pa da pišemo RTV, večjim televizijam, manjšim radijem, tem časopisom, onim, to za zakon ne gre. Po mojem nesmiselno. In drugič. Če že želite pa še tri dni prej posebno poročilo, kjer pa pove, te in te stranke so bile najbolj malomarne, ker niso nič Računskemu sodišču dale, pisali smo jim in jih opozorili. Če je to potrebno, potem pa vsaj to, ampak mislim, da bi nekaj teh amandmajev bilo v vsakem primeru smotrno sprejeti, ker v nasprotnem primeru bomo imeli člene, pri katerih se bo lahko vsak, ki bo želel, pridušal, mislim pa, da večina, ki tukaj sedi, da jih tudi pišemo zato, da bomo lahko drug drugega obtoževali, ne pa da bi imeli kakršen koli realen pomen. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Gospod Tone Peršak, izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovane poslanke in poslanci! Gospod Potrč je govoril o tem, da je materija kot je sedaj prepisana, komplicirana. Mislim, da je lahko tako reči, čeprav tako zelo ni. Sem pa pripravljen podpreti amandmaje, ki jih predlaga Združena lista, ki do določene mere naredijo ta postopek preprostejši, zlasti v tistem delu, da odpadejo tiste določbe o obveznem,  katerim medijem in tako naprej, ker to je problematično. Kar zadeva pa to dejstvo, da se javnosti sporoči, kdo je dal popolna poročila ali ne, se mi pa zdi vredno ohraniti, ker ima ta določba svoj smisel ravno v tem, da javnost izve, kakšna ta poročila so Zato, če presojate, da je tako, kot je v predlogu zakonu napisano, prezapleteno, gre pa v bistvu za to, da so stranke dolžne dati poročila 11 dni prej, da Računsko sodišče, ko ugotovi, katera poročila niso popolna, jih pozove, ampak to samo na podlagi poročil in da sporoči javnosti o tem, kdo je dal popolna poročila in kdo ni dal. Res pa je, da bi ta sporočila potem v osnovni dikciji bila dvakrat. Najprej o tem, kateri so pravočasno dali in kateri ne, in drugič, kateri tudi po intervenciji niso dali. Kot pravim, če presojate, da bi bilo smiselno še bolj preprosto oziroma enostavno narediti, bi podprl amandmaje, ki jih je razložil gospod Potrč, ki nekoliko olajšajo. Mislim pa, da je prav, da se ta poročila dajo tudi Računskemu sodišču in da doživijo neko javno oceno.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Marijan Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Že v razpravi sem v prejšnjem členu izzival gospoda Peršaka, da bo povedal. Torej to je zdaj bistvo zakona. Javnost naj izve 11 dan pred dnevom glasovanja, kdo daje denar tisti določeni stranki. Ampak potem so pa sankcije zadaj. Sankcije so v novem 9. členu, torej za nov 28.a člen denarna kazen 1 milijon in pol tolarjev. Jaz sem ga tam izzival, ker je tam tehtanje. Ali pa mogoče ni dobro, da poveš, kdo te podpira, potem pa plačaš kazen 1 milijon in pol. Kdor ima ogromno milijonov, lahko to preprosto plača. To določilo v kombinaciji s kaznijo zadaj, določilo, češ da moraš povedati, kdo ti daje denar, s kaznijo, ki je pač toliko velika in če imaš dovolj denarja, plačaš tisto kazen in debata je končana. Prej sem temu rekel kramarija ali mešetarska ponudba. Tako moraš delati. Kdo bo tako delal? Tisti, ki mora. Vsak bo verjetno s časom na tesno. Ne vem, katera stranka misli, da je to dobro in da bo to preprosto narediti. Če ti narediš poročilo za en dan, se lahko poslovni dohodki zgodijo, na primer so se zgodili dva dni prej in narediš poročilo, recimo, da so se zgodili na Ravnah na Koroškem, ali boš dobil račun iz Raven na Koroškem, potem boš pa zamudil. Ali bo točno tisto poročilo? Ne bo točno. Zato ne more biti poročilo točno, če je točno na tisti dan narejeno. To pomeni, da moraš imeti tisti dan vse račune od stranke. Kaj pa če jih nimaš? Poročilo ne bo točno. To je ena stvar. Potem boš pač preračunal, ali se ti splača dati to poročilo, ali ne. Izzival sem gospoda Peršaka. Če vzamem sebe, recimo majhno stranko, da bom plačal milijon in pol kazni - ni govora. Rajši se bom potrudil narediti to poročilo, ampak to bo zame ovira ali pa za nekoga, ki ga bom moral najeti, ker bo toliko stal, da bo to pač naredil. Pri tem je prav tako vprašanje ali bo moje poročilo dovolj popolno kakor drugo. Potem bodo oni pogledali meni skozi prste, pa drugemu skozi prste. Kakšen smisel ima to?</p>
                  <p>Povem vam, da bom glasoval proti vsem tem amandmajem v 4. členu, ker prav gotovo bolj ovirajo malo stranko kot veliko, ampak mogoče tudi velike.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Gospod Jožef Kopše, izvolite.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospod, jaz bi povedal samo še svoje mnenje o tem predlogu zakona o spremembi zakona v tem delu, se pravi v tem 4. členu. Bistvene stvari je gospod Miran Potrč povedal, jih obrazložil in za mene tudi dobro argumentiral. Drugo me pa čudi, predvsem Peršakova trditev, da bi vendarle bilo dobro na nek način ta vmesna poročila dajati. Kolega Peršaka bi rad spomnil na tisto njegovo končano kampanjo proti večinskemu volilnemu sistemu z množico argumentov, da preprosto male in različne stranke ne bodo morale priti. Rad bi videl, če bi kdo in kako, na kakšen način bi lahko te pogoje iz 18.a člena, 18.b člena, 18.c člena, 18.d člena majhne zainteresirane skupine izpolnjevale z vsemi prejšnjimi, ki smo jih že anulirali, hvala bogu, da bi se na volitvah pojavili. To se pravi, da bi bile volitve rezervirane zgolj za neke elite, majhne in ta disproporc obnašanja gospoda Peršaka, kot predstavnika njegove skupine, je zelo zanimiv v primerjavi s tem, kar je tri mesece zelo vneto zagovarjal, danes pa ruši s predlogom, s to predčasno obravnavo tega zakona o spremembi zakona. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Izvolite. Gospod Žarko Pregelj ima besedo, potem pa gospod Milan Baškovič.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Celoten 4. člen, na katerega so vloženi amandmaji, ki jih sedaj obravnavamo, je dejansko izredno zapleten postopek, ki bo očitno v tistih dneh pred volitvami še posebej otežkočil delo organizatorjem volilne kampanje. Zavedati se moramo, da bi ta celotna procedura, ki je tukaj še kar podrobno zapisana, kaj mora narediti organizator kampanje, kam mora sporočiti podatke o donacijah in podobno. Vse to bi imelo svoj smisel, če bi iz tega sledila določena sankcija. Ta sankcija je lahko edina, ki bi bila merodajna, da ta kandidat, ki ne da takšnih poročil, ne more kandidirati. Edino to bi bilo potem smiselno, celo to muko tukaj predpisati, kajti sicer zgolj z namenom nekega objavljanja pridnih in nepridnih birokratov, bi posameznih organizatorjih volilne kampanje in s tem računati na nek določen javni odziv, kar pomeni tudi določene manipulacije, menim, da ni dovolj, da ni pravilno in tudi ni korektno. Tako da v kolikor bi pomen pravočasnega poročanja o poteku financiranja posamezne volilne kampanje dali kot pogoj za kandidiranje, bi imelo to svoj smisel, toda sprašujem se, ali je to mogoče v bistvu v tako kratkem času tudi realno vzpostaviti, predvsem v smislu ustreznega državnega nadzora s strani pristojnih agencij in Računskega sodišča. Tako da odgovor na to vprašanje očitno ostaja nem oziroma ga bo težko odgovoriti, zato menim, da bi bilo boljše, da za te volitve ta postopek zaenkrat izpustimo in se mogoče za bodoče premisli, kaj bi takšen instrument imel v celotni večji korektnosti volilne kampanje, kakor tudi samega kandidiranja. Zavedati se moramo, da je, mislim, da je bila to osnovna intencija tudi predlagateljev, da je ravno v tem zadnjem delu poteka volilne kampanje možnih največ nepravilnosti in te nepravilnosti žal so tudi v slovenskih minulih volitvah pokazale, da so se jih posluževali tisti, ki so mogoče celo volitve dobili, kasneje bili pa na posameznih sodiščih celo obsojeni za sicer drugačne prestopke, ki so pa tudi imeli korenine v postopkih, ki se pač izvajajo ob volilni kampanji. Spomnimo se samo afere HIT in podobno. Zato v dober namen predlagateljev ne dvomim, sprašujem pa se, ali je možno ta način nadzora instrumentalno dovolj pripraviti za te volitve. Kajti v primeru, da bo šlo zgolj za neko formalno poročanje preko javnih medijev in ker vemo, da javni mediji pri nas vsaj v večini niso dovolj svobodni, da so pač zelo odvisni od določenih plačnikov, potem bo korektnost volilne kampanje verjetno nekoliko dvomljiva. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod Milan Baškovič, izvolite.</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Hvala lepa. Rad bi se odzval na poziv gospoda poslanca Lapa, ki je opozoril na kriminološki problem Agencije za plačilni promet in tako naprej. Res je to, to ni nobena skrivnost. Računam, da bo predlagatelj sam to redakcijo normalno opravil. Ne samo v tem amandmaju, ampak tudi v osnovnem tekstu teh predloženih sprememb imamo na dveh mestih napačno še star naziv Agencije za plačilni promet, nadziranje in informiranje. To je v 18.a členu, 24.a členu in v 7. členu, tako se je to dvakrat pomotoma pripetilo. Mislim, da je to čisto redakcijska stvar do tretje obravnave. Četudi bi ta amandma, ki se na to nanaša, isto 18.a člen, ki to povzema, gre za zadevo, ki ni vredna nekega amandmaja, ampak čiščenje besedila. Gre za Agencijo za plačilni promet, ta prvi del, ki ima žiro račune in tako naprej, ne pa za nadziranje, ki je posebna Agencija, ki že funkcionira. Mislim, da bo to že možno vse urediti brez nekega amandmajskega reševanja. Če pa hočete, potem pa dajte amandmaje na ta način vložiti, da bo potem popolnoma čisto. Mislim, da je to čisto redakcijska operacija. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod Tone Peršak, izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Kar zadeva osnovni tekst, je bil ta pisan še pred odločitvijo. Toliko v pojasnilo. Amandma, o katerem teče beseda, pa je predlagan s strani samostojne poslanske skupine in tudi sam mislim, da amandma ni umesten, kajti s temi poročili se mora ukvarjati Računsko sodišče, ne pa agencija.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Marijan Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Mislim, da je prišlo do napake, ker v osnovnem tekstu predloga zakona piše Agencija Republike Slovenije za plačilni promet, nadziranje in informiranje. To smo mi ravno tako prepisali oziroma smo vse to prepisali v poslanski skupini in zaradi tega nima pomena, da bi še kaj dosti razpravljali. To je redakcija v tretji obravnavi. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne. Zaključujem razpravo in prehajamo h glasovanju.</p>
                  <p>Na glasovanje dajem amandma k 4. členu pod 1. točko, ki ga je vložila skupina poslancev s prvopodpisanim gospodom Anderličem. V besedilu napačno piše poslanska skupina LDS. Kot vidite, če je ta amandma sprejet so ostali amandmaji k temu členu brezpredmetni. To velja tudi za amandmaje gospoda Potrča, ker spreminjamo celotni člen. Ugotovimo sklepčnost! Ugotavljamo sklepčnost! (43 prisotnih.) Ponovno prosim, da ugotovimo sklepčnost. Glasujemo o amandmaju pod točko 1 pregleda. Še vedno ugotavljamo sklepčnost! (45 prisotnih). Treba bo počakati na prihod še enega poslanca ali poslanke. Ali na prebujenje 46-ega od prisotnih. Če se bomo vsi udeležili glasovanja, nas bo dovolj. Jaz sem pripravljen tvegati.</p>
                  <p>10 minut je minilo, prosim, da ugotovimo sklepčnost! Ugotavljamo sklepčnost. Saj ne vem več, kjer sem to uro kupil, ampak dobro. Ugotovimo sklepčnost za glasovanje o prvem amandmaju k 4. členu. Prosim za polnoštevilno udeležbo pri ugotavljanju sklepčnosti. Drugače bo treba narediti odmor, tisto se pa sploh ne ve, koliko bo trajal pri moji uri. (49 prisotnih.)</p>
                  <p>Kdo je za? (22 poslancev.) Je kdo proti? (18 poslancev.)</p>
                  <p>Ugotavljam, da je ta amandma sprejet.</p>
                  <p>S tem so vsi ostali amandmaji k 4. členu brezpredmetni. Spremenili pa smo člen v celoti, zato tudi o členu glasovanje ni potrebno.</p>
                  <p>In v obravnavo dajem 5. člen in amandma k 5. členu, ki ga imate v pregledu, vložila pa ga je skupina poslancev s prvopodpisanim gospodom Tonetom Anderličem. Želi kdo besedo o tem amandmaju? Ugotavljam, da ne in dajem ta amandma na glasovanje. Ugotovimo sklepčnost! Še vedno ugotavljamo sklepčnost! (46 prisotnih.)</p>
                  <p>Kdo je za? (26 poslancev.) Je kdo proti? (1 poslanec.)</p>
                  <p>Ugotavljam, da smo amandma sprejeli.</p>
                  <p>In ker nismo spremenili napovednega stavka, dajem na glasovanje še 5. člen v celoti. Ugotovimo sklepčnost! (47 prisotnih.)</p>
                  <p>Kdo je za? (32 poslancev.) Je kdo proti? (1 poslanec.)</p>
                  <p>Ugotavljam, da smo ta člen sprejeli.</p>
                  <p>In dajem v obravnavo 6. člen ter amandmaja, o katerih imate v pregledu amandma skupine poslancev s prvopodpisanim gospodom Tonetom Anderličem. Med amandmaji poslanca gospoda Mirana Potrča pa je amandma k 6. členu, ki se glasi: v 19.c členu se število 60 nadomesti s številom 15. O tem amandmaju bi glasovali po glasovanju o amandmaju, ki ga imamo v pregledu. Želi kdo besedo o teh dveh amandmajih? (Ne.)</p>
                  <p>Zato dajem na glasovanje amandma, ki ga imate v pregledu. (Pripomba iz dvorane.) To se pravi, glasujemo samo o amandmaju gospoda Potrča. Ugotovimo sklepčnost! Se zahvaljujem. Želi kdo besedo? Gospod Potrč ima besedo, izvolite.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Zato da bi, bi rekel, bili pozorni, če ostaja tekst nespremenjen, potem bomo sprejeli zakon, ki ga ne bomo mogli izvajati, ker namreč vsi obrazci bodo izdani v 60 dneh, medtem bodo volitve hvala bogu mimo. Zato predlagam, da pač, obrazci se v 15 dneh izdajo, če že resno s tem zakonom mislimo.</p>
                  <p>Če pa smem, pa formalno smem, bi predlagal samo še to, da ne bomo potrebovali v tretji obravnavi redakcijo popravljati. Namreč poleg tega, da se številka 60 spremeni v 15, predlagam še, da se člen 18.b spremeni v člen 18.a, ker člena 18.b ni več, ker smo sedaj 4. člen spremenili. Isto bi moralo veljati pod 19.b členom, ampak to bomo pač v tretji obravnavi naredili. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Mislim, da to drugo je tako redakcijski popravek, o katerem ni potrebno glasovati, ker gre samo za številčenje členov in o tem ne glasujemo, ampak menimo, da se avtomatično za tretjo obravnavo številčenje uredi. Želi še kdo besedo?</p>
                  <p>Ugotavljam, da ne. Dajem na glasovanje amandma gospoda Potrča. Ugotovimo sklepčnost! (51 prisotnih.)</p>
                  <p>Kdo je za? (36 poslancev.) Je kdo proti? (Nihče.)</p>
                  <p>Ugotavljam, da smo ta amandma sprejeli.</p>
                  <p>In dajem na glasovanje še 6. člen v celoti. Ugotovimo sklepčnost! (47 prisotnih.)</p>
                  <p>Kdo je za? (30 poslancev.) Je kdo proti? (2 poslanca.)</p>
                  <p>Ugotavljam, da smo ta člen sprejeli.</p>
                  <p>In dajem v obravnavo dva amandmaja za novi 6.a člen, se pa po vsebini razlikujeta tako, da sta dva različna člena, ki bosta potem v redakciji tudi različno številčena. In prvi je na vrsti smiselno predlog, ki smo ga dobili kasneje. To je predlog skupine poslancev s prvopodpisanim gospodom Tonetom Anderličem. Dobili ste ga posebej razmnoženega, vendar vam ga bom prebral, ker ga nimate v pregledu. Za 6. členom se doda nov 6.a člen, ki se glasi: Besedilo 20. člena se spremeni, tako da se glasi: "Stroški volilne kampanje za volitve v Državni zbor ne smejo preseči 60 tolarjev na posameznega volilnega upravičenca v volilnem okrožju oziroma volilni enoti, v kateri je vložena lista kandidatov oziroma o kateri kandidira posamezni kandidat.</p>
                  <p>Stroški volilne kampanje za volitve predsednika Republike ne smejo preseči 40 tolarjev na posameznega volilnega upravičenca v državi. Če pride do ponovitve glasovanja, se stroški volilne kampanje za kandidata, ki na tem glasovanju kandidirata, lahko povečajo še za 20 tolarjev na posameznega volilnega upravičenca v državi.</p>
                  <p>Stroški volilne kampanje za volitve v občinski svet ne smejo preseči 60 tolarjev na posameznega volilnega upravičenca v občini.</p>
                  <p>Stroški volilne kampanje za volitve župana ne smejo preseči 40 tolarjev na posameznega volilnega upravičenca v občini. Če pride do ponovitve glasovanja, se stroški volilne kampanje za kandidata, ki na tem glasovanju kandidirata, lahko povečajo še za 20 tolarjev na posameznega volilnega upravičenca v občini. Republiška volilna komisija objavi 30 dni pred dnem glasovanja število volilnih upravičencev v državi, posamezni volilni enoti in volilnem okrožju, ob lokalnih volitvah pa tudi v posamezni občini."</p>
                  <p>In dajem ta amandma in pa amandma za novi 6.a člen, ki ga imate v pregledu, vložila pa ga je ista skupina poslancev v obravnavo. Želi kdo besedo?</p>
                  <p>Ugotavljam, da ne in dajem najprej amandma, ki ga nimamo v pregledu, na glasovanje. Ugotovimo sklepčnost! (48 prisotnih.)</p>
                  <p>Kdo je za? (29 poslancev.) Je kdo proti? (9 poslancev.)</p>
                  <p>Ugotavljam, da je bil ta amandma sprejet.</p>
                  <p>In dajem na glasovanje še amandma, ki ga imamo v pregledu. Prosim, da ugotovimo sklepčnost! (46 prisotnih.)</p>
                  <p>Kdo je za? (22 poslancev.) Je kdo proti? (10 poslancev.)</p>
                  <p>Ugotavljam, da smo tudi ta amandma sprejeli. S tem glasovanje o celoti ni potrebno. Gre za nove člene.</p>
                  <p>V obravnavo dajem 7. člen in amandmaja, ki ga imate v pregledu. Prvega sta vložila gospod Tone Peršak in gospa Danica Simšič. Matično delovno telo podpira. Drugega pa ista poslanka in poslanec in matično delovno telo prav tako podpira. Želi kdo besedo? Ugotavljam, da ne in dajem amandma pod točko 1 na glasovanje. Prosim, da ugotovimo sklepčnost! (49 prisotnih.)</p>
                  <p>Kdo je za? (23 poslancev.) Je kdo proti? (2 poslanca.)</p>
                  <p>Ugotavljam, da smo ta amandma sprejeli.</p>
                  <p>Dajem na glasovanje še amandma pod točko 2. Prosim, da ugotovimo sklepčnost! (51 prisotnih.)</p>
                  <p>Kdo je za? (24 poslancev.) Je kdo proti? (1 poslanec.)</p>
                  <p>Ugotavljam, da smo tudi ta amandma sprejeli in dajem na glasovanje še 7. člen v celoti. Prosim, da ugotovimo sklepčnost! (45 prisotnih.) Ponovno vas prosim, da ugotovimo sklepčnost! (51 prisotnih.)</p>
                  <p>Kdo je za? (29 poslancev.) Je kdo proti? (1 poslanec.)</p>
                  <p>Ugotavljam, da smo ta člen sprejeli.</p>
                  <p>Imamo amandma za novi 7.a člen, ki sta ga vložila gospod Tone Peršak in gospa Danica Simšič. Matično delovno telo amandma podpira. Želi kdo besedo? Gospod Tone Peršak, izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Se opravičujem, ampak s strani sekretariata sva bila opozorjena, da je v drugem odstavku napaka glede na matični zakon o prekrških. Znesek je previsok. Sprašujem, če lahko znesek popravim? Če ne, ga bomo pač v tretji obravnavi. Gre za to, da smo odšli preko meje, ki jo določa zakon o prekrških.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Seveda lahko znesek popravite še vedno preden glasujemo. Samo s podpisom prosim potem to daste.</p>
               </sp>
               <sp>
                  <speaker>ANTON PERŠAK:</speaker>
                  <p>Se pravi, potem pa prosim, če v drugem odstavku številko 200 tisoč spremenite v 100 tisoč, da bo skladna z zakonom.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala. Prosim vas, da potem s podpisom to daste, da bomo imeli dokumentirano. To je vse. Hvala lepa. Želi še kdo besedo? Ugotavljam, da ne. Tako popravljen amandma za znižanje dajem na glasovanje. Prosim, da ugotovimo sklepčnost! (47 prisotnih.)</p>
                  <p>Kdo je za? (30 poslancev.) Je kdo proti? (2 poslanca.)</p>
                  <p>Ugotavljam, da je ta amandma sprejet in da smo s tem tudi uvrstili novi 7.a člen v zakon.</p>
                  <p>Sedaj imamo 8. člen, h kateremu je bil dodatno vložen amandma zato ga dajem v obravnavo. Amandma se glasi: Doda se novi drugi odstavek, ki se glasi: "V četrti alinei prvega odstavka in v tretjem odstavku 28. člena se besede "15. ali 16. člen" nadomestijo z besedami "in 2.b členom"." Ta amandma je vložila poslanska skupina Demokratske stranke Slovenije. Želi kdo besedo? Ugotavljam, da ne in prehajamo h glasovanju.</p>
                  <p>Na glasovanje dajem amandma, ki se glasi: Doda se novi drugi odstavek k 8. členu, ki se glasi: V četrti alinei prvega odstavka in v tretjem odstavku 28. člena se besede "15. ali 16. člen" nadomestijo z besedami "in 2.b členom"." Ugotovimo sklepčnost! (46 prisotnih.)</p>
                  <p>Kdo je za? (20 poslancev.) Je kdo proti? (1 poslanec.)</p>
                  <p>Ugotavljam, da je ta amandma sprejet.</p>
                  <p>Na glasovanje dajem še 8. člen v celoti. Ugotovimo sklepčnost! (48 prisotnih.)</p>
                  <p>Kdo je za? (27 poslancev.) Je kdo proti? (Nihče.)</p>
                  <p>Ugotavljam, da je 8. člen sprejet.</p>
                  <p>Glede na to, da nismo sprejeli proceduralnega sklepa, dajem v obravnavo 9. člen, h kateremu ni bil vložen noben amandma. Želi kdo besedo? Ugotavljam, da ne in dajem 9. člen na glasovanje. Ugotovimo sklepčnost! (36 prisotnih.) Ponovno vas prosim, da ugotovimo sklepčnost! Glasujemo o 9. členu v celoti. (46 prisotnih.)</p>
                  <p>Kdo je za? (32 poslancev.) Je kdo proti? (2 poslanca.)</p>
                  <p>Ugotavljam, da je 9. člen sprejet.</p>
                  <p>V obravnavo dajem 10. člen. Tudi k njemu ni bil vložen noben amandma. Želi kdo besedo? Ugotavljam, da ne in dajem 10. člen na glasovanje. Ugotovimo sklepčnost! (46 prisotnih.)</p>
                  <p>Kdo je za? (25 poslancev.) Je kdo proti? (1 poslanec.)</p>
                  <p>Ugotavljam, da je 10. člen sprejet.</p>
                  <p>V obravnavo dajem 11. člen. Tudi k temu členu ni bil vložen noben amandma. Želi kdo besedo? Ugotavljam, da ne in dajem 11. člen na glasovanje. Ugotovimo sklepčnost! (48 prisotnih.)</p>
                  <p>Kdo je za? (32 poslancev.) Je kdo proti? (1 poslanec.)</p>
                  <p>Ugotavljam, da je tudi 11. člen sprejet.</p>
                  <p>V obravnavo dajem 12. člen, h kateremu imamo dva amandmaja, ki ju imate v pregledu. Vložila sta ga poslanec Tone Peršak in poslanka Danica Simšič in oba amandmaja matično delovno telo podpira. Želi kdo besedo?</p>
                  <p>Na glasovanje dajem amandma pod točko 1. Prosim, da ugotovimo sklepčnost! (51 prisotnih.)</p>
                  <p>Kdo je za? (31 poslancev.) Je kdo proti? (Nihče.)</p>
                  <p>Ugotavljam, da smo ta amandma sprejeli.</p>
                  <p>Dajem še na glasovanje amandma pod točko 2. Prosim, da ugotovimo sklepčnost! (46 prisotnih.)</p>
                  <p>Kdo je za? (13 poslancev.) Je kdo proti? (6 poslancev.)</p>
                  <p>Ugotavljam, da smo ta amandma sprejeli.</p>
                  <p>Dajem na glasovanje še 12. člen v celoti. Prosim, da ugotovimo sklepčnost! (47 prisotnih.)</p>
                  <p>Kdo je za? (28 poslancev.) Je kdo proti? (4 poslanci.)</p>
                  <p>Ugotavljam, da smo 12. člen sprejeli.</p>
                  <p>Dajem v obravnavo 13. člen, h kateremu ni bil vložen noben amandma. Želi kdo besedo? (Ne.) Zato dajem ta člen na glasovanje. Prosim, da ugotovimo sklepčnost! (46 prisotnih.)</p>
                  <p>Kdo je za? (23 poslancev.) Je kdo proti? (Nihče.)</p>
                  <p>Ugotavljam, da smo tudi 13. člen sprejeli.</p>
                  <p>Dajem v obravnavo naslov zakona. Amandmaja k naslovu ni bilo. Želi kdo besedo o naslovu zakona? Ugotavljam, da ne in dajem naslov zakona na glasovanje. Prosim, da ugotovimo sklepčnost! (53 prisotnih.)</p>
                  <p>Kdo je za naslov zakona? (31 poslancev.) Je kdo proti? (Nihče.)</p>
                  <p>Ugotavljam, da smo naslov zakona sprejeli.</p>
                  <p>Predlagam še naslednji sklep, da zakon za tretjo obravnavo pripravita predlagatelja. Želi kdo besedo? Gospod Tone Peršak, izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovani gospod predsedujoči, spoštovane poslanke in poslanci! Poleg tega, da ta sklep podpiram, predlagam še dodaten sklep, ki bi se glasil približno tako: "Državni zbor bo tretjo obravnavo zakona o spremembah in dopolnitvah zakona o volilni kampanji v skladu z drugim odstavkom 194. člena Poslovnika Državnega zbora opravil najmanj v sedmih dneh po tem, ko bodo poslanci prejeli besedilo, pripravljeno za tretjo obravnavo."</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>To je dikcija iz našega poslovnika. Gre za sedmi dan po prejemu gradiva za tretjo obravnavo. Želi kdo besedo o prvem in zdaj še o drugem predlaganem sklepu, preden ju dam na glasovanje? Ugotavljam, da ne in dajem na glasovanje najprej, da poverimo izdelavo zakona predlagateljema zakona. Prosim, da ugotovimo sklepčnost! (54 prisotnih.)</p>
                  <p>Kdo je za? (35 poslancev.) Je kdo proti? (2 poslanca.)</p>
                  <p>Ugotavljam, da smo ta sklep sprejeli.</p>
                  <p>Zdaj dajem na glasovanje še predlog sklepa, da tretjo obravnavo opravimo  v najmanj sedmih dneh po prejemu gradiva za tretjo obravnavo. Prosim, da ugotovimo sklepčnost! (56 prisotnih.)</p>
                  <p>Kdo je za? (33 poslancev.) Je kdo proti? (1 poslanec.)</p>
                  <p>Ugotavljam, da smo sklep sprejeli.</p>
                  <p>S tem zaključujem to točko dnevnega reda in tudi izredno sejo. Ob štirih bomo nadaljevali z redno sejo, ki smo jo prekinili. Proceduralni predlog ima gospod Ivo Hvalica. Izvolite. Je to zdaj že za 40. sejo? Ja, saj je še nismo začeli. Dobro. Izvolite.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Spoštovani kolegi, predsedujoči! V našem parlamentu je na obisku nemški predsednik gospod Herzog. Z njim se bomo sestali sedaj vodje poslanskih skupin. Mislim, da bomo s tem tudi povzročili nesklepčnost Državnega zbora glede na število, glede na kvorum, ki je bil zadnji dve uri prisoten, zato predlagam, da bi nadaljevali z redno sejo jutri in omogočili prisostvovati tudi vodjem poslanskih skupin nadaljevanju 40. seje Državnega zbora. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Mislim, da je normalno in običajno, da nadaljujemo jutri ob desetih. Želi kdo, da o tem sklepu glasujemo? Ugotavljam, da ne. Redno sejo bomo nadaljevali jutri ob deseti uri. Hvala lepa.</p>
               </sp>
               <stage>(Seja je bila končana 11. septembra 1996 ob 15.38 uri.)</stage>
            </div>
      </body>
  </text>
</TEI>
