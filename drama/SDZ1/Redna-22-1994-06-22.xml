<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">943E95E4112DCF5DC1257832004838E6</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=943E95E4112DCF5DC1257832004838E6</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <stage>SE JE NADALJEVALA 22. JUNIJA 1994 OB 10.15 URI.)</stage>
               <sp>
                  <speaker>PODPREDSEDNIK DR. LEV KREFT:</speaker>
                  <p>Spoštovane kolegice poslanke, spoštovani kolegi poslanci, gospe in gospodje! Pričenjam nadaljevanje 22. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: dr. Leo Šešerko, dr. Jože Pučnik, dr. Peter Tancig, Franc Lipoglavšek za popoldan, Jadranka Šturm-Kocjan za popoldan, Rudi Moge za popoldan, in dr. Janez Zupanc za popoldan, ter dr. Ciril Ribičič, Jože Jagodnik, Miran Jerič in Janez Vindiš.</p>
                  <p>Ugotovimo prisotnost v dvorani! Ugotavljamo prisotnost v dvorani. Ker ugotavljamo prisotnost v dvorani, prosim, da vsi zasedete svoja mesta in pripomorete k ugotavljanju prisotnosti v dvorani. Ugotavljam, da je v dvorani 62 poslank in poslancev, torej je zbor sklepčen in lahko odloča.</p>
                  <p>Na to sejo sem vabil predstavnike Vlade Republike Slovenije in jih lepo pozdravljam. Današnje zasedanje bomo pričeli z nadaljevanjem včeraj prekinjene razprave o predlogu zakona o društvih, nadaljevali pa nato z obravnavo 25. točke dnevnega reda, to je s predlogom zakona o Računskem sodišču.</p>
                  <p>Pri zakonu o društvih smo ostali pri razpravi. Za razpravo je prvi na vrsti gospod Jože Jagodnik, ki ga ni v dvorani. Naslednji prijavljeni je gospod Maks Lavrinc, ki ga prav tako ni v dvorani. K besedi pa se je prijavil gospod Miroslav Mozetič, ki je v dvorani in ima besedo. Izvolite.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Hvala lepa za besedo. Spoštovane kolegice, spoštovani kolegi! Čeprav je bilo včeraj veliko govora o društvih, sem tudi sam mislil, ker sem imel občutek, ko sem včeraj poslušal te razprave o društvih, da smo spet razpravo poskušali speljati v to smer, da so nekateri za društva, zlasti tisti, ki podpirajo to, da bi društva nekako ostala v svoji dejavnosti, v tem delu gospodarske dejavnosti, ki jo opravljajo, nespremenjena. Drugi, ki pa nekako pravijo, da so društva le združenja za doseganje različnih ciljev in interesov, ki niso gospodarski, da so pa nekako proti društvom. Mislim, da, vsaj kar mene zadeva, je ta dilema napačno postavljena. Vsi, bolj ali manj, tudi tukaj smo v društvih, nekateri bolj vključeni, drugi manj; ali pa recimo planinsko društvo, gasilsko, ki se je včeraj dosti omenjalo; vendar mislim, da ta dilema ni prava. Jasno, da tukaj izhajamo iz ustavne pravice po združevanju in sem srečen, ker so nekateri govorili, da ni vsega zapisanega v zakonu, in tudi ne sme biti. Mislim, to je ustavna pravice, ki jo imamo, človekova pravica, naša pravica, da se združujemo z drugimi in ni razlogov, da bi se pisalo kaj in kako naj se združujemo, razen tistega, ki se nanaša na registracijo, v primeru da hoče neko takšno združenje občanov imeti tudi status pravne osebe. Vse drugo, razen združenja, ki so usmerjena proti, recimo ustavni ureditvi ali pa neka tajna združenja, ki so prepovedana; vsa druga združenja so dovoljena na osnovi človekovih pravic, na osnovi ustave in Konvencije o človekovih pravicah.</p>
                  <p>S tega vidika se ne bi smeli dosti  žalostiti, da morda ni v zakonu vsega napisanega, kar bi bilo potrebno. Osebno razumem, da so to združenja občanov za doseganje nekih ciljev, nekih skupnih interesov - poenostavljeno povedano. Tisti ljudje, ki se združijo v tako združenje; ti cilji in interesi v prvi vrsti niso pridobitniške narave niti niso to združenja za opravljanje gospodarske dejavnosti, niti politične dejavnosti niti ne verska druženja v smislu verskih skupnosti, nekih verskih religij, tako  kot imajo  drugje.</p>
                  <p>Če izhajam iz tega, nastane vprašanje, ki se je včeraj dostikrat pojavilo - društvo rabi sredstva za delovanje. Na kakšen način ta sredstva pridobiva? Mislim, da v prvi vrsti ne z opravljanjem gospodarske dejavnosti kot društvo, čeprav se društvo, glede na drugo ustavno določbo o  svobodnem opravljanju gospodarske dejavnosti tudi društvo lahko ukvarja s tem. To pa pod enakimi pogoji, kot kdo drug, ki opravlja gospodarsko dejavnost. Drugače bo dejansko prihajalo do velikih razlik.</p>
                  <p>Primer, včeraj je bilo omenjeno Društvo letalcev ali padalcev. Društvo lahko to dejavnost opravlja. Po drugi strani, v tej svobodni gospodarski iniciativi se bo kdo našel in bo kupil toliko padal in toliko športnih avionov in bo to opravljal kot gospodarska družba, dejavnost. Nekdo bo moral plačevati velike davke, drugi pa ne. Tukaj nastane vprašanje. Kje je  meja pri tej stvari? Normalno je, da društvo določene dejavnosti opravlja. Gospod Sisinger je včeraj govoril o Društvu upokojencev, da je organiziralo menze ali nekaj podobnega za svoje člane. Če tega ne prodaja prosto na trgu, to po moje ni opravljanje gospodarske dejavnosti v smislu gostinstva ali kaj podobnega.</p>
                  <p>Te dileme gotovo so. Mislim, da jih je potrebno rešiti z vidika  drugih načel, ki govorijo o enakopravnosti opravljanja gospodarskih dejavnosti.</p>
                  <p>Veliko govora je bilo tudi, da so  društva oziroma cilji in dejavnosti društev različni. S tem se v celoti strinjam. Iz tega zakona, ki ga imamo pred seboj, je težko, vsaj v splošnem, reči, katero društvo je tisto, ki opravlja  bolj pomembno ali pa dejavnost, ki je za družbo bolj zanimiva. Če bi gledali proračun, bi šlo iz tega, da nekatera društva imajo dotacijo iz državne blagajne, druga društva pa nimajo. Nekatera društva imajo po posebnih zakonih celo posebna javna pooblastila: gasilsko društvo, omenjeni so bili ribiči in lovci. So društvo in se ukvarjajo z gojitvijo in varovanjem divjačine in rib. To dobijo s posebnim zakonom, ne zato, ker je to lovsko društvo - lahko pa ne bi dobilo. Lahko bi pa to bilo organizirano drugače.</p>
                  <p>Isto velja, po moje, za društva, ki so na področju humanitarnih dejavnosti vezana z invalidi, s prizadetimi ljudmi različnih vrst. Ti ljudje se v prvi vrsti združijo. Poznam tudi nekaj takih društev, kjer se zbirajo starši z otroci, ki so zaostali v mentalnem razvoju. V prvi vrsti se zbirajo zato, da se zberejo, da si izmenjajo neke izkušnje, ne pa zato, da bi počeli ne vem kaj. Je pa normalno, ali bi pa bilo normalno, da družba - država bom rekel raje kot družba - da država ugotovi, da taka društva opravljajo verjetno neko dejavnost, ki je koristna za državo, in ki bi jo morala država ugotoviti. Ampak tega ne ugotavlja s tem zakonom, ki ga imamo danes na mizi, ampak bodisi z drugimi zakonom, bodisi, ko se govori o dotacijah iz državnega proračuna.</p>
                  <p>Iz tega razloga mislim, da je ta zakon zrel za to, da gre skozi prvo branje, da se pa, jasno, do drugega branja določene stvari na tem področju dovolj natančno prouči, precizira, določi. Strinjam se tudi s takim načinom, da se določi, pod kakšnimi pogoji lahko društvo pridobi kakšen poseben status ali pa lahko opravlja posebno dejavnost, ne pa na ta način, kot je nekaj predlogov, da se obdrži status quo.</p>
                  <p>Zato, mislim, da bi ta zakon kljub vsemu podprli, in da ne poskušamo v tem zakonu urejati vse tisto, kar sicer ne sodi v ta zakon in je potrebno urediti z drugimi zakoni.</p>
                  <p>Je pa res to, da imamo slabo izkušnjo, da po navadi, ko rečemo, da se bo nekaj uredilo z drugim zakonom, potem ti drugi zakoni zelo počasi pridejo na vrsto. Ampak ne glede na to, mislim, da je ta zakon dovolj zrel, da to, kar hoče urejati, ureja, in da ga lahko sprejmemo. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima gospod Zmago Jelinčič. Izvolite. Za besedo se je prijavil gospod Janez Kocijančič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa za besedo. Dobro jutro tistim, ki ste se ravnokar zbudili.</p>
                  <p>Samo kratka replika gospodu Mozetiču. Mislim da, gospod Mozetič, vam ni čisto jasno, za kaj gre pri aviaciji, ko ste govorili o letalskih društvih, pa tudi o padalskih.</p>
                  <p>Namreč, ko ste izjavili, ko naj bi si nekdo kupil določeno število letal in odprl svojo družbo. To pravzaprav ni preprosta in poceni zadeva, in si ne more kar vsak kupiti aviona, kot bi si ga hotel. Društva so ravno za tiste, ki si ga ne morejo kupiti, zato se združujejo v društvih, in zato da lahko plačujejo bencin, olje, mehanika in vse ostalo, rabijo tudi kaj drugega, kot samo to, kar jim predpisuje ta, sedanji zakon oziroma ta predlog zakona. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima gospod Miroslav Mozetič, izvolite.</p>
               </sp>
               <sp>
                  <speaker>MIROSLAV MOZETIČ.</speaker>
                  <p>Bom kratek. Gospod Jelinčič je pozdravil tiste, ki so se ravnokar zbudili, ampak to velja tudi za njega. Nisem rekel, da naj si kupi nekdo avion, rekel sem, da se v dobi svobodnega tržnega gospodarstva lahko pojavi nekdo, ki ima denar, kupi avione, padala in to opravlja kot gospodarsko dejavnost.</p>
                  <p>Po drugi strani pa društvo opravlja isto dejavnost. In nastane potem vprašanje, kaj in na kakšen način?</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima gospod Zmago Jelinčič. Izvolite.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Gospod Mozetič, v tem primeru bi šlo potem za pridobitno dejavnost in tisti, ki bi se šel pridobitno dejavnost, ne bi tega delal iz ljubezni do sočloveka, ampak bi hotel pri tem zaslužiti. Društva združujejo tiste, ki si ne morejo privoščiti velikih denarjev, da kot pridobitno dejavnost, ali pa pri nekaterih ljudeh najemajo avione itn. Že danes je mogoče najeti avion in z njim leteti, vendar to stane. Zato so tukaj društva, zato, da tisti, ki se združujejo v društvih, ne trošijo toliko denarja, ker ga preprosto nimajo.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Replika, gospod Miroslav Mozetič, izvolite.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Morda bi bilo bolje, če bi se zunaj to pogovorila, ker v bistvu nisva nič v nasprotju. Normalno je, da se združujejo v društva, da tam kupujejo, da imajo skupaj, da letijo z avioni, da se učijo, da letijo s padali in to opravljajo. Vprašanje je samo, če to začnejo prodajati na trgu. In tukaj nastane vprašanje pogojev: ali društvo lahko to zadevo prodaja na trgu pod nekimi drugačnimi pogoji, kot, recimo, neko podjetje. Samo v tem je razlika v razmišljanju, v vprašanju in mislim, da  je to tisto, kar je potrebno na nek način rešiti z zakonodajo.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Janez Kocijančič.</p>
               </sp>
               <sp>
                  <speaker>MAG. JANEZ KOCIJANČIČ:</speaker>
                  <p>Spoštovani gospod podpredsednik, spoštovane kolegice in kolegi! Mislim, da bi se iz diskusije dalo razbrati, da bi lahko  ustanovili tudi društvo za replike, ki bi bilo, vsaj v našem parlamentu, izjemno številno in bi izražalo pomemben del javnega in osebnega interesa. Opravičujem se, ker se bom zadržal na materiji sami, se pravi na zakonu o društvih in ne mislim, vsaj ne tej fazi, polemizirati.</p>
                  <p>Predvsem bi želel poudariti pomembnost materije. Specifika geneze slovenske nacionalne zavesti in organiziranosti slovenske družbe, ki je nastajala v bivših državah, je bila namreč takšna, da je imel društveni sistem organiziranosti v Sloveniji  zelo globoke korenine. Če se spomnimo samo čitalništva, taborov, vloge športnih in planinskih organizacij pri uveljavljanju slovenske nacionalne zavesti, samozavesti in slovenskih nacionalnih interesov, potem nam bo to vse jasno. To se je gradilo kot elementi civilne družbe, čeprav so imeli mnogi od teh elementov tudi izrazite politične karakteristike.</p>
                  <p>Ob spremembi slovenske družbe v pluralno parlamentarno demokracijo je del civilne družbe prešel v politično. Pri tem mislim, da so se nam nekateri od problemov zameglili in da se je to zgodilo na škodo civilne družbe. Menim, da bi bilo potrebno tako s pravnimi ukrepi, se pravi z zakonodajno ureditvijo, kot s številnimi drugimi načini na Slovenskem v dobro demokratičnosti odnosov storiti vse, da bi se civilna družba uveljavila v vseh njenih razsežnosti, to se pravi, da ne bi s prehodom dela civilne družbe v politično strukturiranost zgubili barvitost in bogatstvo civilne družbe. Gre namreč za uresničevanje elementarnih pravic in gre za izjemno številne in raznorodne interese. Zakon, ki ga obravnavamo v prvi obravnavi, je sicer dokaj dobro pripravljen, odraža pa nekaj povsem odprtih vprašanj.</p>
                  <p>Prvič. Kategorijo javnega interesa. Mislim, da je eno temeljnih vprašanj, na kakšen način v društvih uveljavljati tudi javni interes. Mislim, da ne vzdrži kritike teza, da gre pri društvih samo za združevanje ljudi na podlagi njihovih interesov.Dosedanja razprava, mislim pa, da bi se dalo temu dodati še številne nove argumente, kaže na to, da je pri različnih oblikah organiziranosti v društvih na različen način in v različni kvaliteti prisoten tudi javni interes. Menim, da bi morali pripravljalci zakona temu vprašanju posvetiti posebno pozornost. Priporočil bi kot pristop to, da se zagotovi bazni standard,  bazna strukturna oblika, in da se javni interes za delovanje posamičnih društev izraža v pozitivni, ne pa negativni gradaciji. To pomeni, da bi se javni interes moral izražati z materialno podporo države, s takšnimi in drugačnimi, recimo temu kar privilegiji, ki bi jih morale imeti tiste oblike društvene organiziranosti, kjer je javni interes bolj poudarjen. Ne pa v tem smislu, da bi oblike povsem zasebniškega uveljavljanja interesov na nek način disprivilegirali.  </p>
                  <p>Drugi element je neprofitnost. Menim, da izhajamo iz pravnega sistema, ki je zelo slabo ločil med seboj element organiziranosti družbe na gospodarskem principu in organiziranosti družbe na neprofitnem principu. Če pogledamo razvite družbe na evropskem zahodu, pa tudi na nekaterih drugih kontinentih, potem lahko ugotovimo, da je neprofitno volonterski sektor izjemno pomemben, strukturno pomemben v smislu zaposlovanja. Kaže, da bi morali tem vprašanjem tudi pri nas posvetiti posebno pozornost. Povsem nemogoča je konstrukcija, da bi se društvom v načelu odvzela pravica organizirane gospodarske dejavnosti. Po mojem bi moral biti kriterialni pristop dvojen. Po eni strani bi morala biti ta gospodarska dejavnost, v kolikor bi potekala v društvih, v svojem bistvu organizirana tako, da bi se ves dohodek oziroma dobiček iz teh dejavnosti uporabljal za splošne, javno verificirane, priznane namene, registrirane namene.</p>
                  <p>Drugič, mislim, da bi morali posebno pozornost posvetiti problemu nelojalne konkurence. Možno je, da se v društvih organizira gospodarska dejavnost, ki se pojavlja kot nelojalna konkurenca pravi gospodarski dejavnosti. Tu trčimo v enega temeljev pravnega sistema, v načelo enakosti pred zakonom, kjer bi bile v tem primeru gospodarske organizacije, gospodarske družbe dispriviligirane, in priviligirane te oblike gospodarske dejavnosti v društvih. Poudarjam, da brez tega, da bi društva opravljala določene gospodarske dejavnosti in gospodarskih dejavnostim podobne gospodarske dejavnosti, ni možno imeti razvijalnega društvenega življenja. To bi pomenilo bistveno osiromašitev slovenske družbe.</p>
                  <p>Tretje vprašanje je lastnina, o katerem je bilo tudi veliko govora. Živeli smo, kot sem dejal, v različnih državah in v različnih pravnih sistemih. Če ob prehodu na novi sistem v organiziranosti v društvih ne bomo zelo subtilno razreševali lastninskih vprašanj, potem lahko trčimo v ogromno nerazumevanje in ogorčenje javnosti. Nekaj bolje poznam to materio na področju slovenskega športa. Vem za številne športne objekte, npr. telovadne in podobne domove, ki so jih gradili v različnih obdobjih, na najrazličnejše načine. Vedno z velikim deležem prispevkov lastnih sredstev ljudi in s prostovoljnim delom. Če bi se v prehodu iz sistema v sistem te stvari na hitro lastninile na ta način, da bi prehajale v lastništvo države, mislim, da bi trčili ne samo ob nerazumevanje, ampak tudi ob ogorčenje ljudi.</p>
                  <p>Moje mnenje je, da je v teh treh kategorijah, v uveljavljanju  javnega interesa pri društvih - po moje, ne gre samo za zasebništvo - v razdelavi elementa neprofitnosti pri organiziranju društev, kasneje tudi  vzpostavitvi  kriterijev, kako se neprofitnost uveljavlja pri nas na splošno, za razliko do gospodarskega načela in pri razdelavi zelo kompleksnega in izjemno težavnega vprašanja lastnine društev, da je treba narediti v naslednjih fazah nekaj korakov naprej. Kot človek, ki dela na enem od področij, ki je po svoji karakteristiki tipično društveno, se pravi na področju športa, pa moram reči, da je zavlačevanje postopkov, da je zavrnitev, recimo, zakona v tej fazi in  prologiranje zadeve za več mesecev, za pol leta ali še več, lahko zelo škodljivo. Zato sem v osnovni dilemi, ali je treba predloženi zakon v prvi obravnavi zavrniti ali ga šteti za primerno osnovo za nadaljno razpravo ob pripombah, ki so vsebinske, ki so, po mojem skromnem mnenju, tehtne, treba sprejeti in delo za ta zakon pospešiti. Toplo pa priporočam, da se v naslednjih fazah v to obravnavo najširše vključi tako imenovana strokovna javnost. Razvejanost društvenega življenja nam omogoča številne posvete - zlasti v okviru resorja - s posamičnimi subjekti, individualnimi in kolektivnimi na tem področju. Mislim, da je treba zelo potanko prisluhniti njihovim interesom in problemom, ker so različni, ker so zelo utemeljeni in ker bi negiranje teh individualnih interesov ali pa prehitro posploševanje rešitev lahko pomenilo, da bomo ustvarili več problemov kot razrešili vprašanj. To pa ne more biti cilj zakonodajalcev.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo sodelovati v razpravi? Gospod Černetič, izvolite.</p>
               </sp>
               <sp>
                  <speaker>MAG. DRAGAN ČERNETIČ:</speaker>
                  <p>Spoštovani zbor! Včeraj in danes poslušamo razpravo o tem zakonu o društvih. Imam pa  velik problem. Vsi govorimo o društvih, kot smo jih poznali za časa socializma, gremo pa v  novi sistem in se moramo zavedati, da društva ne morejo konkurirati tržnemu gospodarstvu. Društva imamo lahko kulturna, športna, rekreacijska, socializacijska, dobrodelna, strokovna, asociacija in tako naprej. Mi pa hočemo dati vse skupaj pod en klobuk, gre za to in vrti se vse okrog denarja, da bodo ta društva lahko zaživela in nadaljevala življenje.</p>
                  <p>Problem, ki ga imam pri tej naši zakonodaji je, da je bil ta specifični zakonski predlog že pripravljen dve, tri leta, danes je tako rekoč prišel pred zbor. Če ga zavrnemo, ga bomo še gulili tri ali štiri leta, med tem pa imamo probleme, kako ustanavljati društva.</p>
                  <p>Vsa zadeva, kot sem rekel, se suče okoli denarja. Ali subvencij ali denarja, ki bi si ga društva zaslužila z neko dejavnostjo, ki pa ni specifično gospodarska dejavnost. Zato pa menim, ker se moramo za ta problem odločiti, kaj je gospodarska dejavnost v okviru društva za samofinanciranje in potrebe kritja svojih stroškov, predlagam naslednji sklep. Predlagam, da Državni zbor sprejme ob obravnavi zakona o društvih naslednji dodatni sklep: "Vlada Republike Slovenije naj skupaj z drugo obravnavo predloga zakona o društvih predloži tudi pregled gospodarskih dejavnosti, ki jih bodo na podlagi tega zakona in drugih specifičnih zakonov društva v bodoče smela opravljati."</p>
                  <p>To se pravi, postaviti moram kriterije." Drugo. Ministrstvo za finance, naj bo tisto, ki bo odobrilo, ali je to dobrodelno društvo ali je to karitativno društvo. Ministrstvo za kulturo, ali je to kulturno društvo itn.</p>
                  <p>Ta registracijski zakon, pa naj bo zakon o evidenci društev, nič več, nič manj. Če bomo vse dali v ta zakon, potem bo zakon imel 200, 300 členov, potem pa to ne bo zakon o registraciji društev, ampak zakon o družbenem življenju v tržnem gospodarstvu; kar bo, po mojem, v vsem svetu edini takšen zakon. Nikoli nisem videl takega zakona, da bi pokril vse pod enim klobukom.</p>
                  <p>Zato bi predlagal, da se sprejme ta dodatni sklep. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Besedo ima gospod mag. Slavko Debelak, državni sekretar v MNZ, v imenu Vlade.</p>
               </sp>
               <sp>
                  <speaker>MAG. SLAVKO DEBELAK:</speaker>
                  <p>Spoštovani podpredsednik, spoštovane gospe poslanke in gospodje poslanci!</p>
                  <p>Skrbno smo poslušali včerajšnjo in današnjo razpravo na temo nova pravna ureditev združevanja oziroma društev. Vlada oziroma ministrstvo, ki je pripravljalo zakon, razume skrb vseh, ki so govorili o društveni dejavnosti. Več kot očitno je, da je velika večina v tej dvorani član vsaj enega, če ne več društev. Če rezimiram dileme, ki ste jih posebej izpostavili, pripombe, mnenja, sugestije, tudi očitno zaskrbljenost nekaterih, potem jih lahko razvrstim nekako takole:</p>
                  <p>Prva in bistvena, ključna dilema je problem opravljanja dejavnosti oziroma gospodarske dejavnosti in pa kolizija oziroma nerazumevanje, kaj je tista dejavnost, ki je društveno sprejemljiva in kaj je tista dejavnost, ki društveno ni sprejemljiva, ker že presega društvene okvire in postaja tako imenovana profitna oziroma tipično čista gospodarska dejavnost.</p>
                  <p>Tukaj je zlasti glasno in pa, bi rekel zelo zaskrbljeno govoril gospod Sisinger, ki ga sicer osebno izredno cenim in vem, da je na področju gasilstva, požarnega varstva storil veliko in izpostavil zlasti te dileme, kaj bo s temi asociacijami ali to avtomatično s spremembo zakona oziroma z novim zakonom pomeni prenehanje njihove dejavnosti. Izpostavil je tudi tako imenovane ljudske kuhinje, menze. Gospod Sisinger, z največjo odgovornostjo vam trdim, da ne. Vsa ta društva bodo še naprej lahko opravljala to dejavnost. Lahko bodo delovale tudi tiste menze, ki so jih ustanovili invalidi oziroma upokojenci tako kot to delujejo sedaj; tudi vsa druga društva, katerih osnovni cilj je interesno delo in pa zadovoljevanje potreb svojih članov. Seveda bodo to dejavnost lahko opravljala, nikakor pa to ne bodo mogla opravljati tista društva, ki so se sicer organizirala po pravilih društva, je pa njihova dejavnost tako prerasla društvene okvire, in je dejavnost postala dobesedno veliko podjetje. Samo en primer vam bom povedal. Turistično društvo Šobec bajer je bilo ustanovljeno z namenom, da zadovolji potrebe po rekreativnih, ne vem, takšnih in drugačnih funkcijah svojih članov, danes je to srednje  veliko podjetje, ki, moram povedati, deluje po najbolj, bi rekel, ekletantnih komercialnih principih. Seveda ta dejavnost ne more biti pod okriljem društvene dejavnosti, ker gre za čisti, profitni odnos in seveda tu veljajo pravila, ki so bila določena v zakonu o gospodarskih družbah.</p>
                  <p>Drugič. Izpostavljen je bil problem lastnine. Verske skupnosti in društva so bila tudi v prejšnjem sistemu  edine organizacije tako imenovanega civilnega prava in za nas v tem kontekstu lastnina sploh ni sporna. Gospod Jelinčič je govoril o hangerjih, ki so jih gradili. Tudi jaz sem kot mladinec gradil hanger v Murski Soboti pri Rakičanu; s svojim delom sem prispeval, da se je pač ta dejavnost letalstva, padalstva in tako naprej razvijala. Ta hanger ni niti državna niti družbena, temveč je društvena lastnina, ne more pa to biti lastnina članov, gospod Jelinčič. Člani društva ne morejo imeti pravice na lastnini, ampak to velja izključno in samo za društvo kot asociacijo.</p>
                  <p>Gospod Šetinc je včeraj govoril o tako imenovanem neprofitnem sektorju, tako imenovani tretji sektor, ki se pojavlja zlasti na območju kulture. Gre za sektor, ki bi naj opravljal dejavnost v splošno korist, bil bi nek kontrapunkt zavodom. Vi ste govorili, da je to v svetu urejeno. Edino Francija ima to področje urejeno v svoji društveni zakonodaji, vendar pa do tega ne prideš tako enostavno, kot ste vi povedali, temveč šele po določenem času, ko moraš seveda javnosti dokazati, da si dejansko družbeno koristen, družbeno upravičen. Napotilo za to pa je v drugi zakonodaji, zakonodaji, ki ureja tako imenovano kulturno področje, nikakor pa ne v društveni zakonodaji.</p>
                  <p>Kako naprej? Možni sta samo dve rešitvi. Prva je, da zakon umaknemo iz procedure in da delamo naprej po sedanjem zakonu, ki je najstarejši zakon s področja notranjih zadev, star je dobrih 20 let. Posledično to pomeni, da novega zakona, tako celostnega, kulističnega, v katerem ste vi govorili, v katerem bo posebej, eksplicite predstavljenih vsaj 20 različnih vrst društev z vsemi dodatnimi momenti, lastnino, bonitetami, koncesijami, s pravicami, s pravnimi nasledki itd., nekdo je rekel tri mesece, gospod pred menoj je rekel 4 leta, jaz pa pravim, da ga Vlada ni pripravljena, in da ga ne bo mogla sprejeti v naslednjih petih letih. Kar pomeni, da bomo morali delati po sedanjem zakonu, ki je star 20 let.</p>
                  <p>Spoštovane poslanke in poslanci! Opozarjam vas, da ste prejšnji teden oziroma na prejšnjem zasedanju sprejeli evropsko Konvencijo o človekovih pravicah in temeljnih svobodščinah, in ko smo pripravljali harmonizacijo in pregled predpisov, ki zajemajo to konvencijo smo sporočili tudi, da je v proceduri nova društvena zakonodaja oziroma nova zakonodaja s področja združevanja, ki bo odpravila tiste omejitve, ki v veljavnem zakonu še eksistirajo. Samo dve vam bom naštel. Spodkopavanje temeljev samoupravne socialistične družbe, razbijanje bratstva in enotnosti in enakopravnosti narodov Jugoslavije. Samo nekdo naj se pojavi s takšno vsebino pred evropskim sodiščem in potem primerja to z našo ustavo oziroma ustavno določbo iz 42. člena, mislim, da bo zadeva dobila tudi v tem kontekstu mednarodne razsežnosti. To se pravi, da je to ena opcija.</p>
                  <p>Druga opcija je takšna, da zakon v tej prvi fazi sprejmete in kot je povedalo že kar nekaj govornikov, predlagate dopolnitve, modalitete. Ministrstvo za notranje zadeve in Vlada se obvezujeta, da bosta vse te stvari temeljito in budno proučila, in če bo le možno tudi vgradila v naslednji fazi v tako imenovano drugo branje.</p>
                  <p>Na koncu mi dovolite še samo to. Vaša razprava včeraj je bila izredno čustvena, kar absolutno razumemo. Ko se boste odločali, pa prosim, da naj prevlada razum. Hvala za vašo pozornost.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo sodelovati v splošni razpravi? Gospod Ivan Sisinger, izvolite.</p>
               </sp>
               <sp>
                  <speaker>IVAN SISINGER:</speaker>
                  <p>Spoštovani predsedujoči, poslanke in poslanci! Mislim, da je gospod Debelak pravkar povedal, da je bila  včerajšnja razprava iskrena, odkrita, poštena do vseh društev, o katerih smo govorili. Moj namen včerajšnje razprave ni bil v tem, za to obstaja posnetek moje razprave, nisem govoril o tem, da bi zakon kakorkoli zavrnili. Ravno obratno. Moj namen je bil, da vendarle predlagatelj zakona prisluhne vsej tej problematiki, s katero živimo in s katero živi tudi ta parlament in mi poslanci, to pa pomeni, in še enkrat to poudarjam danes, podprl bom, da se zakon za to prvo branje, tako kot je, sprejme. Podpiral bom stvari v tej smeri, da tudi poslanci podpremo predlagana stališča in sklepe za dopolnitev teh sklepov in stališč, ki smo jih predlagali. To pa tudi omogoča predlagatelju, da smo s temi</p>
                  <p>stališči, ki smo jih predlagali različni poslanci, odpiramo možnost predlagatelju, da za drugo branje resnično vgradimo vse to v zakon, tako da pravzaprav nikogar od teh društev, o katerih smo včeraj govorili, ne bomo zavrli v njihovem delovanju. Ne bomo  preprečili njihove aktivnosti, ampak, da bomo omogočili pravzaprav tiste zadeve. Z gospodom Debeljakom se globoko strinjam, da tam, kjer so šli predaleč, in so se spremenili v turistična društva, naj to bodo turistična društva. Tam pa, kjer sem  včeraj govoril o gasilstvu, kjer sem govoril o upokojenskih društvih, in kjer nima niti slučajno nobenega prizvoka o nobenem turizmu, ampak o lastnem organiziranem izletu za svoje upokojence, kjer jim moramo nuditi in omogočiti - še enkrat poudarjam - da bodo imeli topel enodnevni obrok prehrane, to pa za mene ni in nikoli ne bo gospodarska dejavnost. Zato sem želel včeraj povedati predlagatelju, da moramo imeti ta posluh. Sem pa za to, da razčistimo res do drugega branja, kaj je gospodarska visoka dejavnost, kaj pa je pravzaprav tista dejavnost, ki jo mi imamo. Včeraj sem tudi govoril o gasilcih. Če imamo, recimo, ekonomat gasilstva v Sloveniji, ki ni nobena gospodarska dejavnost, ampak skrbi za gasilska društva, da dobijo tisto, kar iz tega ekonomata morajo dobiti, in to po sprejemljivih cenah za ta društva, potem za mene to ni gospodarska dejavnost, ampak normalna dejavnost Gasilske zveze Slovenije. Hočem reči, te zadeve moramo urediti in mislim, da v to vodijo vse naše predlagane spremembe, dopolnitev sklepov in stališč. Prepričan sem, da bomo poslanke in poslanci  ta zakon za prvo branje sprejeli, ker ima vse osnove. Naredili bi veliko škodo - jaz se strinjam - o tem je tudi gospod Černetič govoril - naredili bi veliko škodo, če bi zakon zavrnili. Društva čakajo na ta zakon in mi smo dolžni, da ta zakon sprejmemo takšnega, da bo sprejemljiv za ta društva. Zato ga sprejmimo za prvo branje tudi s predlaganimi spremembami. Predlagateljem pa bomo pomagali, da bomo prišli do drugega branja s stvarmi, o katerih ne bo več odprtih vprašanj, vsaj toliko, kot do sedaj. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne, in prehajamo k sprejemanju stališč in sklepov.</p>
                  <p>Stališča in sklepe ste prejeli z gradivom poročila matičnega delovnega telesa Odbora za notranjo politiko in pravosodje. Na 4. strani tega gradiva, s 17. junija letos, so stališča in sklepi. Prav tako ste prejeli pregled dopolnilnih predlogov - mislim, da danes - na klop k stališčem in sklepom. Seveda gre  za prvo obravnavo, ne za drugo, kot pomotoma na tem gradivu piše. Gradivo je z dne, 21.4, kar tudi ne bo držalo. Verjetno gre tudi tu za 21.6.1994. Pregled sklepov je točen.</p>
                  <p>K temu je potrebno dodati še dodatni sklep, ki ga je predlagal gospod Dragan Černetič. To je tisti, ki ga vam bom posebej natančno prebral, ker edinega niste prejeli priloženega, ker je bil ta trenutek šele oddan.</p>
                  <p>Najprej bomo glasovali o znanem prvem stališču, ki ga nam predlaga matično delovno telo. Stališče se glasi: Predlog zakona o društvih, prva obravnava, je primerna podlaga za pripravo predloga zakona za drugo obravnavo.</p>
                  <p>Želi kdo o tem sklepu še razpravljati? Ugotavljam, da ne in ga dajem na glasovanje. Ugotovimo sklepčnost! (59 prisotnih.)</p>
                  <p>Kdo je za? (43 poslancev.) Je kdo proti? (8 poslancev.)</p>
                  <p>Ugotavljam, da je prvi sklep sprejet.</p>
                  <p>Imamo pri dopolnilnih predlogih predlog za novo 2. točko, ki sta ga predlagala gospoda Miran Potrč in Ivan Sisinger,</p>
                  <p>da se za 1. točko doda nova 2. točka, ki se glasi: Predlagatelj naj pri pripravi predloga zakona za drugo obravnavo upošteva dejstvo, da so po organiziranosti in interesih društva zelo raznolika in po svojih dejavnostih zelo specifična. Zato naj v zakon vgradi razloček med čisto ljubiteljskimi, hobijskimi in interesnimi društvi in med društvi, ki s svojo dejavnostjo poleg uresničevanja osebnih interesov posameznika, opravljajo tudi dejavnost, ki ima značaj splošne, javne, družbene koristi. Taka društva uresničujejo tudi naloge javnega sektorja, hkrati so tudi pomemben del civilne družbene iniciative in samoorganiziranosti ljudi na tem področju.</p>
                  <p>Želi kdo o tem predlogu sklepa pred glasovanjem še kdo besedo? Ugotavljam, da ne in ga dajem na glasovanje. Ugotovimo sklepčnost! (60 prisotnih.)</p>
                  <p>Kdo je za? (34 poslancev.) Je kdo proti? (19 poslancev.)</p>
                  <p>Ugotavljam, da je sklep sprejet.</p>
                  <p>Dosedanja 2., sedaj 3. točka stališč in sklepov matičnega delovnega telesa se glasi: Predlagatelj naj pri pripravi predloga zakona za drugo obravnavo upošteva osnovno besedilo 8. člena, brez variante, po katerem lahko ustanovi društvo  najmanj 10 polnoletnih državljanov Republike Slovenije.</p>
                  <p>Želi kdo o tem predlogu sklepa besedo? Ugotavljam, da ne in ga dajem na glasovanje. Ugotovimo sklepčnost! (58 prisotnih.)</p>
                  <p>Kdo je za? (35 poslancev.) Je kdo proti? (6 poslancev.)</p>
                  <p>Ugotavljam, da smo sklep sprejeli.</p>
                  <p>Naslednji predlog je amandma za popolno spremembo dosedanje 3. točke predloga matičnega delovnega telesa. Preden bomo glasovali o 3. točki matičnega delovnega telesa, moramo glasovati o predlogu gospodov Mirana Potrča in Ivana Sisingerja, da se sedanja 3. točka stališč in sklepov črta in nadomesti z naslednjim novim besedilom: "Ob sprejemljivem kriteriju neprofitnosti društvenega delovanja naj predlagatelj za drugo obravnavo umakne predlog, ki v celoti prepoveduje društvom ukvarjanje z gospodarsko dejavnostjo. Namesto tega, naj predlagatelj opredeli kriterije in pogoje, pod katerimi se lahko društva, zaradi zagotavljanja svojih temeljnih ciljev, v omejenem obsegu ukvarjajo tudi z določenimi gospodarskimi dejavnostmi in predvidi nadzor, da se tako pridobljena sredstva lahko koristijo le strogo namensko za dejavnost, za katero je društvo registrirano."</p>
                  <p>Želi kdo besedo o tem predlogu, ki spreminja celotno 3. točko? Prosim, gospod Ivan Sisinger. Izvolite.</p>
               </sp>
               <sp>
                  <speaker>IVAN SISINGER:</speaker>
                  <p>Spoštovani predsedujoči! Razložil bi samo svoj glas. Prosim vas, da glasujete za ta predlog. To je tisto, s čemer je včerajšnja razprava pravzaprav zahtevala, da predlagatelj te zadeve razčisti. Zato vas prosim, da podprete ta predlog.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo?</p>
                  <p>Ugotavljam, da ne in dajem ta predlog sklepa oziroma amandma k 3. točki na glasovanje. Ugotovimo sklepčnost! (60 prisotnih.)</p>
                  <p>Kdo je za? (38 poslancev.) Je kdo proti? (13 poslancev.)</p>
                  <p>Ugotavljam, da smo ta sklep sprejeli in s tem črtali dosedanji predlog 3. točke matičnega delovnega telesa.</p>
                  <p>4. točka predloga stališč in sklepov matičnega delovnega telesa se glasi: Predlagatelj naj pri pripravi predloga zakona za drugo obravnavo upošteva mnenje Sekretariata za zakonodajo in pravne zadeve. Želi kdo besedo o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! (56 prisotnih.)</p>
                  <p>Kdo je za? (35 poslancev.) Je kdo proti? (3 poslanci.)</p>
                  <p>Ugotavljam, da smo ta sklep sprejeli.</p>
                  <p>Prehajamo h glasovanju o dodatnih, novih točkah stališč in sklepov, in sicer je prvi predlog gospoda Mirana Potrča in Ivana Sisingerja. Nova točka, ki se glasi: Predlagatelj naj pri pripravi predloga zakona za drugo obravnavo vgradi v zakon rešitve, ki bodo zagotavljale urejanje vprašanj, povezanih s premoženjem društev. V prehodne in končne določbe pa naj vgradi rešitve, ki bodo zagotavljale ureditev vprašanj in zadržanje lastnine sedaj obstoječih društev. Želi kdo besedo? Ugotavljam, da ne in dajem ta predlog na glasovanje. Ugotovimo sklepčnost! (56 prisotnih.)</p>
                  <p>Kdo je za? (39 poslancev.) Je kdo proti? (2 poslanca.)</p>
                  <p>Ugotavljam, da smo ta sklep sprejeli.</p>
                  <p>Gospoda Miran Potrč in Ivan Sisinger sta predlagala tudi novo 6. točko, ki se glasi: Predlagatelj naj pri pripravi predloga zakona za drugo obravnavo predloži Državnemu zboru celovit koncept možnega organiziranja in delovanja različnih vrst društev in zagotovi, da s sprejemom tega zakona ne bo oteženo ali onemogočeno mnogotero povezovanje občank in občanov Slovenije v interesna društva in njihovo delovanje. Želi kdo besedo o tem predlogu sklepa? Gospod Miroslav Mozetič, izvolite.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Hvala lepa. Jaz bom glasoval proti temu. Mislim, da je celovit koncept v ustavi pravica, da se občani združujejo in mislim, da je to dovolj.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in dajem ta sklep na glasovanje. Ugotovimo sklepčnost! (63 prisotnih.)</p>
                  <p>Kdo je za? (16 poslancev.) Je kdo proti? (41 poslancev.)</p>
                  <p>Ugotavljam, da ta sklep ni bil sprejet.</p>
                  <p>Gospod Ivan Verzolak predlaga, da se doda nova točka, ki se glasi: Predlagatelj naj pri pripravi predloga zakona za drugo obravnavo vključi v zakon določbo, s katero bodo društvom zagotovljena sredstva tudi iz proračuna. Želi kdo razpravljati o tem predlogu? Ugotavljam, da nihče in ga dajem na glasovanje. Ugotovimo sklepčnost! (58 prisotnih.)</p>
                  <p>Kdo je za? (17 poslancev.) Je kdo proti? (31 poslancev.)</p>
                  <p>Ugotavljam, da ta sklep ni bil sprejet.</p>
                  <p>Naslednji predlog gospoda Ivana Verzolaka za dodaten sklep se glasi: Predlagatelj naj pri pripravi predloga zakona za drugo obravnavo vključi v zakon določbe, s katerimi ne bo dovoljeval uporabe imena tuje države ali tujega naroda oziroma veroizpovedi.</p>
                  <p>Želi kdo besedo o tem predlogu sklepa? Da, prosim. Gospod Baškovič, predstojnik Sekretariata za zakonodajo in pravne zadeve, izvolite.</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Hvala lepa. Rad bi opozoril samo na nekaj. Ta sklep pravno zavezuje, tako ga gledam, namreč ni predstavljen kot nekaj, kar naj se prouči, ali omogoči, ampak zahteva popolno rešitev, zato je za prvo fazo nekoliko trd. Zato se oglašam, ker ima pravne konsekvence, in je o nekaterih stvareh vendarle treba premisliti.</p>
                  <p>Že sama dikcija pravi, ne bo dovoljeval uporabe imena tuje države, tujega naroda in tuje veroispovedi. Tukaj se potem razlaga, da gre za pravno nekonsistenco s prvim odstavkom 4. člena tega predloga zakona, ki govori o tem, da mora biti v firmi oziroma v imenu predvidena tudi dejavnost itn.  To med seboj ni skregano in to ni razlog pravne narave, ki bi terjal tako dopolnitev oziroma tako rešitev, ki se tukaj predlaga. Možno bi bilo proučevati te stvari. Bojim se, da je pretrdo reči, da se tako sprejme.</p>
                  <p>Poglejte, tudi s širših vidikov ustavne in pravne ureditve se tukaj govori, tuji narod, tuja veroispoved, kot je razumeti v tem podaljšku. Katera veroispoved pa je domicilno naša, zato ne moremo o tuji govoriti, ker veroizpoved je univerzalna, vsaj tako jaz razumem, in deluje - po vsem svetu so razne veroispovedi in po naši ustavi so vse enakopravne - izrecno po ustavni dikciji. To bi pomenilo  diskriminacijo, sicer v imenu, ampak vendarle kaže na odnos, ki je za nas sporen.</p>
                  <p>Tuj narod. Mislim, tudi opozoriti na reciprocitete, kajti mi imamo številna društva v Nemčiji, v Ameriki, pa tudi drugod in v Italiji, ki imajo slovenski prilastek, Slovensko društvo to in to, ali pa Slovenija celo v Argentini itn. Ali pa  društvo nekega prijateljstva, ne vem, slovensko nemškega, slovensko hrvaškega in obratno, opozarjam na te konsekvence tudi z vidika naše pozicije drugod in odmeve na take pristope. Ne gre za to, da bi prepovedovali dejavnosti, ampak prepovedujemo izražanje v imenu, kjer ima tudi nek simbolni pomen. To bi bilo treba primerjati z drugimi ureditvami v svetu, ali imajo tak pristop ali ne, z mednarodnimi konvencijami na tem področju in ureditvami, in bojim se, da bi mi v tem primeru vendarle izstopali in bodimo pozorni na to.</p>
                  <p>Drugo, tuje države, to ima verjetno zvezo s tem 4. členom, ker tudi ne dovoljujemo imena, ki bi vsebovalo ime Republika Slovenija,  kar je prav. In tuja država  je gotovo v tem smislu izločena. To se pravi, samo ta bi bil verjetno  nekako sprejemljiv, če že hočemo posebej to opredeljevati; nikakor pa ne vse drugo, imam pomisleke in opozarjam na to dilemo. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Verzolak, za njim še gospod Kopše.</p>
               </sp>
               <sp>
                  <speaker>IVAN VERZOLAK:</speaker>
                  <p>Hvala za besedo. Strinjam se z gospodom Baškovičem v delu njegovega izvajanja in predlagam, da se delno spremeni ta dikcija, in sicer bi kar prebral: Predlagatelj naj pri pripravi predloga zakona za drugo obravnavo prouči v zakonu določbe... itn. Samo toliko bi spremenil in mislim, da bi bilo to sprejemljivo. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala. Besedo ima gospod Kopše. Izvolite.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospodu Baškoviču bi dal majhno repliko na njegovo izvajanje. Gospodu Baškoviču, pardon. V Italiji, Avstriji in na Madžarskem živi avtohtona slovenska manjšina, in to ni bila dobra primerjava, gospod Baškovič, o društvih. Drugo, društva s tujimi imeni, kaj pomenijo. Kdor koli je  prebiral lansko leto o srečanju hrvaškega zunanjega ministra in predsednika društva Hrvatov v Sloveniji, kjer je predsednik društva Hrvatov zahteval, da se v Sloveniji ugotovi hrvaška manjšina. Kako daleč lahko takšna društva pripeljejo, to je eden  dokazov. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod dr. Dimitrij Rupel. Izvolite.</p>
               </sp>
               <sp>
                  <speaker>DR. DIMITRIJ RUPEL:</speaker>
                  <p>Spoštovani gospod predsedujoči, spoštovane kolegice in kolegi! Glasoval bom proti popravku, ker mislim, da je nesmiseln, čeprav je bilo že dovolj argumentov doslej v razpravi. Moram opozoriti še na to, da ta amandma govori o tuji veri. Mislim, da tovrstne oznake seveda niso upravičene, kajti potem bi se morali dogovoriti, katera vera je domača in tako naprej in tako naprej. Mislim, da danes ne bi želeli imeti kakšne dolge religiolozne in teološke pogovore, in zaradi tega predlagam, da dejansko do druge obravnave gospod Verzolak premisli, če je mogoče tisto, kar on morda upravičeno želi, nadomestiti s kakšnim drugačnim popravkom, in torej predlagam, da kolegi glasujemo proti temu amandmaju. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo razpravljati? Da, prosim. Gospod Miroslav Mozetič. Izvolite.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Pridružujem se vsem tistim, ki so rekli, da bodo glasovali proti, in mislim, da je to edino normalno, da glasujemo proti temu predlogu sklepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in dajem ta predlog sklepa na glasovanje. Ugotovimo sklepčnost! (63 prisotnih.)</p>
                  <p>Kdo je za? (9 poslancev.) Je kdo proti? (45 poslancev.)</p>
                  <p>Ugotavljam, da ta predlog dodatne točke ni bil sprejet.</p>
                  <p>Prehajamo h glasovanju o dodatnih sklepih. Prva dva dodatna sklepa je predlagalo samo matično delovno telo, vendar imamo predlog, da se prva točna dodatnega sklepa črta in nadomesti z novim besedilom. Predlog sta dala gospoda Miran Potrč in Ivan Sisinger in se glasi: Vlada Republike Slovenije naj čimprej predloži zakone, ki bodo urejali poseben položaj, naloge in pravice društev, ki opravljajo splošne, javne, družbeno koristne</p>
                  <p>dejavnosti, humanitarne organizacije, planinska društva, turistična društva, množična športna in kulturno prosvetna društva ter podobno. Želi kdo razpravljati o tem predlogu. Prosim. Gospod Miran Potrč ima besedo.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Rad bi vas samo opozoril, da predlog sprememb podpira osnovni predlagani tekst. V Sloveniji, v našem Državnem zboru, imamo k sreči invalidsko komisijo in Komisijo za delo, družino, zdravje in socialno politiko in sta tej problematiki obe delovni telesi posvetili posebno skrb in predlagala to ureditev. Nimamo pa nekaterih drugih delovnih teles, ki bi poskrbela, da bi opozorili, da so še nekatera druga društva, ki najverjetneje tudi opravljajo javne koristne funkcije in bi tudi za njih kazalo videti, na kakšen način bo njihov položaj v bodoče urejen. Zato bi prosil, da tako razumete to dopolnitev, ki v celoti vključuje, kar je bilo predlagano, to pa razširja še na nekatera druga društva in da ta predlog sklepa podprete.</p>
                  <p>To ne pomeni, da bo morala Vlada predlagati 15 ali 30 zakonov. Lahko bo eden, lahko bo sama videla, kako jih je mogoče razdeliti, da se reši vprašanje teh drugih društev.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo razpravljati o tem predlogu? Gospa Nada Skuk izvolite!</p>
               </sp>
               <sp>
                  <speaker> NADA SKUK:</speaker>
                  <p>Dober dan, spoštovani! Čeprav je predsednik odbora tukaj, bi razložila, da odborov predlog sklepa v bistvu pomeni prav isto kot vaš predlog, ker tudi tam ni napisano, da ne bo pač Vlada in Državni zbor sprejel ostalih zakonov, samo navajam, kateri imajo prioriteto zaradi pomembnosti.  Mislim, da je za humanitarne dejavnosti, invalidska organizacija in Karitas nujno potrebno urediti delovanje, za druge pa tudi, samo glede na to, da imamo toliko dela, smo pač določili prioriteto. Sklep pač pomeni samo to, da naj Vlada prioritetno pristopi  k tem sprejemanjem zakonov in ne pomeni, da k ostalim ne. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Miran Potrč.</p>
               </sp>
               <sp>
                  <speaker>MIRAN POTRČ:</speaker>
                  <p>Samo vam, gospa Skukova, in drugim v pojasnilo. Berete lahko kakor želite, vendar tako kot trdite vi, pač ni res. Ker pravi, da naj uredi samo humanitarne, medtem pa daje prednost predvsem invalidskim in Karitasu. Mi pa pravimo humanitarne. Če želite, rade volje dam v oklepaj invalidske in Karitas. Mislim, da je to nesporno, da so humanitarne. Zraven pa naštevamo še nekatere druge, ki pa niso humanitarne. Planinska društva niso humanitarna, opravljajo pa po našem prepričanju  družbeno-koristno dejavnost. Turistična, množična, športna, kulturno-prosvetna društva niso humanitarna. Imajo drugo funkcijo in zato se mi zdi, da je tu razlika in bi kazalo to upoštevati. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in dajem ta predlog, da se nadomesti 1. točka dodatnih sklepov matičnega delovnega telesa z novim besedilom na glasovanje. Ugotovimo sklepčnost! (59 prisotnih.)</p>
                  <p>Kdo je za? (36 poslancev.) Je kdo proti? (16 poslancev.)</p>
                  <p>Ugotavljam, da smo ta sklep sprejeli in s tem sprejeli tudi celotno novo besedilo 1. točke dodatnih sklepov.</p>
                  <p>2. točka, ki jo predlaga matično delovno telo, se glasi: Na eni izmed prihodnjih sej Državnega zbora je potrebno opraviti celovito obravnavo o stanju, problemih in razvoju društvenih organizacij v Sloveniji. Želi kdo razpravljati o tem predlogu dodatnega sklepa? Ugotavljam, da ne in ga dajem na glasovanje. Ugotovimo sklepčnost! (57 prisotnih.)</p>
                  <p>Kdo je za? (20 poslancev.) Je kdo proti? (24 poslancev.)</p>
                  <p>Ugotavljam, da ta sklep ni bil sprejet.</p>
                  <p>Med predlogi dodatnih sklepov imamo še predlog gospoda Benjamina Henigmana, ki se glasi: Predlagatelj naj pri pripravi predloga zakona za drugo obravnavo preuči in predvidi reševanje lastninskih razmerij v društvih. Želi kdo razpravljati o tem predlogu sklepa? Ugotavljam, da nihče in ga dajem na glasovanje. Ugotovimo sklepčnost! (50 prisotnih.)</p>
                  <p>Kdo je za? (30 poslancev.) Je kdo proti? (16 poslancev.)</p>
                  <p>Ugotavljam, da smo ta dodatni sklep sprejeli.</p>
                  <p>Naslednji dodatni sklep predlaga gospa Danica Simšič: "Državni zbor Republike Slovenije nalaga Vladi Republike Slovenije, da pripravi predlog zakona o invalidskih organizacijah za prvo obravnavo hkrati z drugo obravnavo predloga zakona o društvih." Želi kdo besedo o tem predlogu sklepa? Gospod Vladimir Topler, izvolite.</p>
               </sp>
               <sp>
                  <speaker>VLADIMIR TOPLER:</speaker>
                  <p>Hvala za besedo. Kolegice in kolegi! Glasoval bom za ta sklep in to iz razloga: Že leta 92 v prejšnjem sklicu, ko je bila sprejeta strategija o invalidih, je bilo rečeno, da bo skupaj z zakonom o društvih sprejet tudi zakon, ki bo urejal specifiko invalidnih organizacij. Specifika invalidskih organizacij - se opravičuje. Specifika invalidov je bistveno drugačna od drugih društev. Invalidi imajo v tej organizaciji tudi svoja podjetja, v katerih delajo, in to je tudi njihova rehabilitacija. Zato mislim, da je pomembno, da ta sklep sprejmemo in da Vlada, ko bo predložila zakon za drugo obravnavo, predloži tudi zakon za prvo obravnavo, kjer bomo to specifiko tudi posebej obravnavali.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in dajem ta predlog dodatnega sklepa na glasovanje. Ugotovimo sklepčnost! (55 prisotnih.)</p>
                  <p>Kdo je za? (34 poslancev.) Je kdo proti? (2 poslanca.)</p>
                  <p>Ugotavljam, da smo ta sklep sprejeli.</p>
                  <p>Dodatni sklep predlaga tudi gospod mag. Dragan Černetič. Nimate ga v pregledu. Glasi pa se: "Vlada Republike Slovenije naj skupaj z drugo obravnavo predloga zakona o društvih predloži tudi pregled gospodarskih dejavnosti, ki jih bodo na podlagi tega zakona in drugih specialnih zakonov društva v bodoče smela opravljati." Želi kdo besedo o tem predlogu sklepa? Ugotavljam, da nihče in ga dajem na glasovanje. Ugotovimo sklepčnost! (52 prisotnih.)</p>
                  <p>Kdo je za? (30 poslancev.) Je kdo proti? (7 poslancev.)</p>
                  <p>Ugotavljam, da smo ta sklep sprejeli.</p>
                  <p>Zaključujem to točko dnevnega reda.</p>
                  <p>Prehajamo na <title>25. TOČKO DNEVNEGA REDA - DRUGO OBRAVNAVO PREDLOGA ZAKONA O RAČUNSKEM SODIŠČU</title>.</p>
                  <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.)</p>
                  <p>Predlog zakona je obravnaval Odbor za finance in kreditno monetarno politiko, kot matično delovno telo. Bo poročevalec odbora predstavil mnenje odbora o predlogu zakona? Prosim, besedo ima gospod Janez Kopač. Izvolite.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala za besedo. Odbor je obravnaval predlog zakona, s katerim se  ukvarja že zelo dolgo, tako kot pač ta Državni zbor. Seznanili smo se z amandmaji, ki jih je kar lepo število. V glavnem pa so to amandmaji štirih poslancev s prvo podpisano gospo Metko Karner-Lukač, od katerih se večina nanaša na drugačen koncept delovanja Računskega sodišča, ki ga odbor ni podprl. Gre za razliko od vladnega predloga, ki je bil izglasovan tudi na Državnem zboru ob prvi obravnavi. Torej gre za koncept, ki ga je Državni zbor že potrdil in mu ti amandmaji nasprotujejo. Nasprotujejo pa mu na ta način, da želijo skozi drugačno sestavo Računskega sodišča in skozi drugačen način delovanja Računskega sodišča njegovo delo postaviti na povsem drug način.</p>
                  <p>Rad bi povedal še to, da se ta sklop amandmajev, ki jih je vložila gospa Metka Karner-Lukač, zaključuje z amandmajem, ki je pravzaprav krona vsega skupaj. Gre za amandma, po katerem naj ne bi Računsko sodišče začelo delovati s 1.1.1995 oziroma v začetku prihodnjega leta, kot to predlagal Vlada, ampak šele enkrat v letu 1996. Odbor je temu nasprotoval, kajti menimo, da so bile razprave opravljene ob prvi obravnavi in še pred njo tudi v zvezi z zakonom o Agenciji za plačilni promet oziroma takrat še z zakonom o preoblikovanju SDK, v zadostni meri in da torej koncept, kot ga predlaga Vlada, je v zakonu izčiščen in ga kaže podpreti.</p>
                  <p>Drugi sklopi amandmajev, do katerih se je odbor opredeljeval, so, naj ne zamerijo avtorji, manj pomembni. Gre včasih za neke manjše ali pa manj pomembne reči, kjer je bil odbor v glavnem  prav tako uglašen z Vlado in je imel enako stališče kot Vlada. Rad bi poudaril pomembno razliko med odborom in Vlado. Nanaša se na amandma skupine poslancev s prvo podpisano gospo Lukačevo k 17. in 18. členu. Gre spet za enega  t.im. konceptualnih amandmajev, kjer se Vlada in  predstavniki SDK nikakor niso mogli dogovoriti o tem, katera beseda je prava, ali revizija ali nadzor.</p>
                  <p>Navsezadnje je potem ta razprava izpadla na koncu koncev v smislu, ali se prav piše "kaša ali kasha". Na seji odbora se nismo mogli ali nismo imeli zadosti časa poglabljati v zares strokovne dileme, kjer prihaja do konfliktov v zelo majhnih niansah, in smo se opredelili na naslednji način: navkljub, ne sicer podpori, ampak celi vrsti amandmajev, ki so s tem povezani, smo se opredelili za podporo k amandmajem gospe Metke Karner-Lukač k 17. in 18. členu, čeprav jih Vlada na podpira. To pa samo zato, da ohranimo proceduralno možnost, da se do tretje obravnave ta problem, ali se prav piše kaša ali kasha, ponovno prouči, in da se skratka takrat pusti možnost vlaganja ali spreminjanja tega člena.</p>
                  <p>Zato torej lahko rečem, da, razen v nekaterih manj pomembnih podrobnostih, odbor podpira predlog zakona, kot ga je vložila Vlada in tudi amandmaje Vlade, in podpira amandma skupine poslancev s prvo podpisano Metko Karner-Lukač k 17. in 18. členu, ki jima sicer Vlada nasprotuje.</p>
                  <p>Predlagam, da podprete predlog zakona, da ga podprete kot ga predlaga Vlada oziroma z njim soglaša odbor oziroma, da podprete stališče odbora. Predvsem pa predlagam, da se ne podpre amandmaja k prehodnim določbam, po katerih še ne bi ustanovili Računskega sodišča.</p>
                  <p>Še na nekaj bi rad opozoril, kar se mi zdi tudi pomembno, ni pa vezano samo na ta zakon, izhaja pa tudi iz poročila odbora, tako da lahko govorim v imenu odbora.</p>
                  <p>Pri prvi obravnavi tega zakona je Državni zbor prav na predlog posameznih poslancev predlagal ali pa zavezal Vlado, da pripravi zakon za drugo obravnavo tako, da bo revizija lastninskega preoblikovanja podjetij locirana v Računskem sodišču, kajti Računsko sodišče naj bi bila institucija, neposredno podrejena Državnemu zboru, ne Vladi, kot Agencija za plačilni promet in revizijo lastninskega preoblikovanja je bila po mnenju Državnega zbora taka zadeva, ki bi morala biti pod pristojnostjo institucije, ki je neposredno pod pristojnostjo Državnega zbora.</p>
                  <p>No, prav ti poslanci so sedaj pri drugi obravnavi - Državni zbor je to takrat sprejel - zahtevali, da se revizija lastninskega preoblikovanja opravlja v Agenciji za plačilni promet zato, da ne bi prihajalo do eventualnih kadrovskih in drugih motenj.</p>
                  <p>Moram reči, da je odbor to soglasno podprl, kajti to bi bilo povsem nekaj normalnega že po prvi obravnavi, vendar se je takrat na določene pritiske Državni drugače odločil, vendar pa seveda, zato govorim, da ta stvar ni vezana samo na ta zakon, ampak še na on zakon o Agenciji za plačilni promet. Odbor podpira tudi to, da je Agencija za plačilni promet, tako kot predlaga Vlada, institucija, ki je pod pristojnostjo Vlada, smo pa, da bi stvar nekoliko sanirali, zaradi morebitnih očitkov o nezadostni vključenosti Državnega zbora, sami predlagali amandma, s katerim mislim na zakon o Agenciji za plačilni promet - smo svet agencije razširili z dodatnima dvema članoma izvoljenima neposredno v Državnem zboru.</p>
                  <p>To je stvar, ki se nanaša na prehodne določbe, konkretno na 34. člen, in torej predlagamo, da se ga podpre s tem, da imamo pred seboj sliko, kako bo pri Agenciji za plačilni promet, ki je v obravnavi pod naslednjo točko dnevnega reda. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi besedo predstavnik Sekretariata za zakonodajo in pravne zadeve? (Ne.)</p>
                  <p>Prehajamo torej na obravnavo in odločanje o posameznih členih predloga zakona. Naprej dajem na glasovanje predlog, da glasujemo. Da? Gospod Rejc, izvolite.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani podpredsednik, gospe in gospodje,  lepo vas pozdravljam. Tudi Komisija za spremljanje in nadzor lastninskega preoblikovanja je sicer nematično, vendar zainteresirano telo, gotovo pa, ker se dotika, in ta predlog zakona o Računskem sodišču je naslednji, ki bo prišel na dnevni red o agenciji, se dotika revizije, izhajajoč iz zakona o lastninskem preoblikovanju, se pravi s te strani smo gotovo tisti, ki nas več kot interesira ta tema, zato smo tudi obravnavali oba predloga zakonov in seveda tudi sprejeli ustrezne sklepe. Predvsem o tem, da glede na to, kar je gospod predsednik Odbora za finance in kreditno-monetarno politiko povedal, gospod Janez Kopač, mi še vedno ugotavljamo, glede na to, kaj ta predlog v svojem 34. členu prinaša, se pravi v prehodnih določbah. V naslednjem zakonu je pa to 73. člen, ki je v bistvu enak in se med sabo povezuje, ker pomeni prehod ekipe, ki je iz zakona o lastninskem preoblikovanju, se pravi SDK-jeva ekipa, ki opravlja revizijo, prenesena na računsko sodišče. Se pravi, ta dva člena oz. 34. in 73. člen v naslednjem zakonu, ki ga bomo obravnavali, se popolnoma prekrivata, ker gre za isto temo.</p>
                  <p>Ugotovili smo, glede na to, da smo tudi prej imeli razgovor s finančnim ministrstvom, s predstavniki sekretarji, da bi bilo treba to zadevo pač skladno z zakonom o lastninskem preoblikovanju in seveda s spremembami in dopolnitvami zakona, ki smo jih točno pred dobrim letom prejeli, izvesti revizijo do konca. Revizija vemo, intenzivno teče, vemo pa tudi, da se bo najbrž zavlekla ali pa da bo spričo ponovnih zahtev trajala malo dlje, kot smo pričakovali. Vendar, kakorkoli gledamo, zakon o Računskem sodišču  gotovo, da le-ta izhaja iz ustave in seveda izhaja seveda zaradi tega, da se javni porabi zagotovi kvaliteten vpogled, vse, kaj je z njo, z vsemi elementi gospodarjenja, vendar je to področje Računskega sodišča, ki je področje dela javne porabe. Revizija pa je seveda pregled poslovanja podjetij od leta 1990 naprej, kakor določa zakon, in seveda, kakor so to tudi elementi, izhajajoč iz 48.a člena in seveda naprej. Vendar, kot pravim, za vse to, kar tu piše v 34. členu, ki pomeni seveda prehod ekipe revizorjev tja na Računsko sodišče iz SDK oziroma iz bodoče agencije; menimo, da to ne zagotavlja kvalitete, ne hitrosti in menimo, da je s tem ogrožena objektivna izvedba revizije. Preprosto zaradi tega: lansko leto smo sprejeli zakon o revidiranju v katerem smo dali posebno mesto revidiranju, delniških družb in družb z omejeno odgovornostjo, ki je v bistvu proces, potem, ko se bo lastninsko preoblikovanje izvršilo in ko se bo vedelo, čigava je lastnina, in od tedaj je odšlo 79 revizorjev, ki so strokovni ljudje, ki znajo posle opraviti; šli so v privatno revizijo in na osnovi tega ogrozili tudi projekt revizije lastninskega preoblikovanja. Seveda, prenos ali pa ta prehod strokovnjakov na Računsko sodišče je lahko na papirju v redu, vendar je treba vedeti, da ljudje drugače razmišljajo in si bodo gotovo zagotovili ustrezno službo oziroma ustrezno mesto, kamor mislijo da sodijo. Prvič to.</p>
                  <p>Drugič, da  Računsko sodišče, ki starta po tem predlogu s 1.1. prihodnjega leta, pomeni seveda novo ekipo, nov  način kontroliranja javne porabe in seveda ta revizija, kakorkoli bomo gledali, ni tista, ki bi bila področje Računskega sodišča. To je v bistvu tujek v novi ekipi, v novem načinu kontroliranja javne porabe. Kot pravim, ta revizija se nanaša na lastninsko preoblikovanje, in ko bo ta končala svoje delo, bo zadeva res tista, ki pomeni, da revizijske hiše prevzamejo revizijo podjetij d.d. in DO, Računsko sodišče pa vso javno porabo in tudi sklade.</p>
                  <p>To je čisto praktični vidik in seveda tudi to, da bi se Računsko sodišče vendarle moralo zavedati, da ga čakajo poteze in ukrepi, ki so zdaj v posesti SDK oziroma v preoblikovani SDK, vendar so to relacije vis-ŕ-vis in sodnih postopkov. Dalje, tudi sodelovanje z Agencijo, sodelovanje z družbenim pravobranilcem samoupravljanja, skratka, vsa ta procedura, ki izhaja iz odločb o izvedeni reviziji in potem tudi, kaj se na osnovi tega ukrepa. Skratka, nikakor ni moč komplementarno pristati na to, da bo  zdaj Računsko sodišče, ki bo nova ekipa, nov organ, nekako kar prevzelo te posle in počelo delo, ki ni določeno v ustavi in v tem predlogu zakona. Hkrati menimo, da je revizija temeljni osnovni vpogled, pregled in ugotovitev, kaj se je zgodilo, in na osnovi tega kako se pošteno izvaja lastninjenje. Mislim, da je to kategorija sedanjega časa in morda še enega leta, ko se bo to v glavnem izvršilo. To pomeni, da smo vsi odgovorni, tako poslanci kot Vlada in tisti, ki to področje pokrivanjo, da naj ne vsiljujejo v usta druge očitke ali kakršne koli pomisleke, kot češ, da ni resnega namena s to revizijo in ga ne bo več. To sem rekel kot opozorilo. Vendar menim, da se revizija kvalitetno in solidno v redu opravlja in menim, da jo je treba dokončati, in v vidu vsega tega tudi razreševati vsa druga področja, plačilni promet, davek, inšpiciranje in podobno in seveda Računsko sodišče. Čutim pa in vidim, da posebnega in pravega razumevanja v finančnem ministrstvu za to, žal, ni.</p>
                  <p>Kot predsednik komisije bom seveda vztrajal pri tem, da je ta revizija in seveda tudi komisija zagotovljena. Tudi vas prosim, da imate to razumevanje. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Prehajamo na obravnavo in odločanje o posameznih členih predloga zakona. Najprej dajem na glasovanje sklep proceduralne narave, da o vseh členih, na katere ni bil vložen noben amandma, razpravljamo in glasujemo skupaj.</p>
                  <p>Prosim, ugotovimo sklepčnost! (49 prisotnih.)</p>
                  <p>Kdo je za? (37 poslancev.) Je kdo proti? (Nihče.)</p>
                  <p>Ugotavljam, da smo ta sklep sprejeli.</p>
                  <p>Prehajam h glasovanju in seveda razpravi o 1. členu. Imamo amandma, ki se glasi: člen se spremeni, tako da se glasi: "S tem zakonom se ustanovi Računsko sodišče Republike Slovenije kot najvišji organ nadzora državnih računov, državnega proračuna in celotne javne porabe, v nadaljevanju Računsko sodišče." Predlagatelj je skupina poslancev s prvopodpisano Metko Karner-Lukač. Odbor podpira, Vlada ne nasprotuje.</p>
                  <p>Ali želi kdo besedo o tem amandmaju in o 1. členu v celoti? Ugotavljam, da nihče in dajem ta amandma na glasovanje.</p>
                  <p>Ugotovimo sklepčnost! (43 prisotnih.)</p>
                  <p>Pred seboj imamo to in še naslednjo točko, pri kateri gre za drugo obravnavo, torej dejansko za stalno glasovanje ob kratkem proceduralnem nagovoru in mislim, da je nujno potrebno, da vzdržujemo do konca današnje seje polno sklepčnost v dvorani, ker sicer ne bomo več mogli nobenega dela opraviti. Zato prosim vodje poslanskih skupin in sekretarje poslanskih skupin, da zagotovijo prisotnost poslank in poslancev v dvorani. Na začetku nas je bilo preko 60, se pravi, da se 20 ljudi sprehaja po hiši. Ponovno prosim, da ugotovimo sklepčnost. Ugotovimo sklepčnost! (53 prisotnih.) Na glasovanje dajem amandma k 1. členu.</p>
                  <p>Kdo je za? (49 poslancev.) Je kdo proti? (Nihče.)</p>
                  <p>Ugotavljam, da smo amandma sprejeli.</p>
                  <p>Dajem na glasovanje 1. člen, s tem smo 1. člen v celoti spremenili, to se pravi, prehajamo k 2. členu, kjer imamo amandma. Prvi odstavek se spremeni, tako da se glasi:</p>
                  <p>"1. Računsko sodišče je pri svojem delu neodvisno in vezano na Ustavo in zakon." Predlagatelj je skupina poslancev s prvopodpisano gospo Metko Karner-Lukač. Odbor podpira, Vlada ne nasprotuje. Ali želi kdo razpravljati o amandmaju k 2. členu in o 2. členu v celoti? Ugotavljam, da nihče in dajem amandma na glasovanje. Ugotovimo sklepčnost! (55 prisotnih.)</p>
                  <p>Kdo je za? (53 poslancev.) Je kdo proti? (1 poslanec.)</p>
                  <p>Ugotavljam, da smo amandma sprejeli.</p>
                  <p>Dajem na glasovanje 2. člen v celoti. Ugotovimo sklepčnost! (52 prisotnih.)</p>
                  <p>Kdo je za? (50 poslancev.) Je kdo proti? (1 poslanec.)</p>
                  <p>Ugotavljam, da smo 2. člen v celoti sprejeli.</p>
                  <p>K 3. členu imamo amandma, ki se glasi: besedilo člena se spremeni, tako da se glasi: "Sedež Računskega sodišča je v Celju". Predlagatelj je gospod Ivan Verzolak. Odbor amandmaja ne podpira, Vlada amandmaju nasprotuje. Besedo ima gospod Ivan Verzolak. V razpravi je amandma in 3. člen v celoti.</p>
               </sp>
               <sp>
                  <speaker>IVAN VERZOLAK:</speaker>
                  <p>Hvala za besedo. Spoštovani zbor! Imam tukaj 9 amandmajev. Nekaj je takih, ki jih tudi odbor in Vlada podpirata. Tako upam, da boste vsaj kakšnega sprejeli. Seveda, najbolj vesel bi bil, če bi bil tudi tale sprejet, ki je sedaj na vrsti, da je Računsko sodišče v Celju. Nekaj argumentov bi povedal za podporo Računskemu sodišču v Celju. Menimo, da določitev sedeža posamezne državne ustanove ni kadrovsko ali strokovno vprašanje, zato razprave s takšnim izhodiščem ne rešujejo vprašanja.</p>
                  <p>2. Slovenska država je ob ustanovitvi zavzela stališče, da so državni organi lahko locirani tudi izven glavnega mesta, pa tudi ustava nima določbe, po kateri bi morali biti sedeži državnih organov v glavnem mestu. Pri tem se je zgledovala po ureditvi v demokratičnih državah, kjer so sedeži mnogih državnih organov v različnih krajih in kjer velja načelo, da pripada pravica do koristi iz javnega denarja vsem državljanom.</p>
                  <p>3. Slovenska država in politične stranke, še zlasti koalicijske, se pri državljanih zavzemajo za decentralizacijo in regionalni razvoj. Prav za takšna vprašanja gre tudi v tem primeru. Ko gre za sedež posameznega državnega organa, se bo vedno našlo dovolj tehtnih razlogov, ki bodo govorili v prid temu, da se postavi v glavnem mestu. Danes se tako tudi dogaja. S podporo k tem amandmaju se poslancem ponuja priložnost, da deklarirano državno in strankarsko politiko dejansko tudi spoštujejo.</p>
                  <p>4. Ob tej priložnosti ni odveč opozoriti na že nastale posledice razvojnih razlik, ki se bodo ob nespremenjenem stanju še stopnjevale. Državotvorna usmeritev je odpravljati te razlike. Velja pripomniti, da obstoječe stanje kot odgovor poraja nastajanje vrste regionalnih in lokalnih strank. Svojevrsten kazalec današnjega stanja je izid referenduma o lokalni samoupravi, ki ga je moč razumeti tudi kot opozorilo, za več posluha državljanom.</p>
                  <p>5. Mesto Celje razpolaga z materialnimi pogoji za delovanje Računskega sodišča v Celju. V obrazložitvi amandmaja je že bilo opozorjeno na sodno tradicijo. Dodatno k temu pa še tradicijo v finančnih zadevah.</p>
                  <p>6. Eventualni ekonomski pomisleki zaradi postavitve sedeža sodišča v Celju, to je odveč in jih je z izračuni moč elemenirati.</p>
                  <p>Prosim, da daste podporo za te amandmaje. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo o tem členu? Ugotavljam, da ne. Dajem amandma gospoda Ivana Verzolaka na glasovanje. Ugotovimo sklepčnost! (60 prisotnih.)</p>
                  <p>Kdo je za? (21 poslancev.) Je kdo proti? (37 poslancev.)</p>
                  <p>Ugotavljam, da ta amandma ni sprejet.</p>
                  <p>Dajem na glasovanje 3. člen v celoti. Ugotovimo sklepčnost! (49 prisotnih.)</p>
                  <p>Kdo je za? (54 poslancev.) Je kdo proti? (Nihče.)</p>
                  <p>Ugotavljam, da smo 3. člen sprejeli.</p>
                  <p>K 4. členu imamo amandma, ki se glasi: doda se nov drugi odstavek, ki se glasi: "Poslovnik sprejema Računsko sodišče v soglasju z Državnim zborom Republike Slovenije." Amandma je predlagala Vlada. Odbor amandma podpira.</p>
                  <p>Želi kdo besedo o tem amandmaju in o tem členu? Ugotavljam, da ne. Dajem amandma na glasovanje. Ugotovimo sklepčnost! (54 prisotnih.)</p>
                  <p>Kdo je za? (30 poslancev.) Je kdo proti? (1 poslanec.)</p>
                  <p>Ugotavljam, da smo amandma sprejeli.</p>
                  <p>Na glasovanje dajem 4. člen v celoti, potem, ko se bo aparatura na to pripravila. Ugotovimo sklepčnost! (60 prisotnih.)</p>
                  <p>Kdo je za? (47 poslancev.) Je kdo proti? (1 poslanec.)</p>
                  <p>Ugotavljam, da smo 4. člen sprejeli.</p>
                  <p>Prehajamo k 5. členu, kjer imamo pet amandmajev. 1. člen se spremeni, tako da se glasi: 1.) "Člani Računskega sodišča so predsednik in podpredsednik ter vodji revizijskih področij. 2.) Predsednika in podpredsednika izvoli Državni zbor na predlog predsednika republike za dobo 9 let s tajnim glasovanjem, z večino glasov vseh poslancev.</p>
                  <p>3.) Ostale člane imenuje Državni zbor na predlog predsednika Računskega sodišča za dobo 9 let. 4.) Predsednik ali podpredsednik ter najmanj dve tretjini ostalih članov mora imeti naziv pooblaščeni revizor. Ostali člani pa morajo biti pravni, ekonomski ali tehnični strokovnjaki." Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada nasprotuje. Če je ta amandma sprejet so brezpredmetni amandmaji pod 2, 3 in 4.                  </p>
                  <p>Pod 2 imamo amandma: v prvem odstavku se beseda "sedem" nadomesti z besedo "devet". Predlagatelj je Vlada, odbor podpira.</p>
                  <p>Pod 3: v drugi vrstici četrtega odstavka se številka "15" nadomesti s številko "10". Predlagatelj je skupina poslancev s prvo podpisanim gospodom Jožetom Leničem. Odbor podpira.</p>
                  <p>Pod 4: pika na koncu četrtega odstavka se nadomesti z vejico in se doda beseda "generalni direktor SDK oziroma njegov namestnik". Predlagatelj je gospod Ivan Verzolak. Odbor ne podpira. Vlada nasprotuje.</p>
                  <p>Pod 5: doda se novi 5.a člen, ki se glasi: 1.) Za člana Računskega sodišča lahko kandidira državljan Republike Slovenije, ki v štirih letih pred imenovanjem ni bil član Vlade ali državni sekretar ali drug vodilni delavec oseb, ki jih revidira Računsko sodišče". Predlagatelj je skupina poslancev s prvopodpisano gospod Metko Karner-Lukač. Odbor ne podpira. Vlada nasprotuje.</p>
                  <p>V razpravi bo gospa Metka Karner-Lukač ali kdo od podpisanih amandma obrazložil, ker v predlogu pisno ni obrazložen.</p>
                  <p>Želi kdo besedo? Prosim, gospa Metka Karner-Lukač.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Spoštovani zbor! Naš amandma, ki smo ga predložili štirje poslanci, dejansko posega v koncept Vlade, zdi se nam pa, da je to nujno potrebno in je zelo smiselno. Namreč, 5. člen govori o tem, da ima Računsko sodišče sedem članov, da člane izvoli Državni zbor na predlog predsednika republike za dobo devetih let in da predsednika, namestnika predsednika in  člane Računskega sodišča izvoli Državni zbor s tajnim glasovanjem. To bi bilo vse lepo in prav, vendar pa vam dajem v razmislek, kako uspešno bo delovalo, recimo, neko Računsko sodišče, kjer bo ta parlament na predlog predsednika določil vse njegove člane. Mi smo predlagali nekaj drugega, dali smo možnost, da bi predsednik Računskega sodišča zbral ožji strokovni team in mislimo, da bi mnogo lažje delal. Ne morem si zamisliti uspešnega podjetja, kjer bi management direktorju imenovali delničarji ali pa morda še zunanji zainteresirani. Zato menim, da je ta koncept bolj pravi, in da bo nedvomno to pripomoglo k večji uspešnosti in pa kompatibilnosti tega vodilnega organa v Računskem sodišču.</p>
                  <p>Nadalje tudi menimo, da ne bi mogli biti člani Računskega sodišča oz. ožji vodilni kader ljudje oziroma osebe, ki so</p>
                  <p>bile zaposlene pri tistih pravnih osebah, ki jih ta organ revidira, kajti lahko bi prišlo do tega, da bi ti ljudje revidirali svoje delo ali pa delo svojih nekdanjih sodelavcev oziroma ožjih prijateljev. Menim, da je nujno, da sprejmemo ta amandma, kljub temu, da Vlada nasprotuje, kar je pa seveda logično, da temu nasprotuje. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ja, prosim, gospod Janez Kopač, izvoli. Potem pa še gospod Baškovič.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala lepa. Gospa Lukačeva je govorila sicer o dveh amandmajih, ki jih je podpisala, torej o amandmaju pod številko 1 in pod številko 5, da ne bi bilo nesporazumov. Amandma pod številko 1, za katerega je sama rekla, da spreminja koncept, je amandma, ki govori o tem, da naj bi Računsko sodišče funkcioniralo hierarhično, osnovni vladni tekst pa govori o enakopravnosti članov Računskega sodišča. Vzore za prvo in drugo rešitev seveda res najdemo  po Evropi, vendar smo  vsaj na odboru menili, da člani Računskega sodišča, katerih bistvena naloga je, da dajejo vrednostne sodbe v poročilih, ki jih potem dostavljajo Državnemu zboru oz. javnosti, torej dajejo presojo določene stvari, dajejo vrednostne sodbe, je prav, da so imenovani, ali pa, da so med seboj enakopravni. Pri tem je  bil navsezadnje zgled pobran v Ustavnem sodišču. Če bi bil pa sprejet amandma, kot ga predlaga gospa Metka Karner-Lukač,  to zgleda tako, da bi, če gledamo zdaj primerjavo z Ustavnim sodiščem, da bi predsednik Ustavnega sodišča Državnemu zboru predlagal člane, jih sam izbral med svojimi znanci, strokovnimi kolegi in podobno, in jih predlagal Državnemu zboru v potrditev. Kakorkoli že, na odboru smo menili, da je prav, da so člani Računskega sodišča med seboj v enakopravnem položaju. Seveda je jasno, da je predsednik Računskega sodišča vedno vrh te ustanove, da je tudi predstavljen v javnosti, vendar pa, da so v internem delu med seboj enakopravni. Zato se je seveda odbor opredelil, tudi osebno sem za osnovni vladni tekst - torej proti amandmaju Metke Karner-Lukač. Gre pa res za konceptualni amandma, ki seveda pomeni bistveno spremembo načina delovanja Računskega sodišča. Menim, da je ta, ki ga je predlagala Vlada, boljši. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo sodelovati v razpravi?  Se opravičujem, gospod Baškovič se je že prej javil. Prosim.</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Hvala lepa. Na konceptualno razliko je že opozoril predgovornik. Bi pa še nekaj drugega. Čisto z vidika pojmov, ki jih uporablja ta amandma, bi opozoril na nekaj težav. Namreč, v drugem odstavku se govori, da predsednika ali podpredsednika izvoli Državni zbor, v tretjem odstavku pa ostale člane imenujejo Državni zbor na predlog in tako naprej.  Po ustavi je določeno v 154. členu, da Državni zbor imenuje člane tega Računskega sodišča. To je enoznačno, imenuje. Torej bo potrebno najmanj to popraviti. Tudi osnovni tekst 5. člena ima to napako, tudi Vlada tega ni videla. Potem skozi ves zakon to uporablja pravilno: imenuje, po imenovanju da prisego, do imenovanja in tako naprej. Tukaj se je nehote prikradla ta napaka. Ko pa gre za oba pojma hkrati v istem členu, se pa seveda to še bolj vidi. Samo to bi rad povedal, da tudi, če bi bil ta amandma sprejet, bi bilo potrebno potem vsaj enotno govoriti o imenovanju glede na ustavno kategorijo, ki je jasna. Potem tudi v amandmajih k 8. in k 14. členu, kjer se tudi pojavljajo termini v vladnem predlogu pravilno imenovanje v zvezi z imenovanjem, tukaj pa v amandmajih  dosledno govorijo o volitvah, po izvolitvi in tako naprej. Lahko je to redakcijski dogovor, da to ni vredno amandmaja na amandma, ampak da se razčisti, da ima ves zakon pojem imenovanje, in vse, kar je s tem povezano, se na to veže. Samo toliko. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in prehajamo h glasovanju. Najprej bomo glasovali o amandmaju pod točko 1 skupine poslancev. Prvopodpisana gospa Metka Karner-Lukač. Ugotovimo sklepčnost! (61 prisotnih.)</p>
                  <p>Kdo je za? (17 poslancev.) Je kdo proti? (37 poslancev.)</p>
                  <p>Ugotavljam, da ta amandma ni bil sprejet.</p>
                  <p>Zato prehajamo h glasovanju o amandmaju Vlade Republike Slovenije pod 2. točko. Ugotovimo sklepčnost! (54 prisotnih.)</p>
                  <p>Kdo je za? (43 poslancev.) Je kdo proti? (3 poslanci.)</p>
                  <p>Ugotavljam, da je amandma sprejet.</p>
                  <p>Na glasovanje dajem amandma skupine poslancev. Prvopodpisani gospod Jože Lenič, ki ga imate pod 3. točko. Ugotovimo sklepčnost! (57 prisotnih.)</p>
                  <p>Kdo je za? (42 poslancev.) Je kdo proti? (7 poslancev.)</p>
                  <p>Ugotavljam, da smo amandma sprejeli.</p>
                  <p>Na glasovanje dajem amandma gospoda Ivana Verzolaka pod 4. točko v pregledu. Ugotovimo sklepčnost! (53 prisotnih.)</p>
                  <p>Kdo je za? (16 poslancev.) Je kdo proti? (27 poslancev.)</p>
                  <p>Ugotavljam, da amandma ni sprejet.</p>
                  <p>Na glasovanje dajem še amandma skupine poslancev s prvopodpisano gospo Metko Karner-Lukač pod 5. točko. Ugotovimo sklepčnost! (60 prisotnih.)</p>
                  <p>Kdo je za? (22 poslancev.) Je kdo proti? (33 poslancev.)</p>
                  <p>Ugotavljam, da ta amandma ni bil sprejet.</p>
                  <p>Potem smo končali glasovanje o amandmajih in dajem na glasovanje 5. člen v celoti. Ugotovimo sklepčnost! (61 prisotnih.)</p>
                  <p>Kdo je za? (45 poslancev.) Je kdo proti? (4 poslanci.)</p>
                  <p>Ugotavljam, da je člen sprejet.</p>
                  <p>K 6. členu imamo amandma: Člen se spremenim, tako da se glasi:</p>
                  <p>"1. Izbiro možnih kandidatov za predsednika in podpredsednika Računskega sodišča opravi predsednik republike po objavljenem javnem pozivu za zbiranje predlogov.</p>
                  <p>2. Predsednik republike določi kandidata za predsednika in podpredsednika Računskega sodišča na osnovi obrazloženih predlogov, ki jim je predloženo pisno soglasje kandidatov.</p>
                  <p>3. Predsednik Računskega sodišča obvesti predsednika republike in Državni zbor o izteku mandata člana Računskega sodišča nakasneje šest mesecev pred iztekom mandata."</p>
                  <p>Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada nasprotuje, ker amandma ni obrazložen. Prosim gospo Metko Karner-Lukač, da ga obrazloži v razpravi, na kateri je 6. člen v celoti.</p>
                  <p>Besedo ima gospa Metka Karner-Lukač.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Ta amandma ne pomeni nič drugega kakor bolj natančno obrazložitev, kako se izbirajo kandidati za predsednika in podpredsednika.  Sicer pa je še vedno aktualen, čeprav smo zavrnili amandma pod številko 5.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Dovolite mi, da pojasnim, zakaj sem oba amandmaja pod 5. točko pri prejšnjem členu in tega dal v razpravo in na glasovanje, čeprav nista bila obrazložena in bi sicer morala biti v bistvu preprosto zavrnjena že pri pregledu. To je bilo preprosto zaradi tega, ker je skupina poslancev dala izjemno obširen tekst vrste amandmajev, pri katerem mislim, da se, upoštevaje vse obrazložitve skupaj, tudi obrazložitev za ta dva amandmaja iz intence skupine poslancev, da razbrati; da ne bi bil slučajno ta primer presedan za bodoče primere, ker še vedno velja, da je potrebno sicer vse amandmaje, ki jih oddajate, obrazložiti.</p>
                  <p>Želi še kdo besedo? Ugotavljam, da nihče in dajem amandma k 6. členu na glasovanje. Ugotovimo sklepčnost! (62 prisotnih.)</p>
                  <p>Kdo je za? (19 poslancev.) Je kdo proti? (39 poslancev.)</p>
                  <p>Ugotavljam, da amandma ni sprejet.</p>
                  <p>Na glasovanje dajem 6. člen v celoti. Ugotovimo sklepčnost! (55 prisotnih.)</p>
                  <p>Kdo je za? (42 poslancev.) Je kdo proti? (6 poslancev.)</p>
                  <p>Ugotavljam, da smo 6. člen sprejeli.</p>
                  <p>K 8. členu imamo amandma: prvi dve vrstici prvega odstavka se nadomestita z novim besedilom, ki se glasi: "Po izvolitvi podajo člani Računskega sodišča pred Državnim zborom naslednjo prisego." Predlagatelj je gospod Ivan Verzolak. Odbor amandma podpira, Vlada amandmaju ne nasprotuje. Želi kdo besedo?</p>
                  <p>Ugotavljam, da ne in dajem amandma na glasovanje. Ugotovimo sklepčnost! (51 prisotnih.)</p>
                  <p>Kdo je za? (36 poslancev.) Je kdo proti? (6 poslancev.)</p>
                  <p>Ugotavljam, da smo amandma sprejeli.</p>
                  <p>Dajem na glasovanje še 8. člen v celoti. Ugotovimo sklepčnost! (60 prisotnih.)</p>
                  <p>Kdo je za? (44 poslancev.) Je kdo proti? (Nihče.)</p>
                  <p>Ugotavljam, da smo 8. člen sprejeli.</p>
                  <p>K 9. členu je vložen amandma: v drugem odstavku se pika spremeni v vejico in se doda besedilo, ki se glasi: "Plače in drugi prejemki revizorjev in ostalih strokovnih sodelavcev in drugih zaposlenih se uredijo s splošnim aktom Računskega sodišča." Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada nasprotuje. Želi kdo besedo? Ugotavljam, da ne in dajem amandma na glasovanje. Ugotovimo sklepčnost! (61 prisotnih.)</p>
                  <p>Kdo je za? (14 poslancev.) Je kdo proti? (38 poslancev.)</p>
                  <p>Ugotavljam, da amandma ni sprejet.</p>
                  <p>Na glasovanje dajem 9. člen v celoti. Ugotovimo sklepčnost! (58 prisotnih.)</p>
                  <p>Kdo je za? (39 poslancev.) Je kdo proti? (2 poslanca.)</p>
                  <p>Ugotavljam, da je 9. člen sprejet.</p>
                  <p>K 10. členu imamo amandma - Člen se črta. Predlagatelj je skupina poslancev. Prvopodpisana gospa Metka Karner-Lukač. Odbor amandmaja ne podpira, Vlada mu nasprotuje.</p>
                  <p>Ker prejšnjega nismo sprejeli, je ta amandma brezpredmeten.</p>
                  <p>K 13. členu imamo amandma: doda se nov 13.a člen, ki se glasi: "Članu Računskega sodišča preneha funkcija po zakonu z upokojitvijo, ko dopolni 70 let starosti." Predlagatelj je gospod Ivan Verzolak. Odbor amandmaja ne podpira, Vlada amandmaju nasprotuje.</p>
                  <p>Želi kdo besedo o tem amandmaju? Ugotavljam, da ne in ga dajem na glasovanje. Ugotovimo sklepčnost! (61 prisotnih.)</p>
                  <p>Kdo je za? (20 poslancev.) Je kdo proti? (30 poslancev.)</p>
                  <p>Ugotavljam, da tega amandmaja nismo sprejeli.</p>
                  <p>Dajem na glasovanje še 13. člen v celoti. Ugotovimo sklepčnost! (58 prisotnih.)</p>
                  <p>Kdo je za? (42 poslancev.) Je kdo proti? (1 poslanec.)</p>
                  <p>Ugotavljam, da smo 13. člen v celoti sprejeli.</p>
                  <p>K 14. členu amandma: doda se nov 14.a člen, ki se glasi: "Član Računskega sodišča, ki je do izvolitve opravljal trajno funkcijo člana Računskega sodišča ali drugo trajno funkcijo v državnem organu, ima po prenehanju funkcije člana Računskega sodišča pravico nadalje opravljati prejšnjo funkcijo, če izpolnjuje pogoje za opravljanje te funkcije, in če v treh mesecih po prenehanju funkcije člana Računskega sodišča sporoči pristojnim organom, da želi dalje opravljati prejšnjo funkcijo." Predlagatelj je gospod Ivan Verzolak. Odbor ne podpira, Vlada ne nasprotuje.</p>
                  <p>Želi kdo besedo o tem amandmaju in 14. členu? Ugotavljam, da ne in dajem amandma na glasovanje. Ugotovimo sklepčnost! (59 prisotnih.)</p>
                  <p>Kdo je za? (26 poslancev.) Je kdo proti? (32 poslancev.)</p>
                  <p>Ugotavljam, da ta amandma ni sprejet.</p>
                  <p>Imamo  še dva amandmaja, ki uvajata nove člene za 14. Zato bomo o njih glasovali, preden glasujemo o 14. členu v celoti.</p>
                  <p>Naslednji je: doda se nov 14.b člen, ki se glasi: "Član Računskega sodišča, ki je bil do izvolitve v delovnem razmerju v državnem organu oziroma v javnem podjetju ali javnem zavodu, ima pravico, da se  v treh mesecih po prenehanju funkcije člana Računskega sodišča vrne na delo, ki ga je opravljal ali na drugo delo, ki ustreza vrsti in stopnji njegove strokovne izobrazbe."</p>
                  <p>Predlagatelj je gospod Ivan Verzolak. Odbor amandma podpira, Vlada amandmaju ne nasprotuje.</p>
                  <p>Želi kdo besedo o tem amandmaju? Ugotavljam, da ne in ga dajem na glasovanje. Ugotovimo sklepčnost! (58 prisotnih.)</p>
                  <p>Kdo je za? (45 poslancev.) Je kdo proti? (2 poslanca.)</p>
                  <p>Ugotavljam, da smo ta amandma sprejeli.</p>
                  <p>Naslednji: doda se nov 14.c člen, ki se glasi: "Član Računskega sodišča, ki mu je prenehala funkcija in iz objektivnih razlogov ne more nadaljevati prejšnjega dela in dobiti druge ustrezne zaposlitve, niti ni izpolnil pogojev za upokojitev po splošnih predpisih, ima pravico do nadomestila plače v višini plače, ki bi jo prejemal, če bi opravljal funkcijo, dokler se ne zaposli oziroma ne izpolni pogojev za upokojitev po splošnih predpisih, vendar najdlje eno leto od prenehanja funkcije člana Računskega sodišča. Pravico do nadomestila iz prejšnjega odstavka se lahko podaljša do izpolnitve pogojev po splošnih predpisih, vendar najdlje še za eno leto. Čas iz prejšnjih dveh odstavkov se šteje članu Računskega sodišča, ki mu je prenehala funkcija v delovno dobo, v tem času je socialno zavarovan po predpisih, ki urejajo socialno zavarovanje oseb v delovnem razmerju." Predlagatelj je gospod Ivan Verzolak. Odbor podpira, Vlada ne nasprotuje.</p>
                  <p>Želi kdo besedo? Ugotavljam, da ne. Dajem ta amandma na glasovanje. Ugotovimo sklepčnost! (58 prisotnih.)</p>
                  <p>Kdo je za? (40 poslancev.) Je kdo proti? (9 poslancev.)</p>
                  <p>Ugotavljam, da smo ta amandma sprejeli.</p>
                  <p>Sedaj dajem na glasovanje še 14. člen v celoti. Ugotovimo sklepčnost! (56 prisotnih.)</p>
                  <p>Kdo je za? (40 poslancev.) Je kdo proti? (1 poslanec.)</p>
                  <p>Ugotavljam, da smo člen sprejeli.</p>
                  <p>K 16. členu imamo najprej amandma na amandma, in sicer: doda se nov tretji odstavek, ki se glasi: "3. Računovodske izkaze Računskega sodišča revidira pooblaščeni revizor, ki ga določi Državni zbor na predlog pristojnega odbora Državnega zbora." Predlagatelj je skupina poslancev s prvopodpisanim gospodom Sašom Lapom. Odbor amandma podpira. Ta amandma je amandma na amandma pod 2. točko: doda se nov tretji odstavek, ki se glasi: "3. Računovodske izkaze Računskega sodišča revidira pooblaščeni revizor, ki ga določi pristojni odbor Državnega zbora." Predlagatelj je skupina poslancev s prvopodpisano gospo Metko Karner-Lukač. Odbor ne podpira, ker podpira amandma pod številko 1. Vlada amandmaju ne nasprotuje.</p>
                  <p>Želi kdo besedo o teh amandmajih in o 16. členu? Ugotavljam, da ne in dajem najprej na glasovanje amandma na amandma. Svoj glas bo obrazložil gospod Janez Kopač. Izvolite.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala lepa. Kaže, da je prišlo tukaj do majhnega nesporazuma. Na sami seji je gospod Lap preoblikoval svoj amandma in ga je odbor potem tudi podprl. Ampak kaže, da je potem naknadno prišlo do opredelitve tega njegovega amandmaja kot amandma na amandma. Potemtakem bi bilo treba podpreti amandma, tudi tako kot odbor predlaga, vendar podpreti tudi amandma skupine poslancev s prvopodpisano Metko Karner-Lukač. V tem primeru ne bi veljalo, da odbor amandmaja ne podpira. Kajti amandma na amandma, ki ga je vložil gospod Lap, pomeni spremembo v celoti tega, kar je predlagala gospa Metka Karner Lukač. To pa odbor podpira. Da pa prihaja do tega logičnega nesmisla, je krivo to, da je  pri naknadni vložitvi popravljenega amandmaja prišlo do opredelitve le-tega s strani gospoda Lapa kot amandma na amandma, kar pa pravzaprav ne bi smelo biti, moral bi biti čisti amandma. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Moram reči, gospod Kopač, da čisto nič ne razumem, razen tega, da je bilo oddano tako besedilo, kot je sedaj tudi napisano in da se je spremenil samo status amandmaja iz amandmaja v amandma na amandma. Kar pomeni, da o njem glasujemo prvič - najprej in nič drugega. Vrstni red glasovanja se spremeni, stališče odbora se pa ne more spremeniti. Spremenil se je status amandmaja iz amandmaja je postal amandma na amandma in s tem je jasno vrstni red glasovanja o teh dveh amandmajih. To je vse.</p>
                  <p>Gospod Žaro Pregelj, izvolite. Besedo imate.</p>
               </sp>
               <sp>
                  <speaker>ŽARKO PREGELJ:</speaker>
                  <p>Sicer razumem, da ima verjetno uradna koalicija kakšne težave. Ampak zadeva je taka. Gospod Kopač je popolnoma korektno povedal, da v kolikor se izglasuje amandma na amandma, in ki ga odbor podpira, je potrebno tudi izglasovati amandma, skupine poslancev, kajti, sicer v kolikor se amandma ne izglasuje, potem amandma ne bo izglasovan. Tukaj mislim, gospod predsedujoči, da je zadeva čisto logična. Dejstvo je, da pa bi lahko to bila dva samostojna amandmaja in potem ne bi bilo tega problema.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Torej, gotovo ne bomo glasovali o obeh, tako da mislim, da ni tukaj v resnici nobenega zapleta.</p>
                  <p>Gospa Metka Karner-Lukač ima besedo.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Predlagam naslednje, kar bi bilo tudi najenostavnejše. Ta amandma, ki ga je predlagal gospod Sašo Lap, v celoti pokriva tisto, kar smo želeli doseči z amandmajem, ki ga je vložila skupina poslancev in pravi: "Računovodske izkaze Računskega sodišča revidira pooblaščeni revizor, ki ga določi Državni zbor na predlog pristojnega odbora Državnega zbora". Naš pa govori o tem, da bi ga določil pristojni odbor Državnega zbora. Mislim, da bi bilo prav, da prvi amandma podprete, jaz ga pa umaknem.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Natančno za to gre. Hvala lepa, gospa Metka Karner-Lukač. S tem ste nam pomagali, da nam ni treba pojasnjevati naprej. Drugače bi morda morali še enkrat sklicati matično delovno telo.</p>
                  <p>Torej, želi še kdo besedo? Ugotavljam, da ne in dajem amandma na amandma na glasovanje. Ugotovimo sklepčnost! (62 prisotnih.)</p>
                  <p>Kdo je za? (62 poslancev.) Je kdo proti? (Nihče.)</p>
                  <p>Ugotavljam, da smo to besedilo sprejeli.</p>
                  <p>Dajem  na glasovanje 16. člen v celoti. Ugotovimo sklepčnost! (58 prisotnih.)</p>
                  <p>Kdo je za? (49 poslancev.) Je kdo proti? (3 poslanci.)</p>
                  <p>Ugotavljam, da smo člen v celoti sprejeli.</p>
                  <p>K 17. členu imamo amandma: črta se prvi odstavek člena in nadomesti z novim, ki se glasi:</p>
                  <p>"1. Računsko sodišče pristojno revidirati državne organe, osebe javnega prava, osebe zasebnega prava, ki prejemajo sredstva iz državnega poračuna ali drugih sredstev javne porabe, osebe zasebnega prava, ki izvajajo javne službe, gospodarske družbe in druge osebe, o katerih je država neposredno ali posredno udeležena v kapitalu".</p>
                  <p>Drugi odstavek se črta.</p>
                  <p>Dosedanji tretji odstavek postane drugi odstavek in se spremeni, tako da se glasi:</p>
                  <p>"2. Računsko sodišče lahko revidira tudi vse druge osebe, ki vstopajo v poslovna razmerja z osebami, ki jih lahko potem revidira po tem zakonu in to za del poslovanja, ki je financiran s sredstvi javne porabe."</p>
                  <p>Doda se mu tretji odstavek, ki se glasi:</p>
                  <p>"3. Računsko sodišče revidira posojilne odnose Banke Slovenije do državnega proračuna ter tudi druge posle, ki jih v skladu z zakonom opravlja za Republiko Slovenijo."</p>
                  <p>Predlagatelj je skupina poslancev s prvopodpisano gospo Metko Karner Lukač. Odbor amandma podpira, Vlada amandmaju ne nasprotuje. Želi kdo besedo? Vlada nasprotuje, se opravičujem. Odbor amandma podpira, Vlada amandmaju nasprotuje. Želi kdo besedo? Gospa Metka Karner-Lukač, izvolite.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Ta amandma jasnejše opredeljuje subjekte za revidiranje, do katerih  je pristojno Računsko sodišče. Zlasti pa zelo natančno govori pod 3. točko: "Računsko sodišče revidira posojilne odnose Banke Slovenije do državnega proračuna ter tudi druge posle, ki jih v skladu z zakonom opravlja za Republiko Slovenijo." Poudarjam in opozarjam, da je se je odbor odločil, da to podpre, ker menim, da je to izredno smiselno, da ne bomo imeli potem zmešnjave za kaj je Računsko sodišče pristojno in za kaj ne. Se pa čudim, da temu nasprotuje Vlada, saj gre vendar za večjo jasnost. Jaz bom glasovala za ta amandma. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ja, prosim, izvolite, gospa Milojka Kolar, državna sekretarka v Ministrstvu za finance.</p>
               </sp>    
               <sp>   
                  <speaker>MILOJKA KOLAR</speaker>
                  <p>: Hvala, spoštovani zbor! Jaz bi skušala zelo na kratko obrazložiti, zakaj Vlada nasprotuje. Če pogledamo tretji odstavek tretjega amandmaja glede Banke Slovenije, boste ugotovili, da je bil to že vladni amandma in da je že zajet kot amandma Vlade. Glede prvega in drugega odstavka pa je strokovno mnenje, da predlagana dikcija ni sistematična, ker po tem taksativnem naštevanju niso zajeti vsi subjekti. Tako na primer ni notri lokalnih skupnosti in še tudi nekaterih drugih, ki se</p>
                  <p>pojavljajo kot porabniki proračuna. Zaradi tega je po našem mnenju in tudi po mnenju zakonodaje pravilnejša ta dikcija, ki jo je predlagala Vlada in sicer, da se opravlja nadzor nad poslovanjem pravnih oseb javnega prava. To je vseh tistih, ki prejemajo sredstva iz proračunskih virov, nadalje nadzor nad poslovanjem oseb civilnega prava, ki prejemajo sredstva iz državnega proračuna, skladi, Centralna banka. Tretji del, kjer bi se opravljal nadzor, pa so ostale osebe civilnega prava. Druga dilema, na katero je že uvodoma gospod Kopač opozoril o uporabi besede nadzora in revidiranja. Torej revidiranje je direkten prevod izraza "odita", odit javnih financ, ker pač tuja literatura uporablja ta izraz. Nas so pa že v šolah učili, da je nadzor širši pojem, ki ne zajema samo revizije, temveč zajema tudi kontrolo in inšpiciranje.  Zaradi tega je mnenje Vlade, da ostajamo pri terminu nadzora, ker je to širši pojem, kar pomeni, da lahko nadzira tudi načrtovanje in ne samo revidiranje, ki pač dela po določenih postopkih, bodisi da je to revidiranje računovodskih izkazov, bodisi, da je to revidiranje poslovanja. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo sodelovati v razpravi. Gospod Janez Kopač. Izvolite.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala lepa. Povsem se strinjam s predstavnico Vlade.  Še enkrat poudarjam samo to. Odbor je zavestno šel v podporo amandmaju k 17. in 18. členu, ne da bi se eksplicitno s tem amandmajem strinjal, samo zaradi proceduralnih razlogov, češ, to je tisto, kar sem prej rekel ali se prav piše "kaša ali kasha", da se do tretje obravnave lahko ljudje iz stroke, ki se ukvarjajo s tem zakonom, dokončno dogovorijo, ali je nadzor bolj prav ali je revidiranje bolj prav. Ne bi bilo nobene škode, če bi nasprotovali temu amandmaju, vendar bi seveda, če bi hoteli ohraniti manevrski prostor za razreševanje te dileme, morali potem podpreti vsaj amandma k 18. členu. Enega od teh dveh bi bilo torej potrebno podpreti. Sicer pa se strinjam s tem, da je pa mimo te dileme o izrazu revidiranje ali nadzor, vladni tekst 17. člena boljši od tega, ki je predlagan v amandmaju. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in dajem amandma k 17. členu na glasovanje. Ugotovimo sklepčnost! (53 prisotnih.)</p>
                  <p>Kdo je za? (27 poslancev.) Je kdo proti? (24 poslancev.)</p>
                  <p>Ugotavljam, da je amandma sprejet.</p>
                  <p>S tem smo celotno besedilo člena spremenili in o njem ni potrebno ponovno glasovati.</p>
                  <p>K 18. členu: člen se črta in nadomesti z novim členom, ki se glasi:</p>
                  <p>"1. Računsko sodišče izvaja po tem zakonu naslednje naloge revidiranja: 1. Revidira zakonitost in pravilnost računovodskih izkazov oseb iz 17. člena, v nadaljevanju revidiranje računovodskih izkazov. Revidiranje računovodskih izkazov je preizkušanje in  ocenjevanje računovodskih izkazov ter podatkov in metod, uporabljenih pri njihovem sestavljanju in na tem temelječe dajanje strokovnih mnenj, ali računovodski izkazi resnično in zakonito kažejo stanje sredstev in obveznosti do njihovih virov ter poslovni izid osebe.</p>
                  <p>2. Revidira gospodarnost, učinkovitost in uspešnost poslovanja oseb iz 17. člena, v nadaljevanju revidiranje poslovanja. Gospodarnost je minimiziranje stroškov, sredstev uporabljanja za opravljanje določene dejavnosti ob zagotavljanju srednje kakovosti učinkov, ki so rezultat opravljanja te dejavnosti. Učinkovitost je razmerje med učinki izraženimi v proizvodih, blagu, storitvah in drugimi vrstami učinkov in sredstvi,  uporabljenih za njihovo izdelavo. Uspešnost je stopnja uresničitve vnaprej določenih ciljev pri opravljanju določenih dejavnosti.</p>
                  <p>3. Revidira gospodarnost, učinkovitost in uspešnost izvajanja posamičnih programov financiranja, v katerih je udeležena država neposredno in posredno preko oseb iz 17. člena.</p>
                  <p>4. Revidira zakonitost in pravilnost posamičnih aktov državnega proračuna.</p>
                  <p>5. Revidira pobiranje javnih dajatev.</p>
                  <p>6. Metode in postopke revidiranja določi v skladu s splošno sprejetimi revizijskimi standardi in standardi mednarodnega združenja vrhovnih revizijskih institucij Intosy po predhodnem mnenju Slovenskega inštituta za revizijo, predsednik Računskega sodišča". Predlagatelj je skupina poslancev, prvopodpisana gospa Metka Karner-Lukač. Odbor podpira, Vlada nasprotuje.</p>
                  <p>Drugi: doda se nov 18.a člen, ki se glasi: "Poleg nalog revidiranja iz 18. člena Računsko sodišče opravlja tudi naslednje naloge: spremlja načrtovanje državnega proračuna, sodeluje pri oblikovanju predpisov in standardov, ki urejajo računovodstvo in poročanje oseb javnega sektorja, sodeluje pri oblikovanju meril in standardov storitev v javnem sektorju, svetuje javni upravi v zvezi z izvajanjem njenih nalog v obliki mnenj in priporočil in na način, ki ne more vplivati na neodvisnost Računskega sodišča pri izvajanju nalog revidiranja". Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada nasprotuje.</p>
                  <p>Tretji: doda se nov 18.b člen, ki se glasi: "Računsko sodišče lahko sodeluje s tujimi ali mednarodnimi revizijskimi organizacijami in lahko prevzame izvedbo posameznih nalog od teh organizacij ali jih na te organizacije prenese". Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada nasprotuje.</p>
                  <p>Četrti: doda se nov 18.c člen, ki se glasi: "Računsko sodišče izvaja naloge revidiranja iz 18. člena v skladu z letnim načrtom dela.</p>
                  <p>2. Pri določanju letnega načrta dela lahko upošteva predloge Državnega zbora, organov lokalne samouprave ter Vlade Republike Slovenije." Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada nasprotuje.</p>
                  <p>Peti: doda se novo poglavje, ki se glasi: 3.a: "Osebe, ki lahko opravljajo naloge revidiranja."</p>
                  <p>18.d člen: "Naloge revidiranja računovodskih izkazov po tem zakonu opravljajo pooblaščeni revizorji in revizor. Naloge revidiranja poslovanja opravljajo pooblaščeni revizorji, revizor ali drugi strokovnjaki, ki izpolnjujejo posebne pogoje, določene s Poslovnikom Računskega sodišča."</p>
                  <p>18.e člen: "Naziv pooblaščeni revizorji in revizor podeli Slovenski institut za revizijo po posebnem programu, ki ga predpiše za pridobitev naziva pooblaščenega revizorja in naziva revizorja Računskega sodišča." Predlagatelj je skupina poslancev, prvapodpisana gospa Metka Karner-Lukač. Odbor amandmaja ne podpira, Vlada amandmaju nasprotuje.</p>
                  <p>Ali želi kdo razpravljati o teh amandmajih in o 18. členu? Gospa Metka Karner-Lukač ima besedo. Prosim.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Menim, da ta amandma prispeva k boljšemu zakonu. Če drugega ne, poglejte, v 18. členu, ko predlagatelj govori, kaj Računsko sodišče opravlja, pravi: nadzornostjo, zakonitostjo, namembnostjo in gospodarnostjo, učinkovitostjo itd., vendar pa istočasno vemo, kaj je pravzaprav gospodarnost, kaj je učinkovitost in uspešnost. Če drugega ne, ta amandma to precizira in v tem smislu dopolnjuje.</p>
                  <p>Zlasti pomembno se mi zdi, po kakšni metodi bodo ta revizijska dela potekala, torej, nekateri standardi morajo biti sprejeti, tukaj se moramo opredeliti, pod kakšnimi standardi. Potem,  od 18. člena naprej, ki ima ta amandma ali ker je predsedujoči že vse prebral, se mi zdi zlasti pomembno, s kom lahko sodeluje Računsko sodišče, ki tukaj ni navedeno in, katere osebe lahko opravljajo naloge revidiranja, kar tudi v predlogu Vlade ni zadosti precizirano. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Ali želi še kdo besedo? Prosim, izvolite, gospa Milojka Kolar, državna sekretarka v Ministrstvu za finance.</p>
               </sp>
               <sp>
                  <speaker>MILOJKA KOLAR:</speaker>
                  <p>Bom spet zelo kratka. Hvala. Menim, da zakon naj ne bi bil učbenik, da bi dajali definicije o tem, kaj je gospodarnost in učinkovitost in to niti ni smisel  zakona niti vsebina, da bi ga s tem obremenjevala.</p>
                  <p>Glede naziva "pooblaščeni revizorji in revizor" so pa opredeljena v  zakonu o revidiranju in se moramo zavedati, da je to naziv oz. licenca, ki je bila pridobljena ali dobljena po opravljenih določenih izpitih. Ravno tako menim, da so to zadeve, ki bodo našle svoje mesto v Poslovniku, tako kot načela, principe in vključevanja standardov, na osnovi katerih bo delovalo Računsko sodišče. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Ali želi še kdo besedo? Ugotavljam, da ne in prehajam h glasovanju. Na glasovanje dajem najprej amandma  skupine poslancev s prvopodpisano Metko Karner-Lukač pod 1. točko k 18. členu. Ugotovimo sklepčnost! (50 prisotnih.)</p>
                  <p>Kdo je za? (25 poslancev.) Je kdo proti? (28 poslancev.)</p>
                  <p>Ugotavljam, da ta amandma ni bil sprejet.</p>
                  <p>Na glasovanje dajem amandma istih predlagateljev pod 2. točko. Ugotovimo sklepčnost! (50 prisotnih.)</p>
                  <p>Kdo je za? (20 poslancev.) Je kdo proti? (31 poslancev.)</p>
                  <p>Ugotavljam, da amandma ni sprejet.</p>
                  <p>Prehajamo h glasovanju o amandmaju istih predlagateljev pod 3. točko. Ugotovimo sklepčnost! (55 prisotnih.)</p>
                  <p>Kdo je za? (17 poslancev.) Je kdo proti? (29 poslancev.)</p>
                  <p>Ugotavljam, da amandma ni sprejet.</p>
                  <p>Na glasovanje dajem amandma istih predlagateljev pod 4. točko. Ugotovimo sklepčnost! (56 prisotnih.)</p>
                  <p>Kdo je za? (16 poslancev.) Je kdo proti? (26 poslancev.)</p>
                  <p>Ugotavljam, da amandma ni sprejet.</p>
                  <p>Na glasovanje dajem še amandma istih predlagateljev pod 5. točko. Ugotovimo sklepčnost! (54 prisotnih.)</p>
                  <p>Kdo je za? (17 poslancev.) Je kdo proti? (29 poslancev.)</p>
                  <p>Ugotavljam, da amandma ni sprejet.</p>
                  <p>Končali smo glasovanje o amandmajih in sedaj dajem na glasovanje še 18. člen v celoti. Ugotovimo sklepčnost! (55 prisotnih.)</p>
                  <p>Kdo je za? (37 poslancev.) Je kdo proti? (7 poslancev.)</p>
                  <p>Ugotavljam, da smo 18. člen v celoti sprejeli.</p>
                  <p>K 19. členu imamo dva amandmaja. Prvi: 4. točka se spremeni, tako da se glasi: "4. Postopek revidiranja." Predlagatelj je skupina poslancev, prvopodpisana gospa Metka Karner-Lukač. Odbor ne podpira, Vlada nasprotuje.</p>
                  <p>Drugi: prvi odstavek se spremeni, tako da se za besedo "postopek" črtata besedi "nadzora in" ter za besedo "zakon" postavi pika. Nadaljevanje pa se črta. Črta se drugi odstavek in se ga nadomesti z novim, ki se glasi: "2. Stranka v postopku je oseba iz 17. člena tega zakona, pri kateri Računsko sodišče opravlja revidiranje, v nadaljnjem besedilu revidirana oseba."</p>
                  <p>Predlagatelj je skupina poslancev. Prvopodpisana gospa Metka Karner-Lukač. Odbor ne podpira, Vlada nasprotuje.</p>
                  <p>Želi kdo besedo o teh amandmajih? Ugotavljam, da ne in dajem na glasovanje najprej amandma pod 1. točko. Ugotovimo sklepčnost! (57 prisotnih.)</p>
                  <p>Kdo je za? (14 poslancev.) Je kdo proti? (36 poslancev.)</p>
                  <p>Ugotavljam, da amandma ni bil sprejet.</p>
                  <p>Na glasovanje dajem amandma skupine poslancev s prvopodpisano gospo Metko Karner-Lukač pod 2. točko. Ugotovimo sklepčnost! (56 prisotnih.)</p>
                  <p>Kdo je za? (17 poslancev.) Je kdo proti? (28 poslancev.)</p>
                  <p>Ugotavljam, da amandma ni bil sprejet.</p>
                  <p>Na glasovanje dajem 19. člen v celoti. Ugotovimo sklepčnost! (50 prisotnih.)</p>
                  <p>Kdo je za? (38 poslancev.) Je kdo proti? (2 poslanca.)</p>
                  <p>Ugotavljam, da je 19. člen sprejet.</p>
                  <p>K 20. členu imamo dva amandmaja. Prvi: prvi odstavek se spremeni, tako da se za besedo "postopku" črtata besedi "nadzora in". Drugi odstavek se spremeni, tako da se za besedo "postopku" črtata besedi "nadzora in" ter za besedo "odloča" se črtajo besede "senat treh članov Računskega sodišča" in nadomesti z besedami "pristojni vodja revidiranja." Tretji odstavek se črta in se nadomesti z novim, ki se glasi: "V postopku na drugi stopnji odloča predsednik Računskega sodišča na podlagi predhodnega mnenja tričlanskega senata. Osebe, ki so odločale o isti zadevi na prvi stopnji, ne morejo biti člani senata na drugi stopnji." Predlagatelj je skupina poslancev. Prvopodpisana je gospa Metka Karner-Lukač. Odbor ne podpira, Vlada nasprotuje. Če je ta amandma sprejet, je naslednji brezpredmeten.</p>
                  <p>Naslednji pa je: tretji odstavek se spremeni, tako da se glasi: "V postopku na drugi stopnji odloča senat petih članov Računskega sodišča, ki ga vodi predsednik Računskega sodišča. Člani senata na drugi stopnji ne smejo biti udeleženi v postopku na prvi stopnji." Predlagatelj je Vlada. Odbor amandma podpira.</p>
                  <p>Želi kdo razpravljati o teh amandmajih in o členu v celoti? Ugotavljam, da ne in prehajam h glasovanju.</p>
                  <p>Na glasovanje dajem amandma pod 1. točko skupine poslancev s prvopodpisano gospod Metko Karner-Lukač.</p>
                  <p>Gospa Metka Karner-Lukač bo obrazložila svoj glas. Izvolite.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Se opravičujem, da sem nekoliko preslišala, zamudila. Podprla bom amandma, ki smo ga štirje poslanci vložili, in sicer zato, ker bistveno pospeši propustnost Računskega sodišča. Namreč, za kaj gre. Gre za to, da deluje pri predlogu, ki ga je dala Vlada, na prvi stopnji senat s petimi člani in na drugi stopnji senat s tremi člani. Pri nas pravimo, da bi na drugi stopnji deloval senat, sestavljen iz treh članov, ki bi pomenil v bistvu posvetovalno telo predsednika Računskega sodišča in bi tako v bistvu lahko iz teh članov sestavili dva teama.</p>
                  <p>Kar se pa tiče delovanja senata na prvi stopnji, pa naj bi v teh postopkih delovali tisti revizorji, ki so revizijo opravili in  neposredni vodja oziroma član Računskega sodišča.</p>
                  <p>Mislim, da bi s podporo našega amandmaja bistveno pospešili oziroma povečali propustnost dela Računskega sodišča. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo obrazložiti svoj glas? Nihče, zato dajem amandma pod 1. točko na glasovanje. Ugotovimo sklepčnost! (58 prisotnih.)</p>
                  <p>Kdo je za? (19 poslancev.) Je kdo proti? (31 poslancev.)</p>
                  <p>Ugotavljam, da amandma ni sprejet.</p>
                  <p>Prehajamo na glasovanje k amandmaju pod 2. točko Vlade Republike Slovenije, ki ga dajem na glasovanje. Ugotovimo sklepčnost. (43.) Gre za tehnični problem. Ne za to, da bi vas bilo premalo ali pa da ne bi pritisnili na gumb. Aparatura deluje šele takrat, ko vas poprosim, da ugotovimo sklepčnost. Vsak dan se mi zdi, da deluje počasneje. Mislim, da ne gre za to, ampak, da mi vse bolj hitro delamo. Torej, ponovno dajem na glasovanje amandma pod 2. točko. Ugotovimo sklepčnost! (58 prisotnih.)</p>
                  <p>Kdo je za? (55 poslancev.) Je kdo proti? (2 poslanca.)</p>
                  <p>Ugotavljam, da smo ta amandma sprejeli.</p>
                  <p>Dajem na glasovanje 20. člen v celoti. Ugotovimo sklepčnost! (59 prisotnih.)</p>
                  <p>Kdo je za? (50 poslancev.) Je kdo proti? (2 poslanca.)</p>
                  <p>Ugotavljam, da smo člen sprejeli.</p>
                  <p>K 21. členu imamo amandma, ki se glasi: v prvem odstavku se beseda "službe" nadomesti z besedami "vodja revizijske skupine".</p>
                  <p>Drugi odstavek se spremeni, tako da se besede "tričlanski senat članov Računskega sodišča" nadomesti z besedami "pristojni vodja revidiranja".</p>
                  <p>Tretji odstavek se spremeni, tako da se besede "senat Računskega sodišča na drugi stopnji" nadomestijo z besedami "na predsednika Računskega sodišča".</p>
                  <p>Četrti odstavek se spremeni, tako da se glasi: "4. Zoper dokončno poročilo na drugi stopnji ni dopusten upravni spor".</p>
                  <p>Doda se nov peti odstavek, ki se glasi: "5. Predhodno poročilo, poročilo in dokončno poročilo lahko vsebuje mnenje brez pridržkov, pozitivno mnenje, mnenje s pridržkom, negativno mnenje o predmetu revidiranja z obrazložitvijo mnenja s pridržkom in negativnega mnenja ter predlog priporočil revidirani osebi, Državnemu zboru, lokalni skupnosti glede ukrepov za odpravo nepravilnosti in priporočil za delo državnih organov in drugih oseb".</p>
                  <p>Doda se nov šesti odstavek, ki se glasi: "6. Dokončno poročilo je javno". Predlagatelj je skupina poslancev s prvo-</p>
                  <p>podpisano gospo Metko Karner-Lukač; odbor ne podpira, Vlada nasprotuje. Želi kdo besedo? Ker nihče ne želi besede, dajem amandma na glasovanje. Ugotovimo sklepčnost! (49 prisotnih.)</p>
                  <p>Kdo je za? (19 poslancev.) Je kdo proti? (30 poslancev.)</p>
                  <p>Ugotavljam, da amandma ni sprejet.</p>
                  <p>Na glasovanje dajem 21. člen v celoti. Ugotovimo sklepčnost! (53 prisotnih.)</p>
                  <p>Kdo je za? (44 poslancev.) Je kdo proti? (3 poslanci.)</p>
                  <p>Ugotavljam, da je člen sprejet.</p>
                  <p>K 22. členu imamo amandma, ki se glasi: črtajo se prvi, drugi in četrti odstavek in nadomestijo z novim prvim odstavkom, ki se glasi: "1. Računsko sodišče lahko uporabi tudi delo drugega revizorja, pri tem pa mora zagotoviti, da so drugi revizorji ravnali s primerno skrbnostjo in v skladu s standardi, ki jih uporablja Računsko sodišče." Dosedanji tretji odstavek postane</p>
                  <p>drugi odstavek s tem, da se dopolni tako, da se črta pika in dodajo besede "drugega revizorja". Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada nasprotuje. Želi kdo besedo? Gospa Metka Karner-Lukač, izvolite.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Pri tem amandmaju je zlasti pomembno to, da Računsko sodišče lahko uporabi tudi delo drugega revizorja, seveda pa mora pri tem paziti, da je to usklajeno s standardi. Mislim, da oba, Računsko sodišče  oz. revizorji uporabljajo iste standarde. Seveda pa je možnost,  da Računsko sodišče uporabi delo drugega revizorja, če so sprejeti in usklajeni standardi, po katerih naj bi Računsko sodišče delalo. To bi bilo zelo pomembno, da ta amandma sprejmemo zato, da ne bi naši revizorji ponovno odkrivali Ameriko tam, kjer je že odkrita. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospa Milojka Kolar.</p>
               </sp>
               <sp>
                  <speaker>MILOJKA KOLAR:</speaker>
                  <p>Menim, da je predlog tega amandmaja že zajet v 22. členu v drugem odstavku, kjer piše, da če ima oseba že revidirane računovodske izkaze v skladu z drugim zakonom, lahko Računsko sodišče izda mnenje že na podlagi mnenja izrevidiranega računskega izkaza. Obveznost in naloga vsakega revizorja pa je, ko sestavi mnenje na začetku o reviziji računovodskih izkazov, da posveti en odstavek, prvič temu, kakšen obseg in po kakšnih standardih je opravljal revizijo in s tem tudi strokovno odgovarja. Tako, da mislim, da sestava vsakega revizijskega mnenja že točno vsebuje ta določila in ta načela in je zato po mnenju Vlade to nepotrebno.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in dajem amandma na glasovanje. Ugotovimo sklepčnost! (54 prisotnih.)</p>
                  <p>Kdo je za? (16 poslancev.) Je kdo proti? (33 poslancev.)</p>
                  <p>Ugotavljam, da amandma ni bil sprejet.</p>
                  <p>Na glasovanje dajem 22. člen v celoti. Ugotovimo sklepčnost! (55 prisotnih.)</p>
                  <p>Kdo je za? (47 poslancev.) Je kdo proti? (5 poslancev.)</p>
                  <p>Ugotavljam, da smo člen sprejeli.</p>
                  <p>K 23. členu imamo amandma, ki je vsebinsko povezan z amandmajem k 20. členu, ki ga, kolikor vem, nismo sprejeli. Je potrebno glasovati, gospa Metka Karner-Lukač? Brezpredmeten.</p>
                  <p>Prehajamo torej k 24. členu, kjer imamo amandma: ta člen se črta. Predlagatelj je skupina poslancev s prvopodpisano gospod Metko Karner-Lukač. Odbor amandmaja ne podpira, Vlada amandmaju nasprotuje. Želi kdo besedo? Ugotavljam, da ne in dajem amandma na glasovanje. Ugotovimo sklepčnost! (56 prisotnih.)</p>
                  <p>Kdo je za? (10 poslancev.) Je kdo proti? (32 poslancev.)</p>
                  <p>Ugotavljam, da amandma ni sprejet.</p>
                  <p>Na glasovanje dajem še 24. člen v celoti. Ugotovimo sklepčnost! (55 prisotnih.)</p>
                  <p>Kdo je za? (41 poslancev.) Je kdo proti? (1 poslanec.)</p>
                  <p>Ugotavljam, da smo 24. člen sprejeli.</p>
                  <p>K 25. členu: za besedo "skrivnosti" se črtata besedi "nadzorovanih in". Predlagatelj je skupina poslancev s prvopodpisano gospod Metko Karner-Lukač. Odbor ne podpira. Vlada nasprotuje.</p>
                  <p>Želi kdo besedo? Ugotavljam, da ne. Dajem amandma na glasovanje. Ugotovimo sklepčnost! (54 prisotnih.)</p>
                  <p>Kdo je za? (15 poslancev.) Je kdo proti? (28 poslancev.)</p>
                  <p>Ugotavljam, da amandma ni bil sprejet.</p>
                  <p>Prehajamo še h glasovanju o 25. členu v celoti. Ugotovimo sklepčnost! (54 prisotnih.)</p>
                  <p>Kdo je za? (40 poslancev.) Je kdo proti? (3 poslanci.)</p>
                  <p>Ugotavljam, da smo člen v celoti sprejeli.</p>
                  <p>K 28. členu, doda se novi tretji odstavek, ki se glasi: "3. Sklicevanje na mnenje neodvisnega strokovnjaka, ki jo poda v zvezi z nalogo revidiranja Računskega sodišča, ne obvezuje odgovornosti za oblikovanje mnenja in ugotovitev." Predlagatelj je skupina poslancev s prvopodpisano gospo Metko Karner-Lukač. Odbor amandma podpira. Vlada amandmaju ne nasprotuje.</p>
                  <p>Želi kdo besedo? Ugotavljam, da ne. Dajem amandma na glasovanje. Ugotovimo sklepčnost! (50 prisotnih.)</p>
                  <p>Kdo je za? (36 poslancev.) Je kdo proti? (3 poslanci.)</p>
                  <p>Ugotavljam, da smo amandma sprejeli.</p>
                  <p>Na glasovanje dajem še 28. člen v celoti. Ugotovimo sklepčnost! (56 prisotnih.)</p>
                  <p>Kdo je za? (48 poslancev.) Je kdo proti? (Nihče.)</p>
                  <p>Ugotavljam, da smo člen sprejeli.</p>
                  <p>K 29. členu, doda se novi prvi odstavek, ki se glasi: "Osebe iz prvega odstavka 17. člena tega zakona morajo vsako leto predložiti Računskemu sodišču finančne načrte, računovodske izkaze ter druga poročila o poslovanju na način, ki ga določi Računsko sodišče. Dosedanji prvi, drugi in tretji odstavek postane drugi, tretji in četrti odstavek." Predlagatelj je skupina poslancev s prvopodpisano gospod Metko Karner-Lukač. Odbor ne podpira. Vlada nasprotuje.</p>
                  <p>Želi kdo besedo? Ugotavljam, da ne. Dajem amandma na glasovanje. Ugotovimo sklepčnost! (53 prisotnih.)</p>
                  <p>Kdo je za? (15 poslancev.) Je kdo proti? (31 poslancev.)</p>
                  <p>Ugotavljam, da amandma ni sprejet.</p>
                  <p>Na glasovanje dajem 29. člen v celoti. Ugotovimo sklepčnost! (55 prisotnih.)</p>
                  <p>Kdo je za? (37 poslancev.) Je kdo proti? (4 poslanci.)</p>
                  <p>Ugotavljam, da smo člen v celoti sprejeli.</p>
                  <p>K 31. členu: ta člen se črta in nadomesti z besedilom, ki se glasi: "1.) Računsko sodišče poroča o svojem delu Državnemu zboru najmanj enkrat letno z letnim poročilom.</p>
                  <p>2.) Računsko sodišče lahko o pomembnejših ugotovitvah poroča Državnemu zboru, njegovim pristojnim delovnim telesom, Vladi in pristojnim ministrom ter organom lokalne samouprave, tudi med letom.</p>
                  <p>3.) Predsednik in podpredsednik Računskega sodišča imata pravico, da se v Državnem zboru ter v njegovih delovnih telesih udeležujeta obravnav poročil Računskega sodišča, ter vseh obravnav v zvezi z načrtovanjem in uresničevanjem državnega proračuna ter obravnav drugih predpisov, ki vplivajo na javno porabo, ter se potem lahko prijavita k razpravi." Predlagatelj je skupina poslancev s prvopodpisano gospo Metko Karner-Lukač. Odbor amandma ne podpira. Vlada amandmaju nasprotuje.</p>
                  <p>Želi kdo besedo? Prosim, gospod Marjan Podobnik, izvolite.</p>
               </sp>
               <sp>
                  <speaker>MARJAN PODOBNIK:</speaker>
                  <p>Spoštovani! Podprl bom ta amandma skupine poslancev. Ne razumem, zakaj Vlada nasprotuje možnosti, da predsednik in podpredsednik Računskega sodišča dobita z zakonom pravico, da se v Državnem zboru ter v njegovih delovnih telesih udeležujeta obravnav poročil Računskega sodišča.</p>
                  <p>Mi vemo, sedaj, ko spremljamo stvari, ko nimamo Računskega sodišča, kako pomembno je, da se ustrezne institucije s svojimi predstavniki prisotne tako v Državnem zboru kot v delovnih telesih. Prav tako tudi ta 2. točka, ki omogoča, da lahko Računsko sodišče o pomembnejših ugotovitvah poroča Državnemu zboru in njegovim delovnim telesom tudi med letom. Mislim, da je prav, da se ta možnost zagotovi, posebno za pomembne primere in zato podpiram ta amandma.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospa Metka Karner-Lukač. Izvolite!</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Glasovala bom za ta amandma zato, ker se mi zdi določilo 31. člena preskromno, ki ga daje predlagatelj. Pravi, da Računsko sodišče predloži najmanj enkrat letno Državnemu zboru poročilo o svojem delu. To lahko pomeni enkrat letno, in zato bom glasovala za naš amandma, ker s tem širimo možnost nadzora nad delom Računskega sodišča oziroma nad uporabo denarja davkoplačevalcev, in lahko tudi Državni zbor, če meni, da je potrebno, tudi pravočasno ukrepa. Že ob prvi obravnavi sem imela pomisleke, da si želi Vlada takšen zakon o Računskem sodišču, ki ne bo v smislu tega, kar od Računskega sodišča pričakujemo, ampak, ki bo dodatno pokrival grehe Vlade, da bo lahko slabo gospodarila z denarjem davkoplačevalcev. Zato bom podprla ta amandma in menim, da je zelo nujen. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Gospod Miran Potrč, potem pa gospa Milojka Kolar. Izvolite!</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Zakon o Računskem sodišču je gotovo izjemno pomemben. Mislim, da bi bilo prav, da glede na to, da je pomemben, da je vsaj približno pravno korektno napisan. Glasoval bom proti temu amandmaju,  ker če piše najmanj enkrat letno pomeni, da lahko tudi vsake 14 dni. Kdor tega ne zna prebrati v zakonu, naj se pač nauči brati zakone. In zaradi tega, ker dobi Računsko sodišče, če je predlagatelj nekega poročila, že s poslovnikom pravico sodelovanja dela v Državnem zboru in najbrž ni nobene potrebe, da o tem v zakonu še posebej pišemo. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in dajem amandma na glasovanje. Ugotovimo sklepčnost! (52 prisotnih.)</p>
                  <p>Kdo je za? (19 poslancev.) Je kdo proti? (27 poslancev.)</p>
                  <p>Ugotavljam, da ni sprejet.</p>
                  <p>Na glasovanje dajem 31. člen v celoti. Ugotovimo sklepčnost! (48 prisotnih.)</p>
                  <p>Kdo je za? (38 poslancev.) Je kdo proti? (5 poslancev.)</p>
                  <p>Ugotavljam, da je 31. člen sprejet.</p>
                  <p>K 32. členu: doda se nov prvi odstavek, ki se glasi: "Pravna oseba iz drugega in tretjega odstavka 17. člena tega zakona se kaznuje za prekršek z denarno kaznijo  najmanj 300.000,00 tolarjev, če ne izvede naloga za odpravo dejanj, ki so v nasprotju z zakoni in drugimi predpisi (23. člen). Če ne pošlje takoj vseh obvestil, knjigovodskih listin in drugih dokumentov (29. člen). Če nasprotuje pregledu knjigovodskih listin in drugih dokumentov in ostalih preverjanj, kadar Računsko sodišče to zahteva (29. člen). Če ne dovoli vstopiti in pregledati prostore, objekte ter naprave oziroma odvzeti dokumentacijo (29. člen). Sedanji prvi odstavek postane drugi odstavek. Predlagatelj je Vlada. Odbor amandma podpira.</p>
                  <p>Želi kdo besedo? Ugotavljam, da ne in dajem amandma na glasovanje. Ugotovimo sklepčnost! (50 prisotnih.)</p>
                  <p>Kdo je za? (39 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Dajem na glasovanje še 32. člen v celoti. Ugotovimo sklepčnost! (50 prisotnih.)</p>
                  <p>Kdo je za? (39 poslancev.) Je kdo proti? (1 poslanec.)</p>
                  <p>Ugotavljam, da smo člen sprejeli.</p>
                  <p>K 33. členu: člen se črta in nadomesti z novim, ki se glasi:</p>
                  <p>"1. Računsko sodišče prične z upravljanjem nalog po tem zakonu v 90 dneh od pričetka upravljanja funkcij izvoljenih članov Računskega sodišča.</p>
                  <p>2. Poslovnik in druge splošne akte sprejme Računsko sodišče do pričetka dela po prvem odstavku.</p>
                  <p>3. Standarde revidiranja določi predsednik Računskega sodišča najkasneje v letu dni od začetka delovanja Računskega sodišča in jih dopolnjuje z razvojem splošnih revizijskih standardov in standardov Intosy".</p>
                  <p>Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada nasprotuje.</p>
                  <p>Dva, ki je brezpredmeten, če sprejmemo ena: doda se nov prvi odstavek, ki se glasi: "Računsko sodišče prične z dnevom 1.1.1995. Sedanji prvi odstavek postane drugi odstavek." Predlagatelj je Vlada, odbor amandma podpira.</p>
                  <p>Želi kdo besedo? Ugotavljam, da ne in dajem na glasovanje najprej amandma pod 1. točko. Ugotovimo sklepčnost! (55 prisotnih.)</p>
                  <p>Kdo je za? (13 poslancev.) Je kdo proti? (26 poslancev.)</p>
                  <p>Ugotavljam, da tega amandmaja nismo sprejeli.</p>
                  <p>Dajem na glasovanje amandma Vlade pod 2. točko Ugotovimo sklepčnost! (56 prisotnih.)</p>
                  <p>Kdo je za? (43 poslancev.) Je kdo proti? (1 poslanec.)</p>
                  <p>Ugotavljam, da smo amandma sprejeli.</p>
                  <p>Dajem na glasovanje 33. člen v celoti. Ugotovimo sklepčnost! (44 prisotnih.)</p>
                  <p>Izvolite, gospod Potrč. Imate kak proceduralni predlog?</p>
               </sp>
               <sp>
                  <speaker>MIRAN POTRČ:</speaker>
                  <p>Ne, ampak izkoristil bom to priložnost, da mi ne bi kdo potem rekel, da morda ni možno. Glasoval bom za tako dopolnjen člen. Ker pa vem, da je bilo v razpravi, po mojem tudi deloma utemeljeno, postavljenih kar precej vprašanj, ali bomo uspeli ali ne - organizacijske, kadrovske, finančne, strokovne itd. - vse druge stvari pripraviti za normalno in pravočasno delo Računskega sodišča, in ker sam mislim, da je treba to narediti in da je to možno narediti do 1.1.1995, da je možno potem v relativno kratkem času zagotoviti normalno funkcioniranje. Da pa ne bi dvomili o tem, in da ne bi kdorkoli lahko očital, da tega ne želimo, bi predlagal, da potem, ko izglasujemo zakon, sprejmemo še predlog dodatnega sklepa, in se sedaj javljam, da ne bi rekli, da kasneje tega več ne morem predlagati. Vsebina pa naj bi bila: "Vlada naj mesec dni pred začetkom veljavnosti zakona obvesti Državni zbor o tem, kako so zagotovljeni vsi ustrezni pogoji za uresničevanje vseh pristojnosti in nalog Računskega sodišča." Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Na glasovanje ponovno dajem celotni 33. člen. Ugotovimo sklepčnost! (56 prisotnih.)</p>
                  <p>Kdo je za? (43 poslancev.) Je kdo proti? (6 poslancev.)</p>
                  <p>Ugotavljam, da smo člen sprejeli.</p>
                  <p>34. člen, prvi amandma: ta člen se črta. Predlagatelj je skupina poslancev, prvopodpisana Metka Karner-Lukač, odbor podpira, Vlada nasprotuje.</p>
                  <p>Drugi: doda se nov 34. člen, ki se glasi: "1. Ne glede na 18.d pridobi naziv za pooblaščenega revizorja Računskega sodišča oseba, ki je ta naziv pridobila po 43. členu zakona o revidiranju, Uradni list Republike Slovenije 32/93 in 65/93, ali oseba, ki izpolnjuje naslednje pogoje: - preden berem naprej, glede na to, da 18.d člena nismo sprejeli, ali je potrebno, sprašujem predlagatelja, da ta člen berem v celoti in da o njem glasujemo? (Ni potrebno.)</p>
                  <p>To se pravi, da o tem členu ne bomo glasovali, ker je brezpredmeten.</p>
                  <p>Pot 3. točko: doda se nov 34.a člen, ki se glasi: "Ob izpolnjevanju enakih pogojev imajo prvo leto delovanja Računskega sodišča prednost pri zaposlitvi v Računskem sodišču delavci SDK, ki izpolnjujejo pogoje za pridobitev naziva pooblaščeni revizor, ali revizor iz 34. člena  zakona in pridobijo pozitivno mnenje SDK o ustreznih delovnih izkušnjah." Predlagatelj je skupina poslancev s prvopodpisano gospo Metko Karner-Lukač, odbor ne podpira, Vlada nasprotuje. Dajem te amandmaje v obravnavo. Želi kdo besedo? Gospod Marjan Podobnik, izvolite.</p>
               </sp>
               <sp>
                  <speaker>MARJAN PODOBNIK:</speaker>
                  <p>Spoštovani! Glasoval bom za to, za amandma, da se 34. člen črta. Če ta člen ostane, tak kot je, potem velja trditev, tako SDK kot vseh drugih, ki so opozarjali, da je eden ključnih ciljev takega načina oblikovanja Računskega sodišča ta, da se SDK odvzame primere, postopke ugotavljanja oziroma revizije pri lastninskem preoblikovanju podjetij. Kajti ta 34. člen v 1. točki govori: "Nedokončane zadeve v postopkih revizije lastninskega preoblikovanja, ki jih je SDK v Republiki Sloveniji začela na podlagi sklepov po zakonu o lastninskem preoblikovanju podjetij, dokonča Računsko sodišče."</p>
                  <p>Mislim, da imamo dovolj izkušenj, kaj pomeni prenos pooblastil in delovanja z ene institucije na drugo, še posebej, ko gre za tako, včasih bi rekel, zahtevne in delikatne stvari.  Mislim, da je prav, da se ne povečuje nezaupanje še s tem, ko se SDK, ki je s svojim delovanjem vendarle odprla, vsaj povečala zaupanje v zvezi z ugotavljanjem nepravilnosti pri lastninskem preoblikovanju podjetij, da se oblikovanje Računskega sodišča ne sprevrže v svoje nasprotje s tem, da pomeni to oblikovanje hkrati ukinjanje funkcije SDK na tem področju.</p>
                  <p>Zato bom glasoval za ta člen in bi rekel še to, tudi, ko je prej gospod Potrč v zvezi s prejšnjim odstavkom zelo površno prebral samo en odstavek, ne pa drugega, zelo jasno se ve, kdo je pisec tega zakona, je tudi notri navedeno in zelo dobro je, da si bomo pogledali, kako je kdo o tej zadevi glasoval. Zato, da bomo vedeli, zakaj bo potem prišlo morda do podobne situacije, kot v zvezi z Zakonom o pranju denarja. Sedaj strokovnjaki ugotavljajo, da imamo zakon, ki ga je težko ali skoraj  nemogoče uporabljati. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Replika, gospod Janez Kopač.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala lepa. Mene pogreje to, kar govori gospod Podobnik. To je čista laž. Državni zbor je zadolžil Vlado, da naj naredi tak zakon, kot ga je naredila. Torej, 34. člen, kot ga je naredila.</p>
                  <p>Prej sem v uvodni obrazložitvi, ki je očitno ni poslušal, to povedal. Saj to bi tudi predstavniki Vlade sami povedali. Potem je sedaj v drugi obravnavi, zato, ker smo takrat rekli, Agencija za plačilni promet je stvar, ki mora pod Vlado in tja tudi sodi, ker gre za davčno upravo. Če pa je revizija lastninskega preoblikovanja podjetij, so rekli nekateri poslanci, tudi gospod Podobnik, pa mora biti pod nadzorom parlamenta. V redu, parlament je s posebnim stališčem naročil Vladi, da naredi zakon, po katerem bo to prenešeno v institucijo, ki je v pristojnosti  parlamenta. Tako se je to zgodilo. Sedaj se je pa zopet zgodilo, da zopet isti poslanci, ki so to takrat zahtevali, pravijo - ne, to bila prekinitev določenih dejavnosti in bi se upočasnila revizija lastninskega preoblikovanja, oškodovanje družbenega premoženja bi se gotovo še povečalo.</p>
                  <p>Bil je amandma, tudi odbor ga je podprl. Ta člen se črta in se prenese nazaj v Agencijo za plačilni promet. Agencija pa še vedno ostane pod Vlado, kar je tudi najbolj normalno. Podprl bom ta člen, da se to tako črta, da se to prenese v Agencijo za plačilni promet. Agencija za plačilni promet pa je in naj bo Vladna institucija po predlogu zakona, ki ga bomo obravnavali pod naslednjo točko dnevnega reda. Navsezadnje, saj je tako tudi prav.</p>
                  <p>Samo to sem hotel opozoriti. Isti, ki sedaj tukaj govorijo in zganjajo neko demagogijo; kdo je to, se že ve, kdo je to pisal, saj se ve, v katerem interesu je, da se nekaj ne zgodi. Kriv je, da je do te zmede prišlo.</p>
                  <p>Člen bom podprl, tako kot gospod Podobnik, ampak iz čisto drugih razlogov. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa.  Besedo ima Breda Pečan. Imate repliko, gospa?</p>
               </sp>
               <sp>
                  <speaker>BREDA PEČAN:</speaker>
                  <p>Hvala lepa. Je replika, ker sem mislila, da gre za obrazložitev glasu, sem hotela o glasu malo replicirati. Sedaj imam še malo bolj legalno in legitimno besedo.</p>
                  <p>Gospod Marjan Podobnik nekaterih stvari verjetno pri zakonu o Računskem sodišču in zakonu o Agenciji za plačilni promet, ne razume nadziranja in informiranja. Sicer ne bi trdil, da s tem, da je Vlada v tem zakonu predvidela izvajanje revizije lastninskega preoblikovanja podjetij v Računskem sodišču, da se s tem odvzema pristojnost revizije SDK. S tema  zakonoma SDK s 1.1.1995 ne bo več. Ne vzemamo SDK in ne dajemo komu drugemu, pač pa preurejamo sedanjo Službo družbenega knjigovodstva, ki je anahronizem v času, ko obstaja pluralizem lastnin, brez družbene lastnine, in uvajamo Računsko sodišče kot nadzorni organ za javne finance in Agencijo za plačilni promet, ki je neka vmesna stopnja, prehodna organizacija za izvajanje plačilnega prometa na druge načine, kot jih mi danes poznamo.</p>
                  <p>Mislim, da bi gospod Podobnik moral najprej prebrati zakon o SDK, zakon o Računskem sodišču, zakon o Agenciji za plačilni promet in videti, kaj je prvo, drugo in tretje. Oziroma prvo proti drugima dvema.</p>
                  <p>Predvsem mislim, da so že zdavnaj minili časi žuganja s prsti, da tako vsaka reč, ki se jo v tem Državnem zboru pripelje iz finančnega ministrstva ali pa na sploh iz Vlade, je pač pokritje, nek grm, ki skriva zajca hudobnih in ne vem kakšnih zločinskih namenov. Mislim, da je počasi tega že dosti, mi delamo stvari, ki so za bodočnost in ne za preteklost. Zaradi tega prosim, da naj ne išče kar naprej vsepovsod samo hudobije, ampak naj išče kdaj kakšen dober namen. Jaz bom ta predlog, ta amandma podprla, ker se mi zdi smiseln, logičen in zaradi tega, ker se ljudje  tako ali tako  selijo v ti dve instituciji iz SDK, vendar jih bo več ostalo v Agenciji za plačilni promet in je potem normalno, da ne posojamo ljudi iz ene institucije v drugo, ampak naj pač ostanejo tam, kjer so in bodo ostali, in naj svoj del naloge na tem področju dokončajo. Zato bom to podprla in mislim, da so razlogi bistveno manj, bi rekla takšni, da iščejo neke podtalne namene, ampak so pač takšni, kakršna je logika stvari zahtevala. Hvala.                          </p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima gospod Marjan Podobnik. Izvolite.</p>
               </sp>
               <sp>
                  <speaker>MARJAN PODOBNIK:</speaker>
                  <p>Repliciral bi gospe Pečanovi in gospodu Kopaču. Predvsem želim povedati to, da ste zelo nepreprečljivi, ko po tem, ko ste vsaj s šestimi ali pa sedmimi členi</p>
                  <p>izglasovali omejitve dela Računskega sodišča, skušate vsem tistim, ki se zavzemamo za to, da bi Služba družbenega knjigovodstva dokler je, ko se druge institucije ustanavljajo, res lahko uspešno in učinkovito delala, skušate nam nalepiti znamko neke demagogije in nepoznavanja. Povem vam, izteka se tudi čas vas, ki mislite, da boste pač tako uspešno te stvari še naprej pokrivali. Se pa strinjam, čas je za pogled naprej, in prav zato si prizadevam za takšno Računsko sodišče, ki bo lahko uspešno delalo, in mi je žal, da ste - tudi sami veste, kako ste glasovali - zavrnili številne konstruktivne predloge, da bi to Računsko sodišče lahko uspešno delalo. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in dajem na glasovanje najprej prvi amandma, amandma pod 1. točko k 34. členu. Ugotovimo sklepčnost! (57 prisotnih.)</p>
                  <p>Kdo je za? (54 poslancev.) Je kdo proti? (2 poslanca.)</p>
                  <p>Ugotavljam, da smo ta amandma sprejeli.</p>
                  <p>Sedaj dajem na glasovanje še amandma pod 3. točko, ki dodaja nov 34.a člen. Ugotovimo sklepčnost! (52 prisotnih.)</p>
                  <p>Kdo je za? (22 poslancev.) Je kdo proti? (31 poslancev.)</p>
                  <p>Ugotavljam, da tega amandmaja nismo sprejeli.</p>
                  <p>Na glasovanje dajem 34. člen - smo črtali, to se pravi, da nimamo o čem glasovati.</p>
                  <p>Smo pri 35. členu. Imamo dva amandmaja: 1. člen se spremeni, tako da se glasi: "Ta zakon začne veljati 15 dan po objavi v Uradnem listu Republike Slovenije". Predlagatelj je Vlada. Odbor podpira. In drugi, o katerem ne bomo glasovali, če bomo prvega sprejeli. Datum "01.01.1995" se nadomesti z datumom "01.09.1995". Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada nasprotuje.</p>
                  <p>Želi kdo besedo o teh amandmajih in 35. členu? Ugotavljam, da ne in dajem na glasovanje amandma pod 1. točko  Ugotovimo sklepčnost! (54 prisotnih.)</p>
                  <p>Kdo je za? (42 poslancev.) Je kdo proti? (5 poslancev.)</p>
                  <p>Ugotavljam, da smo ta amandma sprejeli.</p>
                  <p>Zato o amandmaju pod 2. točko ne bomo glasovali. Sprejeli pa smo tudi celotno novo besedilo 35. člena.</p>
                  <p>V obravnavo dajem vse ostale člene, h katerim ni bil vložen noben amandma. Želi kdo besedo? Ugotavljam, da ne in jih dajem na glasovanje. Ugotovimo sklepčnost! (54 prisotnih.)</p>
                  <p>Kdo je za? (48 poslancev.) Je kdo proti? (2 poslanca.)</p>
                  <p>Ugotavljam, da smo vse ostale člene sprejeli.</p>
                  <p>V obravnavo dajem naslov zakona. Želi kdo razpravljati o tem naslovu zakona? Ugotavljam, da ne in dajem naslov zakona na glasovanje. Ugotovimo sklepčnost! (57 prisotnih.)</p>
                  <p>Kdo je za? (50 poslancev.) Je kdo proti? (2 poslanca.)</p>
                  <p>Ugotavljam, da smo naslov zakona sprejeli.</p>
                  <p>Sedaj dajem na glasovanje še proceduralni sklep, da zakon za tretjo obravnavo pripravi predlagatelj. Želi kdo o tem sklepu razpravljati? Ugotavljam, da ne in ga dajem na glasovanje. Ugotovimo sklepčnost! (53 prisotnih.)</p>
                  <p>Kdo je za? (35 poslancev.) Je kdo proti? (3 poslanci.)</p>
                  <p>Ugotavljam, da smo sklep sprejeli.</p>
                  <p>Predlog dodatnega sklepa je predlagal tudi gospod Miran Potrč in sicer: "Vlada naj mesec dni pred začetkom dela Računskega sodišča obvesti Državni zbor o tem, kako so zagotovljeni vsi ustrezni pogoji za uresničevanje vseh pristojnosti in nalog Računskega sodišča."</p>
                  <p>Želi kdo besedo o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! (52 prisotnih.)</p>
                  <p>Kdo je za? (32 poslancev.) Je kdo proti? (6 poslancev.)</p>
                  <p>Ugotavljam, da smo ta sklep sprejeli.</p>
                  <p>S tem zaključujem to točko dnevnega reda.</p>
                  <p>Prehajam k naslednji <title>26. TOČKI DNEVNEGA REDA - DRUGA OBRAVNAVA PREDLOGA ZAKONA O AGENCIJI REPUBLIKE SLOVENIJE ZA PLAČILNI PROMET, NADZIRANJE IN INFORMIRANJE.</title></p>
                  <p>Predlog zakona je v obravnavo predložila Vlada Republike Slovenije. Želi predstavnik Vlade besedo? (Ne.)</p>
                  <p>Predlog zakona je obravnaval Odbor za finance in kreditno-monetarno politiko kot matično delovno telo. Želite besedo gospod Janez Kopač? Izvolite!</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala lepa. Lep kos obravnave tega zakona smo pravzaprav obdelali že pri prejšnjem. Gre za to, da imamo tukaj spet več sklopov amandmajev. Vsekakor pa jih je po številu mnogo manj kot prej in se ni treba tako zelo bati, kar se tiče časovne obremenjenosti.</p>
                  <p>Skupina poslancev s prvopodpisano Metko Karner-Lukač predlaga, da se Agencija za plačilni promet sicer oblikuje, vendar je pod neposredno pristojnostjo Državnega zbora. Vlada seveda predlaga, da je to Agencija, ki je pod pristojnostjo Vlade, torej tako kot druge Agencije ali pa kot drugi upravni organi. Zaradi tega, ker smo, tudi to sem že omenjal, ker smo podprli amandma skupine, je 34. člen zakona predloga zakona o Računskem sodišču črtal in prenesel revizijo lastninskega preoblikovanja podjetij v Agencijo, odbor pa je podprl Vlado in se ni strinjal z amandmaji gospe Metke Karner-Lukač, s katerim bi se Agencijo preneslo pod pristojnost Državnega zbora. Smo pa, da bi stvar ublažili, ali pa, da bi se izognili očitkom, da se morda želi vlogo Državnega zbora pri teh kontrolnih funkcijah spregledati, predlagali  še amandma, s katerim se je Svet agencije razširil, in to z dvema članoma, ki ju imenuje Državni zbor. Tako, da odbor podpira predlog zakona kot ga je predlagala Vlada, podpira en sklop amandmajev, to je sklop amandmajev skupine Nade Skuk, s katerim se med možne komintente Agencije uvaja tudi zasebnike, in podpira amandma Igorja Omerze, s katerim se uvaja možnost več žiro računov, in podpira še amandma k 4. členu s prvopodpisanim menoj. Gre pa za amandma, ki ga je odbor pravzaprav izoblikoval, vendar smo že zamudili možni rok za vlaganje amandmajev, s katerim se delokrog Agencije razširja še na revizijo lastninskega preoblikovanja podjetij.</p>
                  <p>Sklopa amandmajev gospe Metke Karner-Lukač, ki pa predvidevajo predvsem tisto, o čemer sem govoril, odbor ne podpira. Ne podpira amandmaja gospoda Lapa, ki je zamenjal vrstni red prioritet pri plačilih v primeru blokad žiro računov, ker je minimalne plače postavil na nižji rang kot je sedaj in kot predlaga Vlada. In to je vse. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi besedo predstavnik Sekretariata za zakonodajo in pravne zadeve? (Ne.)</p>
                  <p>Prehajamo torej na obravnavo in odločanje o posameznih členih predloga zakona. Najprej predlagam, da sprejmemo sklep proceduralne narave, da bomo o vseh tistih členih, h katerim ni bil vložen noben amandma, glasovali in razpravljali skupaj. Ugotovimo sklepčnost! (43 prisotnih.)</p>
                  <p>Predlagam, da se do 14. ure, ko bom zagotovo prekinil sejo za 2 uri, še vsi skupaj udeležujemo tega dela. Imamo same druge obravnave, tako da karkoli bi dal namesto te točke na dnevni red, je vsebinsko povezano s prejšnjo, tudi kar se tiče glasovanja na istem. Ponovno vas prosim, da ugotovimo sklepčnost. Gre za glasovanje o proceduralnem sklepu. Ugotovimo sklepčnost! (48 prisotnih.)</p>
                  <p>Kdo je za? (43 poslancev.) Je kdo proti? (1 poslanec.)</p>
                  <p>Ugotavljam, da smo sklep sprejeli.</p>
                  <p>Dajem v obravnavo amandma k 1. členu, ki se glasi: za besedama "plačilni promet" se črta besedilo "urejanje načina plačevanja". Na koncu stavka se črta pika in doda besedilo "in ureja način plačevanja". Predlagatelj je Vlada. Odbor amandma podpira.</p>
                  <p>Želi kdo razpravljati? Ugotavljam, da ne in dajem najprej amandma na glasovanje. Ugotovimo sklepčnost! (43 prisotnih.)</p>
                  <p>Da se ne bomo takole zatikali, ali želite, da prekinemo sejo in nadaljujemo ob 15. uri? Potem vas pa prosim, ker tudi sam mislim, da potem ne bomo opravili tega dela. Prosim, da se vsi udeležujete seje, ki ste tukaj. Prosim tudi sekretarje, da pokličejo vse tiste, ki so odšli iz dvorane, ko smo končali prejšnjo točko, da jih spravijo v dvorano nazaj na lep način.</p>
                  <p>Na glasovanje dajem ponovno amandma k 1. členu. Ugotovimo sklepčnost! (51 prisotnih.)</p>
                  <p>Kdo je za? (38 poslancev.) Je kdo proti? (1 poslanec.)</p>
                  <p>Ugotavljam, da smo amandma sprejeli.</p>
                  <p>Dajem na glasovanje še 1. člen v celoti. Ugotovimo sklepčnost! (51 prisotnih.)</p>
                  <p>Kdo je za? (31 poslancev.) Je kdo proti? (2 poslanca.)</p>
                  <p>Ugotavljam, da smo 1. člen sprejeli.</p>
                  <p>K 4. členu imamo dva amandmaja.</p>
                  <p>1. V drugi alinei se črta beseda "davčno". V peti alinei se doda na začetku besedilo "revidiranja lastninskega preoblikovanja podjetij in". Predlagatelj je skupina poslancev s prvopodpisano gospod Metko Karner-Lukač. Odbor amandmaja ne podpira. Vlada mu nasprotuje.</p>
                  <p>2. Za četrto alineo se dodata nova peta in šesta alinea, ki se glasita: "Drugo nadziranje v skladu z zakonom, revidiranje lastninskega preoblikovanja podjetij". Sedanja peta alinea postane sedma alinea. Predlagatelj je skupina poslancev s prvopodpisanim gospodom Janezom Kopačem. Odbor amandma podpira.</p>
                  <p>Želi kdo besedo? Ugotavljam, da ne in dajem na glasovanje najprej amandma pod 1. točko. Ugotovimo sklepčnost! (53 prisotnih.)</p>
                  <p>Kdo je za? (17 poslancev.) Je kdo proti? (26 poslancev.)</p>
                  <p>Ugotavljam, da amandma ni sprejet.</p>
                  <p>Sedaj dajem na glasovanje amandma pod 2. točko. Ugotovimo sklepčnost! (53 prisotnih.)</p>
                  <p>Kdo je za? (36 poslancev.) Je kdo proti? ( 3 poslanci.)</p>
                  <p>Ugotavljam, da je amandma sprejet.</p>
                  <p>Sedaj bomo glasovali še o 4. členu v celoti. Ugotovimo sklepčnost! (51 prisotnih.)</p>
                  <p>Kdo je za? (42 poslancev.) Je kdo proti? (Nihče.)</p>
                  <p>Ugotavljam, da smo 4. člen sprejeli.</p>
                  <p>K 5. členu imamo amandma, ki se glasi: v prvem odstavku se črta besedilo "Vladi Republike Slovenije" in nadomesti z "Državnem zboru".</p>
                  <p>V drugem odstavku se črta besedilo "Vladi" in nadomesti "Državnemu zboru". Predlagatelj skupina poslancev, s prvopodpisano gospo Metko Karner-Lukač, odbor ne podpira, Vlada nasprotuje. Želi kdo besedo? Besedo ima gospa Metka Karner-Lukač, izvolite.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>No, sedaj smo pri bistvu teh amandmajev oziroma problema, o katerem je gospod Kopač že govoril. Gre namreč za to, da je za opravljanje del in nalog tega zakona Agencija odgovorna ne Vladi Republike Slovenije, ampak Državnemu zboru. Razlogi za to so: v prehodnem obdobju, za katerega je zakon o Agenciji pripravljen, bo Agencija opravljala tudi plačilni promet, v glavnem. Institucijo za izvajanje plačilnega prometa pa mora po vsebini nalog nadzirati centralna banka. Torej, centralna banka naj bi po tem zakonu tudi predpisala postopek opravljanja plačilnega prometa vrste računov, način in pogoje, pod katerimi pravne osebe odpirajo in zapirajo račune itn.</p>
                  <p>Institucija za opravljanje plačilnega prometa je za to lahko odgovorna le Državnemu zboru, popolnoma enako, kot centralna banka oziroma Banka Slovenije.</p>
                  <p>Imamo tudi še naslednje razloge. Predlagatelj zakona utemeljuje prenos odgovornosti nad delom Agencije do Državnega zbora na Vlado s tem, da bo Računsko sodišče opravljalo naloge nadzora nad javnim sektorjem in revidiranje lastninskega preoblikovanja podjetij. Dobro, to smo sedaj že izvzeli.</p>
                  <p>Še en razlog več. Po mnenju Vlade pristojnosti Agencije, ki jih bo opravljala sedaj po tem zakonu, niso več take narave, da bi to zahtevalo njeno odgovornost neposredno Državnemu zboru, ampak tu zadostuje že odgovornost Vladi. Seveda pa ima Vlada pri tem velike pristojnosti, in sicer imenuje Svet Agencije, generalnega direktorja, namestnika generalnega direktorja Agencije, daje soglasje k sprejemu statuta, finančnega načrta in letnega poročila.</p>
                  <p>Ker smo že sprejeli 34. člen oziroma pri Računskem sodišču smo ga tam črtali, in bomo pristojnosti prenesli sem, imamo še dodatni razlog, da bi morala biti Agencija odgovorna Državnemu zboru. Zato predlagam, da o tem razmislite, ker zlasti v tem prehodnem obdobju, ko zadeve še niso tako urejene, bi bilo prav, da je odgovorna Državnemu zboru. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ja, izvolite. Potem pa še...</p>
               </sp>
               <sp>
                  <speaker>MILOJKA KOLAR:</speaker>
                  <p>Hvala. Spoštovani zbor! Odgovornost neke pravne osebe, v tem primeru sedanje SDK oziroma v bodoče Agencije za plačilni promet, nadziranje in informiranje, moramo predvsem razumeti na njeno dejavnost, ki jo je opravljala, jo opravlja in ki jo bo opravljala v prihodnje.</p>
                  <p>Osnovne grupe dejavnosti te SDK oziroma Agencije so plačilni promet, davčni nadzor, nadalje kot enkratna naloga revidiranje lastninskega preoblikovanja in še določene analitične naloge statistike.</p>
                  <p>Če gremo sedaj kar po posameznih segmentih te dejavnosti, lahko ugotovimo, da je opravljanje funkcije plačilnega prometa komercialna funkcija. To funkcijo bi konec koncev lahko opravljala tudi druga družba, ki bi bila usposobljena za opravljanje te komercialne funkcije.</p>
                  <p>V 9. členu zakona o Agenciji je opredeljeno, da vsebinski nadzor nad tem plačilnim prometom in ingerenco opravlja Banka Slovenije. To je normalno, tudi drugod po svetu je to centralna banka. S tega vidika, da je to komercialna funkcija, in da vsebinski nadzor opravlja Banka Slovenije, ne vidim razloga, da bi bila SDK oziroma Agencija še naprej odgovorna Državnemu zboru.</p>
                  <p>Naslednja zadeva so naloge davčnega nadzora. Ni države na svetu, kjer bi bil davčni nadzor  pod odgovornostjo parlamenta. Davčni nadzor je tipična izvršilna funkcija, za katero je zadolžena Vlada. To je zelo močan argument, zakaj naj bi bila ta Agencija pod ingerenco Vlade. Nadalje, vezano tako na dejavnost plačilnega prometa in davčnega nadzora, glede na to, da sta tudi ta parlament in Vlada že sprejela sklepe v zvezi z reformo davčnega in plačilnega sistema. To je bil eden  osnovnih pogojev, da se sprejmeta oba zakona, o katerih danes teče obravnava in sklepanje v tej obliki. S tem bo omogočeno in dana predpostavka, da je možno nadaljevati delo za reformo plačilnega in davčnega sistema.</p>
                  <p>Mi moramo zagotoviti enotno vodstvo, koordinacijo, da bomo lahko izpeljali vse potrebne postopke. Da bomo lahko temu Državnemu zboru predlagali vso potrebno zakonodajo z davčnega področja, prav tako pa tudi reformo plačilnega prometa. Če smo se že odločili, da gremo v drugo obliko lastnine iz družbene, menimo, da je dejansko taka situacija, da podaljšujemo to v nedogled, nevzdržna.</p>
                  <p>Kar se tiče te dejavnosti, ki je enkratna. To je revidiranje lastninskega preoblikovanja v skladu z zakonom in s temi členi, ki so bili že danes omenjeni, pa je za to tudi predlog v obliki amandmaja, ki je bil izglasovan na Odboru za kreditno-monetarno politiko. To pa ravno zaradi tega, da bi bil omogočen učinkovit dodaten nadzor parlamenta. Po tem amandmaju se razširja Svet SDK oziroma Svet Agencije za dva člana, ki ju boste imenovali, vi, poslanci v tem Državnem zboru. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima najprej gospod Hvalica, potem pa gospa Metka Karner-Lukač.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Spoštovani! Zadeva je v bistvu zelo preprosta. Ingerenca Državnega zbora ali ingerenca Vlade?</p>
                  <p>Kot član tega Državnega zbora sem prepričan, da je Državni zbor dosti bolj stabilna in kontinuirana institucija kot Vlada. Vlade se bodo hitreje menjale. Torej razmislite, o čem boste glasovali. Ni tako nedolžna zadeva. Lahko temu zboru daste neko dodatno veljavo ali pa mu jo odvzamete.</p>
                  <p>Glasoval bom za ta amandma. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospa Metka Karner-Lukač.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Čeprav vem, da je nadaljna razprava brezpredmetna, da je usoda teh amandmajev že vnaprej zapečatena, ker se je tako odločilo predvsem matično delovno telo in  še zlasti Vlada, vendar bom vseeno vprašala gospo državno sekretarko, če meni, da je opravljanje plačilnega prometa zgolj komercialna funkcija, zakaj jo torej ne opravlja kdor koli, kot ste omenili, da bi jo lahko kdorkoli opravljal. Zakaj mora biti potem Agencija odgovorna Vladi in ne Državnem zboru kot doslej, ker opravlja te pomembne funkcije, recimo tako odgovorna kot centralna banka, in zakaj se končno Vlada tako zavzema, da bi bila ta Agencija za plačilni promet dogovorna njej. Potem mi to ni razumljivo, če pravite, da je to komercialna funkcija in bi jo lahko opravljal kdorkoli. Prosim, če mi odgovorite na to vprašanje.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Tone Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>Moram povedati, da bom glasoval za amandma iz treh razlogov. Torej zato, ker pri nas še ni prišlo do tega, kar je nujno, in sicer do neke jasne razločitve med politiko in gospodarstvom. Če je Agencija za plačilni promet s temi funkcijami, ki jih ima, pod Vlado, bo prej kot slej pač zlorabljena, lahko tudi v korist neke politike. Bo pač kot  orodje določenega ministrstva v določenih svojih funkcijah, lahko tudi instrument neke politične selekcije in tako naprej. Druga stvar, ki je ali pa tretja je pa to, da bodo seveda ljudje, ki bodo v tej Agenciji delali,  državni uradniki in bodo tudi  plačani in bodo tudi funkcionirali kot državni uradniki in se bojim, da bodo začeli funkcionirati bistveno slabše kot sedaj SDK, ki je sedaj pod Državnim zborom in vendarle funkcionira.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Da, prosim. Besedo ima gospod Žaro Pregelj. Izvolite. In pa gospa Breda Pečan.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! V zadnjem letu oziroma vsaj v zadnjih dveh, treh leti v resnici, od kar se v Državnem zboru oblikujejo akti, s katerimi ustanavljamo različne sklade, od razvojnega sklada naprej, do vseh tistih, ki smo jih ustanovili s posameznimi zakoni, pa do raznih agencij za lastninsko preoblikovanje in podobno, bo tudi ta agencija v resnici po statusu nekaj podobnega.</p>
                  <p>Če dovolite, ta dilema, kdo ima pravico do nadzora ali Vlada ali Državni zbor, je v resnici navidezna. Vemo, da je Državni zbor ne zgolj zakonodajno telo in tudi Vlada ni zgolj izvršilno telo, ampak gre v bistvu za dva državna organa, ki imata različno politično težo. Vladna politična teža je vedno enobarvna oziroma v njej prevladuje točno določena politična volja. V parlamentu je to nekoliko drugače in je vedno prisotna mavrična politična volja. In tu je bistvena razlika. Povejmo si že pošteno, v čem je razlika med tem, kar lahko nadzira Vlada kot politični organ, ne samo strokovni in kaj je tisto, kar nadzoruje Državni zbor kot predvsem pluralni politični organ, ki pa ima lahko tudi strokovne delavce, da se to lahko na ustrezni višini opravlja.</p>
                  <p>Menim, da je prav, da v tem primeru ohranimo nadzorno vlogo Državnega zbora zato, ker je to prehodno, prehajanje na drugačen sistem in tudi zato, ker določen del pravilnosti in zakonitosti tako ali tako opravlja Banka Slovenije, ki je ravno tako odgovorna tudi Državnemu zboru in tudi zato, ker bomo na ta način ugotovili, da bo imela opozicija vsaj tisto minimalno možnost, da uvidi določene zadeve, ki jih sicer lahko v Vladi zlahka skrijejo. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospa Breda Pečan.</p>
               </sp>
               <sp>
                  <speaker>BREDA PEČAN:</speaker>
                  <p>Hvala lepa. Glasovala bom proti temu amandmaju in sicer zaradi tega, ker mislim, da narava področja dela, ki ga bo pokrivala Agencija za plačilni promet, nadziranje in revidiranje, sodi v področje izvršilne veje oblasti, ne pa zakonodajne veje oblasti. Menim, da si Državni zbor s prevzemanjem pristojnosti izvršilne veje oblasti nalaga dodatne obveznosti. Vidimo pa, da niti svojih temeljnih obveznosti, zakonodajne funkcije, ne opravlja, tako kot bi bilo treba.</p>
                  <p>Razen tega bi povedala še to, kar je gospa Kolarjeva že razložila v zvezi z davčnim delovnim področjem Agencije. Plačilni promet v Sloveniji bo eden redkih, ki ga izvaja samo ena institucija. To je pravzaprav monopolni položaj, za katerega je zelo logično, da ima nadzor nad tem delom Vlada, zaradi tega, ker bo lahko tudi nadzirala zaračunavanje stroškov plačilnega prometa, kar mislim, da ne sodi v področje Državnega zbora. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Žare Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Repliciram gospe Pečanovi, ker menim da uporablja nekaj fraz, ki so zadnje čase stalno v obtoku. Uporablja se jih že skoraj kot gesla oziroma kot slogane in ne vem, zakaj moramo kar naprej govoriti, da je v bistvu Vlada izvršna oblast, Državni zbor zgolj zakonodajna, ker vemo da ni, ker ima po ustavi nadzorno funkcijo. Prosim, postavimo to nadzorno funkcijo, in da se stalno govori, da zbor še svoje zakonodajne vloge ne more dobro opravljati. Zbor jo opravlja čudovito v danih razmerah. Že vsa leta, kar delujemo po novi ustavi, v resnici to svojo vlogo opravljamo čudovito, in to si že priznajmo.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Gospa Metka Karner Lukač ima besedo.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Zelo nerada repliciram kolegici Bredi, vendar pa vseeno ne morem preko tega, da opravičuje, kako bi rekla, svoj glas s tem, da bi to pomenilo nalaganje dodatne obveznosti Državnemu zboru. Mislim, da je to popolnoma neutemeljeno, kajti ta Državni zbor je res zelo obremenjen, vendar pa v kolikor bo to koristno za vso državo, za državljane itd., pa mislim, da Državni zbor pred temi obveznostmi ne bi smel bežati. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Gospa Milojka Kolar, izvolite.</p>
               </sp>
               <sp>
                  <speaker>MILOJKA KOLAR:</speaker>
                  <p>Hvala. Spoštovani! Dolžna sem kratek odgovor glede plačilnega prometa oziroma opravljanja plačilne funkcije. Še vedno torej trdim, da je opravljanje plačilnega prometa komercialna funkcija. Nikjer v svetu ni opravljanje te storitvene dejavnosti določeno z zakonom, tako kot je pri nas. Povsod v svetu to plačilno funkcijo opravljajo poslovne banke. Če hočemo preiti iz tega starega sistema, kjer je to plačilno funkcijo opravljala Služba družbenega knjigovodstva, ki je imela in ima še vedno monopol nad tem plačilnim prometom, je to pač prva faza za prehodno stanje, da bomo lahko to reformo plačilnega sistema začeli urejati, tako kot je drugod po svetu in glede na novo obliko lastnine.</p>
                  <p>Poleg tega pa postavljam vprašanje, kako si zamišljate izpeljati davčno reformo ob sedanji situaciji, da imamo dva davčna organa, kateri je eden podrejen parlamentu, drugi organ je v sestavi Ministrstva za finance. Vsak ima neka svoja pravila dela, nadziranja. Kako si mislimo, da bomo v tej državi vpeljali zakon na dodano vrednost.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da nihče. Prehajamo h glasovanju. Glasovali bomo o amandmaju skupine poslancev s prvopodpisano gospod Metko Karner-Lukač, k 5. členu. Ugotovimo sklepčnost! (61 prisotnih.)</p>
                  <p>Kdo je za? (26 poslancev.) Je kdo proti? (31 poslancev.)</p>
                  <p>Ugotavljam, da ta amandma ni sprejet.</p>
                  <p>Dajem na glasovanje 5. člen v celoti. Ugotovimo sklepčnost! (53 prisotnih.)</p>
                  <p>Kdo je za? (37 poslancev.) Je kdo proti? (17 poslancev.)</p>
                  <p>Ugotavljam, da smo ta člen sprejeli.</p>
                  <p>K 6. členu: za tem členom se doda novi 6.a člen, ki se glasi: "Javno podjetje PTT lahko poleg plačilnega prometa iz tretjega odstavka 6. člena opravlja v imenu in za račun banke tudi druge bančne storitve na podlagi pogodbe med Javnim PTT podjetjem, Poštno banko Slovenije in banko. Obvezni element pogodbe iz prejšnjega odstavka je zagotavljanje kritja Poštni banki Slovenije za nakup ustrezne količine gotovine na poštnih okencih." Predlagatelj je Vlada. Odbor podpira.</p>
                  <p>Želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! (50 prisotnih.)</p>
                  <p>Kdo je za? (39 poslancev.) Je kdo proti? (2 poslanca.)</p>
                  <p>Ugotavljam, da je amandma sprejet.</p>
                  <p>Na glasovanje dajem še 6. člen v celoti. Ugotovimo sklepčnost! (57 prisotnih.)</p>
                  <p>Kdo je za? (41 poslancev.) Je kdo proti? (Nihče.)</p>
                  <p>Ugotavljam, da smo člen sprejeli.</p>
                  <p>K 9. členu: v prvem odstavku 9. člena se črta besede "prenosilci plačilnega prometa in udeleženci" in se za besedami "nadzira Banka Slovenije" postavi vejica in dodajo besede "ki lahko v ta namen predpiše potrebne pogoje". Drugi odstavek 9. člena se tako črta. Predlagatelj je Vlada, odbor podpira.</p>
                  <p>Drugi: v prvem odstavku se črtata besedi "in udeleženci". Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada ne nasprotuje.</p>
                  <p>Želi kdo besedo o teh dveh amandmajih in o 9. členu? Ugotavljam, da ne in dajem na glasovanje amandma pod 1. točko. Ugotovimo sklepčnost! (48 prisotnih.)</p>
                  <p>Kdo je za? (44 poslancev.) Je kdo proti? (Nihče.)</p>
                  <p>Ugotavljam, da smo amandma sprejeli.</p>
                  <p>V tem primeru o amandmaju pod 2. točko ni potrebno glasovati.</p>
                  <p>Na glasovanje moram dati še 9. člen v celoti. Ugotovimo sklepčnost! (56 prisotnih.)</p>
                  <p>Kdo je za? (42 poslancev.) Je kdo proti? (Nihče.)</p>
                  <p>Ugotavljam, da smo 9. člen sprejeli.</p>
                  <p>K 12. členu: za prvim odstavkom se doda novi drugi odstavek, ki se glasi: "Posamezna pravna oseba ima lahko več računov. Sredstva na enem računu pravne osebe, ki se vodijo pri Agenciji, so depozit na vpogled ene banke oziroma hranilnice." Sedanji drugi in tretji odstavek postajata tretji in četrti odstavek. Predlagatelj je gospod Igor Omerza. Odbor podpira. Vlada nasprotuje.</p>
                  <p>Želi kdo besedo? Gospod Omerza, potem pa gospod Pukl.</p>
               </sp>
               <sp>
                  <speaker>MAG. IGOR OMERZA:</speaker>
                  <p>Hvala za besedo! Tukaj je bilo veliko govora tudi že o plačilnem sistemu, da ga je potrebno približati ureditvam v tujini. Ena glavnih značilnosti in možnosti, ki jih imajo podjetja, da imajo lahko več žiro računov. Če se hočemo temu približati, moramo to sprejeti. Tudi za kakršno koli reformo je to dobra osnova.</p>
                  <p>Druga stvar, ki je tukaj še bolj pomembna je, da v sedanjem sistemu zakon, ki je dopuščal samo en žiro račun, hkrati pa je dopuščal, da imajo podjetja vendarle depozite pri več bankah, to je sedaj  zelo komplicirana zadeva, onemogoča vpogled banke v svoje stanje tekom dneva in onemogoča vpogled centralne banke v stanje likvidnosti v plačilnem prometu in v monetarni sferi. Tako da je to koristen in zelo pomemben minimalen popravek, ki bi predvsem moderniziral obstoječi plačilni promet in bo ta plačilni promet postal s tem preprostim amandmajem, če že ni sedaj, najboljši, pa bo od sedaj naprej s takim amandmajem plačilni promet tak, ki ga nobena država ne more zaradi specifičnih lastnosti doseči.</p>
                  <p>Seveda, tukaj obstaja zadržek, ki smo ga imeli na odboru. Banka Slovenije misli, da to tehnološko ni mogoče. Trdim, da v SDK, ob poznavanju tega kar je, in če bi imel to možnost, ko sem bil na SDK, bi to uvedel, pa mi je zakon to preprečeval. Obstajajo vse tehnološke, strojne in programske možnosti, da se ta amandma tudi tehnološko omogoči, da se ga uresniči. Mislim, da potem ne vidim nobenih zadržkov, da ne bi dali podjetjem možnosti, da imajo več žiro računov, ker to je korak naprej k tržnemu pojmovanju delovanja podjetij in sploh vsega gospodarstva.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Vitodrag Pukl, izvolite.</p>
               </sp>
               <sp>
                  <speaker>VITODRAG PUKL:</speaker>
                  <p>Hvala za besedo, gospod podpredsednik. Spoštovani zbor! Glasoval bom proti temu amandmaju gospoda Igorja Omerze. Mi še nismo v tržnem gospodarstvu, imamo še družbeno lastnino. In da bi neko podjetje v mešani lasti, možno je več kombinacij, imelo več žiro računov, bi pomenilo - kar sem moral ugotoviti po svoji funkciji, ko smo obravnavali osnove, ki se naj urejajo s protikorupcijsko zakonodajo - oteževanje kontrole prometa, zlasti težave kontrole pranja denarja.</p>
                  <p>Drugi stavek - (Gospod Jelinčič, prosim. Saj ne nagovarjam vas, nismo v gostilni.) sredstva na enem računu pravne osebe, ki se vodi pri Agenciji, so depozit na vpogled ene banke oziroma hranilnice, naj mi prosim kateri od kolegic ali kolegov pove, če ta stavek razume, razume ga verjetno gospod Kopač, sicer pa nihče drugi.</p>
                  <p>No, glede na stanje, kot je, in kot sem ga dejansko imel priložnost ugotoviti, in bom moral tudi predlagati ustrezne ukrepe za naprej, menim, da bi morali ta amandma nujno zavrniti, to se pravi, ne sprejeti. Po mojem mnenju omogoča - ne rečem, da bi to storil - izgubo sledi pranja denarja; ob tej situaciji omogoča, ko imamo še družbeno premoženje, ko se pojavlja zasebno premoženje, ko se pojavljajo mešana podjetja, da se izgubi sled za transakcijami.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Besedo ima gospod Janez Kopač. Izvolite.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala lepa. S tem amandmajem smo se na odboru dolgo ukvarjali, in potem ob strokovnem soglasju ali pa sožitju predstavnika Banke Slovenije, Vlade, gospoda Omerze, ki se na to malo bolj spozna in še nekaterih, smo prišli do te ugotovitve, da bi to bilo zelo dobro, da to v tem trenutku tehnično verjetno ni mogoče, da pa je mogoče to tehnično izpeljati, torej imeti več žiro računov. Gospod Omerza pravi, da je sicer tehnično sedaj mogoče, ampak predstavnik Banke Slovenije je rekel, da bo tehnično mogoče morda v letu, dveh.</p>
                  <p>Zato smo potem na odboru zavestno šli v to, da smo ta amandma podprli. Ker smo roke za vlaganje dodatnih amandmajev zamudili, smo rekli, če bo ta amandma sprejet, ima Vlada možnost skupaj z Banko Slovenije predpisati ali v obliki amandmaja v tretji obravnavi predlagati rok, do katerega pa ta amandma, ali ta dikcija, ki jo predlaga gospod Omerza, stopi v veljavo. V  kolikor so nam razložili, lahko pa rečem, da verjamem na besedo; sam ne poznam zadosti te zadeve, bi pa to v tem trenutku res pomenilo to, kar je omenil gospod Pukl. Zato je bila konstrukcija odbora - gospod Hvalica, torej strankarski kolega gospoda Pukla, je bil tam in bi mu lahko to razložil -  ta, da se ta amandma podpre, v tretji obravnavi se pa določi še rok za uveljavitev. Zato bom podprl ta amandma in seveda bdel nad tem, da se v tretji obravnavi vnese  še rok. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Igor Omerza. Izvolite.</p>
               </sp>
               <sp>
                  <speaker>MAG. IGOR OMERZA:</speaker>
                  <p>Sedaj, če bi se hotelo popolnoma ukiniti pranje denarja, boste morali ukiniti denar. Saj to so že poizkušali. Več računanja ne predstavlja nobenega problema za kontrolo podjetij, kajti podjetja bodo imela matično številko, in seveda se računalniško takoj zlistajo vsi žiro računi in vsi saldi na žiro računih tudi potem, ko bo potrebno seveda postavljati svojevrstni red. Tukaj se  absolutno nič ne more skriti. Če bi bilo to res, skratka, tudi verjetno - stranka gospoda Pukla že tako veliko govori o pranju denarja - se sploh čudim, kako je bilo možno oprati denar ob tem, ko so imeli kontrolo samo enega žiro računa. Mislim, da to niso resni razlogi, kajti kot sem že rekel, več žiro računov pomeni, da ima podjetje vendarle eno matično številko v centralnem registru plačilnega sistema in seveda se da z enostavnim pritiskom na gumb, če je to potrebno, potem seveda zlistati vse žiro račune, vsa nakazila in seveda vse salde in tako naprej. Tako da to ne predstavlja tehnološko in vsebinsko nobenega problema, in ne bo niti pomagalo niti odpomagalo pri pranju denarja. Bolj problematično je to doslej, ker so podjetja zato, ker so hotela bežati iz enega žiro računa, ustanavljala "By pass" podjetja. To je bil večji problem, in problem potem registracijskih sodišč in tako naprej, ves ta sklop problemov, ki je bil seveda v Sloveniji slabo urejen.</p>
                  <p>Zagotavljam vam tukaj z vso odgovornostjo, če hočete, da več žiro računov za podjetje ne pomeni nikakršne nove možnosti za pranje denarja, ker ima podjetje matično številko, in se da seveda preko te matične številke narediti kompleten pregled vseh žiro računov. Edina stvar, pri tem je, ki jo je že poudaril gospod Kopač, da je stvar potrebno tehnološko in terminsko opredeliti. To bo pomenilo izdelavo  novega programa, ki bo pa bolj enostaven, kot je pa sedanji sistem, ki vam ga sedajle ne bom razlagal, ki je izredno kompliciran, ker imamo en žiro račun in več depozitov na bankah, ker omogoča posebne dokumentske pogodbe. En žiro račun so uveljavili ravno zato, da bi imela socialistična oblast kontrolo nad gospodarstvom. Ampak tega, mislim, sedaj dejansko res več ne potrebujemo, tehnološko bo pa to ravno tako vnaprej možno, kot je bilo doslej.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Da, prosim, Milojka Kolar. Izvolite.</p>
               </sp>
               <sp>
                  <speaker>MILOJKA KOLAR:</speaker>
                  <p>Kot v vsaki normalni tržni ekonomiji je razumljivo, da ima vsaka pravna oseba lahko toliko žiro računov, kot jih sama želi, vezano sicer tudi na računico stroškov, vendar bi poudarila mogoče še vseeno nekaj zadev, vse to, kar je bilo do sedaj že povedano. Po eni stani gre seveda za tehnološki problem, problem s tega vidika, da bo tudi po vrstnem redu plačil in načinu pobiranja davkov  potrebno zagotoviti, če se ta amandma sprejme, da bo seveda ob koncu dneva ta seštevek na vseh teh žiro računih, kakšno je stanje glede na vrstni red, ki ga sedaj še ohranjamo v tem zakonu. Kako se bo poravnavalo prometni davek in seveda po vrstnem redu vse druge obveznosti. Nadalje so seveda problemi tudi vezani na blokade žiro računov v primerih, ko plačilnih nalog upravne osebe ni mogoče izvršiti v breme na žiro računu. Problemi so tudi v zvezi takrat, ko se, recimo, začne in uvede stečajni postopek ali pa likvidacija nad pravno osebo. Stečajna masa v primeru stečaja. Tako, da menimo, da dejansko nimamo torej še vseh instrumentov, ki bi zavarovali pred temi tržnimi riziki, ki se pri takem načinu poslovanja pojavljajo. Mnenje Vlade je bilo tudi na odboru, kljub temu, da imate tam pač napisan predlog, da Vlada nasprotuje, da Vlada načeloma ne nasprotuje, vendar bi rok uveljavitve tega amandmaja predlagali v tretji obravnavi in sicer bi v skladu s temi določili, ko bi Banka Slovenije ugotovila, da so izpolnjeni vsi pogoji, ta amandma uveljavili. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Gospod Vitodrag Pukl, izvolite!</p>
               </sp>
               <sp>
                  <speaker>VITODRAG PUKL:</speaker>
                  <p>Hvala za besedo. Spoštovani! Redko repliciram, vendar pa bi le prosil predstavnico Vlade, ki pravi, da Vlada soglaša z amandmajem, mi pa imamo v pregledu amandmajev zapisano, da Vlada ne soglaša. Prosil bi, da naj nam predložijo zapisnik in sklepe, da to lahko ocenimo. Namreč, v zadnjem času opažam - prej se v razpravi o pristojnosti Agencije in Vlade nisem oglasil - intencijo, da bi izvršna oblast dejansko prevzela toliko funkcij, toliko pristojnosti več kot ji po ustavi pripada, in to je nevarno. Menim, da bi vsaj glede tega, glede dela na odborih, glede svojih stališč morali biti dosledni, pošteni in tudi to znati pošteno obrazložiti. Hvala lepa.</p>
               </sp>
               <sp>
                  <speaker>MILOJKA KOLAR:</speaker>
                  <p>Se pač opravičujem, če nisem bila dovolj jasna. Stališče Vlade, ki je bilo na Vladi sprejeto, je bilo, da nasprotuje. Lahko vam tudi preberem obrazložitev, ki sem jo na kratko povzela v  predhodnem izvajanju. Vendar pa je po razpravi na Odboru za kreditno-monetarno politiko, ki je potekala med predlagateljem amandmaja gospodom Omerzo in predstavniki Banke Slovenije, Vlada v načelu to sprejela kot normalni sistem. Rok uveljavitve in načina, do kdaj bi se to uveljavilo, bi prepustila to odločitev Banki Slovenije, ki je odgovorna tudi za druge elemente vodenja kreditno-monetarne politike. Uradno stališče, ki je bilo sprejeto preko vladnih odborov in na Vladi, pa je bilo, da nasprotuje. To je korektno zapisano tudi pri sklepih Odbora za kreditno-monetarno politiko. Vendar, kot sem že rekla v razpravi, je potem, bom rekla, kot mnenje predstavnikov Ministrstva za finance.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Želi še kdo besedo? Ali želi predstavnik Vlade? (Ne.) Prehajamo h glasovanju.</p>
                  <p>Na glasovanje dajem amandma k 12. členu. Ugotovimo sklepčnost! (56 prisotnih.)</p>
                  <p>Kdo je za? (35 poslancev.) Je kdo proti? (16 poslancev.)</p>
                  <p>Ugotavljam, da smo amandma sprejeli.</p>
                  <p>Dajem na glasovanje še 12. člen v celoti. Ugotovimo sklepčnost! (52 prisotnih.)</p>
                  <p>Kdo je za? (32 poslancev.) Je kdo proti? (15 poslancev.)</p>
                  <p>Ugotavljam, da smo člen v celoti sprejeli.</p>
                  <p>K 13. členu: v členih od 13 do 39, se besede "pravne osebe" zamenjajo z besedami "imetniki računov". Predlagatelj je skupina poslancev s prvopodpisano gospo Metko Karner-Lukač. Odbor podpira. Vlada ne nasprotuje.</p>
                  <p>Želi kdo besedo? Ugotavljam, da ne in dajem amandma na glasovanje. Ugotovimo sklepčnost! (52 prisotnih.)</p>
                  <p>Kdo je za? (35 poslancev.) Je kdo proti? (5 poslancev.)</p>
                  <p>Ugotavljam, da smo amandma sprejeli.  </p>
                  <p>Dajem na glasovanje še 13. člen v celoti. Ugotovimo sklepčnost! (55 prisotnih.)</p>
                  <p>Kdo je za? (44 poslancev.) Je kdo proti? (Nihče.)</p>
                  <p>Ugotavljam, da smo 13. člen sprejeli.</p>
                  <p>K 19. členu: v drugi alinei se za besedo "menica" dodajo besede "ali ček, izdan". Predlagatelj je skupina poslancev. Prvopodpisana gospa Metka Karner-Lukač. Odbor podpira, Vlada nasprotuje.</p>
                  <p>Želi kdo besedo? Ugotavljam, da ne in dajem amandma na glasovanje. Ugotovimo sklepčnost! (51 prisotnih.)</p>
                  <p>Kdo je za? (40 poslancev.) Je kdo proti? (3 poslanci.)</p>
                  <p>Ugotavljam, da smo amandma sprejeli.</p>
                  <p>Dajem na glasovanje še 19. člen v celoti. Ugotovimo sklepčnost! (53 prisotnih.)</p>
                  <p>Kdo je za? (37 poslancev.) Je kdo proti? (2 poslanca.)</p>
                  <p>Ugotavljam, da smo 19. člen sprejeli.</p>
                  <p>K 29. členu: črta se drugi odstavek. Predlagatelj je skupina poslancev s prvopodpisano gospo Nado Skuk. Odbor amandma podpira. Želi kdo besedo? Ugotavljam, da ne in dajem amandma na glasovanje. Ugotovimo sklepčnost! (52 prisotnih.)</p>
                  <p>Kdo je za? (43 poslancev.) Je kdo proti? (1 poslanec.)</p>
                  <p>Ugotavljam, da smo amandma sprejeli.</p>
                  <p>S tem seveda glasovanje o 29. členu ostane. Črta se drugi odstavek.</p>
                  <p>Dajem na glasovanje 29. člen v celoti. Ugotovimo sklepčnost! (53 prisotnih.)</p>
                  <p>Kdo je za? (43 poslancev.) Je kdo proti? (1 poslanec.)</p>
                  <p>Ugotavljam, da smo 29. člen sprejeli.</p>
                  <p>K 30. členu: črta se drugi odstavek. Tretji odstavek postane novi drugi odstavek in se spremeni, tako da se glasi: "2. Če je kraj plačila oddaljen od sedeža Agencije ali banke ali pošte, lahko pravna oseba ne glede na prvi odstavek tega člena odloči, da bo prejeti denar vplačevala na račun v določenih obdobjih, ki ne smejo biti daljša od petih delovnih dni." Predlagatelj je skupina poslancev s prvopodpisano gospo Nado Skuk. Odbor amandma podpira.</p>
                  <p>Želi kdo besedo? Gospa Nada Skuk, izvolite.</p>
               </sp>
               <sp>
                  <speaker>NADA SKUK:</speaker>
                  <p>Hvala lepa. Ne bom vas dolgo zadrževala. Gre, skoraj bi lahko trdili, za redakcijski popravek tega besedila, ker se je tudi osnovno besedilo tako glasilo in se nanaša na to, od česa je ta, ki mora polagati gotovino in poslovati preko Agencije, oddaljen ali od sedeža ali od območne enote. Na odboru smo se dogovorili, da je tu potrebno popraviti besedilo v tem smislu, da se glasi tako, da se za besedo "od sedeža" dodajo besede "ali območne enote Agencije, banke ali pošte". To ni samo redakcijski popravek. Zato sem izbrala tudi deset podpisov.</p>
                  <p>Prosila bi, če lahko to upoštevate kot amandma na amandma. Dejansko rešuje situacijo. Če bi veljalo tako kot sedaj piše, bi vsi, ki niso v centrih, vse pravne osebe, ki imajo sedeže izven centrov, zapadle pod to določbo.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Najprej bomo glasovali o tem amandmaju na amandma.</p>
                  <p>Želi še kdo besedo? Ugotavljam, da ne in dajem na glasovanje amandma na amandma, ki se glasi: v prvi vrsti se za besedo sedeža dodajo besede "ali območne enote". Ugotovimo sklepčnost! (47 prisotnih.)</p>
                  <p>Kdo je za? (48 poslancev.) Je kdo proti? (Nihče.)</p>
                  <p>Ugotavljam, da smo ta amandma na amandma sprejeli.</p>
                  <p>Tako spremenjen amandma k 30. členu dajem tudi sedaj na glasovanje. Ugotovimo sklepčnost! (52 prisotnih.)</p>
                  <p>Kdo je za? (46 poslancev.) Je kdo proti? (Nihče.)</p>
                  <p>Ugotavljam, da smo amandma sprejeli.</p>
                  <p>Dajem na glasovanje še 30. člen v celoti. Ugotovimo sklepčnost! (47 prisotnih.)</p>
                  <p>Kdo je za? (40 poslancev.) Je kdo proti? (1 poslanec.)</p>
                  <p>Ugotavljam, da smo 30. člen v celoti sprejeli.</p>
                  <p>Sejo bomo nadaljevali bo 16.00 uri popoldan.</p>
               </sp>
               <stage>(Seja je bila prekinjena ob 14.00 uri in se je nadaljevala ob 16.15 uri.)</stage>
               <sp>
                  <speaker>PODPREDSEDNIK DR. LEV KREFT:</speaker>
                  <p>Spoštovane kolegice poslanke, spoštovani kolegi poslanci, gospe in gospodje, začenjamo  popoldansko delo današnjega zasedanja na 22. seji. Za popoldanski del sta se opravičila še gospoda Jožef Školč in magister Jože Protner.</p>
                  <p>Prosim, ugotovimo prisotnost v dvorani. Ugotavljamo prisotnost v dvorani, zato prosim vse poslanke in poslance, da zasedete svoja mesta in s pritiskom na gumb javite svojo prisotnost. (46 prisotnih.) Glede na to, da je zbor v tem trenutku sklepčen in lahko odloča, ponovno prosim, da sekretarji poslanskih skupin, da ne bodo vodje hodili ven, zagotovijo prisotnost poslank in poslancev v dvorani, sicer bo naše popoldansko delo, kot poznamo iz navade, potekalo zelo trnovo.</p>
                  <p>Tudi na popoldanski del so vabljeni predstavniki Vlade Republike Slovenije, ki jih lepo pozdravljam.</p>
                  <p>Nadaljevali bomo tam kjer smo končali, torej z glasovanjem pri</p>
                  <p>26. točki dnevnega reda</p>
                  <p>o predlogu zakona o Agenciji Republike Slovenije za plačilni promet, nadziranje in informiranje.</p>
                  <p>Ostali smo pri 31. členu, kjer imamo dva amandmaja.</p>
                  <p>Pri amandma - prvi odstavek se spremeni, tako da se glasi:</p>
                  <p>1. "Pravna osebna sme za plačevanje v gotovini dvigati izračune in imeti v blagajni gotovino do višine blagajniškega maksimuma". Predlagatelj je skupina poslancev, prvopodpisana je gospa Nada Skuk. Odbor amandma podpira.</p>
                  <p>2. V drugi vrstici drugega odstavka se za besedo "akt" vejica nadomesti s piko, preostalo besedilo se črta. Predlagatelj je ista skupina poslancev s prvopodpisano gospo Nado Skuk. Odbor amandma podpira.</p>
                  <p>Dajem v obravnavo ta amandma in 31. člen v celoti.</p>
                  <p>Želi kdo besedo? Hkrati vas prosim ponovno, da se usedete na svoja mesta in omogočite, da bomo nadaljevali delo. Želi kdo besedo o teh dveh amandmajih? Ugotavljam, da nihče in prehajamo h glasovanju.</p>
                  <p>Na glasovanje dajem najprej amandma skupine poslancev, s prvopodpisano gospo Nado Skuk, pod 1. točko. (Pri ugotavljanju sklepčnosti bomo počakali tudi zamudnike.) Ugotovimo sklepčnost! (54 prisotnih.)</p>
                  <p>Kdo je za? (50 poslancev.) Je kdo proti? (Nihče.)</p>
                  <p>Ugotavljam, da smo amandma sprejeli.</p>
                  <p>Na glasovanje dajem še amandma skupine poslancev s prvopodpisano  gospo Nado Skuk pod 2. točko. Ugotovimo sklepčnost! (49 prisotnih.)</p>
                  <p>Kdo je za? (43 poslancev.) Je kdo proti? (1 poslanec.)</p>
                  <p>Ugotavljam, da smo amandma sprejeli.</p>
                  <p>Dajem na glasovanje 31. člen v celoti. Ugotovimo sklepčnost! (51 prisotnih.)</p>
                  <p>Kdo je za? (37 poslancev.) Je kdo proti? (Nihče.)</p>
                  <p>Ugotavljam, da smo člen sprejeli.</p>
                  <p>K 35. členu imamo dva amandmaja. Prvi: člen se spremeni, tako da se glasi: "Če je pravna oseba plačilno nesposobna, plačuje obveznosti po naslednjem vrstnem redu:</p>
                  <p>1. Prometni davek, povračila in drugi prejemki delavcev, ki se uresničujejo od druge pravne osebe v skladu s predpisi.</p>
                  <p>2. Izvršljive sodne odločbe, izvršljive odločbe in sklepi o kazni in drugi izvršljivi sklepi in naloge in dokončne odločbe nadzornih organov, ter naloge in obveznosti v tujini.</p>
                  <p>3. Obveznosti iz prometa blaga in storitev, obveznosti za kredite, carine in carinske dajatve.</p>
                  <p>4. Plače do višine z zakonom zajamčenim.</p>
                  <p>5. Plače.</p>
                  <p>6. Druge obveznosti." Predlagatelj je gospod Sašo Lap, odbor ne podpira, Vlada se ne strinja.</p>
                  <p>Pod 2. točko: v 1. točki se besedilo v oklepaju nadomesti (nadomestila za čas odsotnosti z dela zaradi bolezni nad 30 dni, denarna nadomestila za čas porodniškega dopusta ipd.,) črta. Predlagatelj je Vlada, odbor podpira. Želi kdo razpravljati o teh dveh amandmajih in o tem členu?</p>
                  <p>Ugotavljam, da ne in dajem na glasovanje amandma gospoda Saše Lapa pod 1. točko. Ugotovimo sklepčnost! (55 prisotnih.)</p>
                  <p>Kdo je za? (22 poslancev.) Je kdo proti? (25 poslancev.)</p>
                  <p>Ugotavljam, da amandma ni bil sprejet.</p>
                  <p>Na glasovanje dajem amandma pod 2. točko. Ugotovimo sklepčnost! (52 prisotnih.)</p>
                  <p>Kdo je za? (40 poslancev.) Je kdo proti? (2 poslanca.)</p>
                  <p>Ugotavljam, da smo amandma sprejeli.</p>
                  <p>Dajem na glasovanje še 35. člen v celoti. Ugotovimo sklepčnost! (45 prisotnih.) Ugotovimo sklepčnost! (52 prisotnih.)</p>
                  <p>Kdo je za? (30 poslancev.) Je kdo proti? (1 poslanec.)</p>
                  <p>Ugotavljam, da smo člen v celoti sprejeli.</p>
                  <p>K 37. členu, amandma: črta se 37. člen. Predlagatelj je Vlada, odbor amandma podpira. Želi kdo besedo.</p>
                  <p>Ugotavljam, da ne in dajem ta amandma na glasovanje. Ugotovimo sklepčnost! (56 prisotnih.)</p>
                  <p>Kdo je za? (41 poslancev.) Je kdo proti? (Nihče.)</p>
                  <p>Ugotavljam, da smo to sprejeli in da glasovanje o 37. členu ni potrebno.</p>
                  <p>K 39. členu: besedilo 39. člena se črta. Predlagatelj je Vlada, odbor amandma ne podpira.</p>
                  <p>Pod 2: V prvi vrstici se za besedami "obvestiti pravno osebo", doda besedi "in zasebnika". Na koncu stavka se pika črta in doda besedi "in zasebnika". Predlagatelj je skupina poslancev s prvopodpisano gospo Nado Skuk. Odbor amandma podpira. Želi kdo besedo o teh amandmajih in o tem členu?</p>
                  <p>Ugotavljam, da ne in dajem amandma pod točko; da, gospod Janez Kopač, potem pa še gospod Frim.</p>
               </sp>
               <sp>
                  <speaker>JANEZ KOPAČ:</speaker>
                  <p>Ne spomnim se, ali je prišlo do napake ali ne, ampak sedaj, če bi najprej črtali ta amandma, mislim, v tem členu, kar odbor podpira, potem bi ga dopolnili s tem, kar tudi odbor podpira, da bi prišli do logičnega nesmisla. Gre za to, da je s tem amandmajem, ki ga odbor podpira, torej s prvopodpisano Nado Skuk, člen potreben. Zato predlagam - moram reči, da smo mogoče to res spregledali na odboru ali pa je prišlo v poročilu do napake, ne vem - da se skratka ne podpre amandmaja, s katerim se besedilo 39. člena črta in da se podpre amandma s prvopodpisano gospod Nado Skuk pod 2. točko, s katerim se ta člen nekoliko preoblikuje. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Vlada - mislim, da je želela besedo. (Ne.) Želi še kdo drug sodelovati v razpravi? Ugotavljam, da ne. Želite besedo? Sprašujem predstavnike Vlade, če želijo besedo? Glede na to, da ni besede, zaključujem razpravo in dajem na glasovanje amandma pod 1. točko  Ugotovimo sklepčnost! (52 prisotnih.)</p>
                  <p>Kdo je za? (9 poslancev.) Je kdo proti? (35 poslancev.)</p>
                  <p>Ugotavljam, da ta amandma ni sprejet.</p>
                  <p>Na glasovanje dajem amandma skupine poslancev s prvopodpisano gospo Nado Skuk, ki ga imate v pregledu na peti strani pod 2. točko. Ugotovimo sklepčnost! (50 prisotnih.)</p>
                  <p>Kdo je za? (44 poslancev.) Je kdo proti? (1 poslanec.)</p>
                  <p>Ugotavljam, da smo ta amandma sprejeli.</p>
                  <p>Na glasovanje dajem ta člen v celoti. Ugotovimo sklepčnost! (51 prisotnih.)</p>
                  <p>Kdo je za? (41 poslancev.) Je kdo proti? (Nihče.)</p>
                  <p>Ugotavljam, da smo ta člen sprejeli.</p>
                  <p>K 40. členu. Prvi: besedilo naslova pred 40. členom se spremeni, tako da se glasi: "davčno nadziranje". Predlagatelj je Vlada, odbor podpira. Drugi: v besedilu 40. člena se za besedama "Agencija opravlja" dodata besedi "davčno nadziranje". Predlagatelj je Vlada, odbor amandma podpira. Želi kdo besedo o teh amandmajih in o 40. členu? Ugotavljam, da nihče in dajem amandma pod 1. točko na glasovanje. Ugotovimo sklepčnost! (50 prisotnih.)</p>
                  <p>Kdo je za? (44 poslancev.) Je kdo proti? (2 poslanca.)</p>
                  <p>Ugotavljam, da smo amandma sprejeli.</p>
                  <p>Na glasovanje dajem še amandma pod 2. točko.</p>
                  <p>Prosim, ugotovimo sklepčnost! (53 prisotnih.)</p>
                  <p>Kdo je za? (46 poslancev.) Je kdo proti? (Nihče.) Hvala lepa.</p>
                  <p>Ugotavljam, da smo tudi ta amandma sprejeli.</p>
                  <p>Zdaj dajem na glasovanje 40. člen v celoti. Ugotovimo sklepčnost! (54 prisotnih.)</p>
                  <p>Kdo je za? (43 poslancev.) Je kdo proti? (3 poslanci.)</p>
                  <p>Ugotavljam, da smo 40. člen sprejeli.</p>
                  <p>K 43. členu: za besedo "gospodarske" se beseda "prestopke" zamenja z besedo "prekrške". Predlagatelj je Vlada, odbor amandma podpira. Želi kdo besedo? Ugotavljam, da ne in dajem amandma Vlade na glasovanje. Ugotovimo sklepčnost! (50 prisotnih.)</p>
                  <p>Kdo je za? (41 poslancev.) Je kdo proti? (2 poslanca.)</p>
                  <p>Ugotavljam, da smo amandma sprejeli.</p>
                  <p>Na glasovanje dejem še 43. člen v celoti.</p>
                  <p>Prosim, ugotovimo sklepčnost! (53 prisotnih.)</p>
                  <p>Kdo je za? (46 poslancev.) Je kdo proti? (2 poslanca.) Hvala lepa.</p>
                  <p>Ugotavljam, da smo ta člen v celoti sprejeli.</p>
                  <p>K 45. členu. Člen se spremeni, tako da se glasi:</p>
                  <p>"1. Agencija upravlja inšpiciranje pri pravnih osebah.</p>
                  <p>2. Inšpiciranje obsega preverjanja skladnosti, izkazovanja sredstev in obveznosti do virov sredstev, prihodkov in odhodkov ter predpisanih računovodskih izkazov ter drugih obračunov pravnih oseb z zakoni in drugimi predpisi ter računovodskimi standardi.</p>
                  <p>3. Inšpiciranje poravnavanja davkov in prispevkov obsega preverjanja obračunov davkov in prispevkov ter knjigovodskih in drugih evidenc, ki se nanašajo na ugotavljanje davkov in prispevkov ter pravilnosti in pravočasnosti plačil.</p>
                  <p>4. Inšpiciranje obsega tudi preverjanje zakonitosti in pravilnosti izvajanja predpisov, ki urejajo finančno-materialno poslovanje pravnih oseb z družbeno lastnino."</p>
                  <p>Predlagatelj je skupina poslancev s prvopodpisano gospo Metko Karner-Lukač, odbor ne podpira, Vlada nasprotuje. Želi kdo besedo? Gospa Metka Karner-Lukač, izvolite.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Predloženi amandma širi pristojnosti inšpiciranja Agencije. Menimo, da po predlogu Vlade, kjer pravi, da inšpiciranje poravnavanja davkov in prispevkov obsega preverjanje obračunov davkov in prispevkov ter knjigovodskih in drugih evidenc, ki se nanašajo na ugotavljanje davkov in prispevkov, ni zadostno. In sicer zakaj ne? Če naj davčno inšpiciranje opravlja ta Agencija, je treba predhodno najprej preveriti računovodske izkaze, ki so podlaga za sestavo teh obračunov, in seveda morajo biti ti obračuni  sestavljeni v skladu z računovodskimi standardi. Samo v kolikor zagotovimo Agenciji tudi to pristojnost tega inšpiciranja, bo davčno inšpiciranje lahko učinkovito, sicer pa ne. Sedaj se je pa potrebno odločiti, kaj želimo: ali učinkovito davčno inšpiciranje in bomo pobirali davke tam, kjer so največje utaje, ali pa bomo proračun polnili samo z davki iz plač zaposlenih, ki jih je seveda najlažje pobirati, ker so evidentirani.</p>
                  <p>Prav tako mislim, da bi izvršna oblast morala biti zainteresirana, da teh davkov čim več dobi. In še nekaj, da ne bi prevladovalo splošno mnenje v laični javnosti, da je za neučinkovito pobiranje davkov oziroma da so davčni utajniki največji prav tisti, ki imajo branitelje v izvršni oblasti, bi bilo potrebno, da se ta amandma sprejme. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Da, prosim, izvolite.</p>
               </sp>
               <sp>
                  <speaker>MILOJKA KOLAR:</speaker>
                  <p>Spoštovani zbor, hvala za besedo! Poskušala bom spet razjasniti nekatere pojme. Če hočemo učinkovit davčni nadzor,in če hoče nekdo dati mnenje o pravilnem, učinkovitem in pravem pobiranju davkov, je potrebno pregledati računovodske izkaze. Kako lahko nekdo da mnenje, da je nekdo pravilno obračunal in plačal državi davek na dobiček pravne osebe, če ne bo strokovno preveril zakonitost, kot kriterij, namembnost ali je ta dobiček pravilno obračunan. Če pa hoče to ugotoviti, mora preveriti vse postavke bilance izkaza prihodkov in odhodkov. Se pravi, od celotne realizacije poslovnih prihodkov, prihodkov iz financiranja do obračuna amortizacije in vseh drugih odhodkov. Menimo, da so v amandmaju napisane dikcije, kaj je inšpiciranje finančno-materijalnega poslovanja. Menimo, da je točna dikcija zajeta že v 73. členu, ki v prvem odstavku pravi, da: "Agencija opravlja preverjanje zakonitosti in pravilnosti izvajanja predpisov, ki urejajo finančno-materialno poslovanje pravnih oseb in razpolaganje z družbeno lastnino pravnih oseb, dokler se te lastninsko ne preoblikujejo po zakonu o lastninskem preoblikovanju." Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne. Zaključujem razpravo in dajem na glasovanje amandma skupine poslancev s prvopodpisano gospo Metko Karner-Lukač. Ugotovimo sklepčnost! (52 prisotnih.)</p>
                  <p>Kdo je za? (13 poslancev.) Je kdo proti? (34 poslancev.)</p>
                  <p>Ugotavljam, da amandma ni sprejet.</p>
                  <p>Dajem na glasovanje 45. člen v celoti. Ugotovimo sklepčnost! (50 prisotnih.)</p>
                  <p>Kdo je za? (43 poslancev.) Je kdo proti? (1 poslanec.)</p>
                  <p>Ugotavljam, da smo člen sprejeli.</p>
                  <p>K 47. členu: v četrtem odstavku se za besedo "gospodarskih" besedi "prestopkov in" črta. Predlagatelj je Vlada. Odbor amandma podpira.</p>
                  <p>Želi kdo besedo? Ugotavljam, da ne in dajem amandma na glasovanje. Ugotovimo sklepčnost! (46 prisotnih.)</p>
                  <p>Kdo je za? (34 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Na glasovanje dajem sedaj še 47. člen v celoti. Ugotovimo sklepčnost! (52 prisotnih.)</p>
                  <p>Kdo je za? (30 poslancev.) Je kdo proti? (2 poslanca.)</p>
                  <p>Ugotavljam, da je člen sprejet.</p>
                  <p>K 51. členu: v četrti vrsti drugega odstavka se črtajo besede "gospodarskem prestopku oziroma". Predlagatelj je gospod Sašo Lap. Odbor amandma podpira, Vlada amandmaju ne nasprotuje.</p>
                  <p>Želi kdo besedo? Ugotavljam, da ne in dajem amandma na glasovanje. Ugotovimo sklepčnost! (49 prisotnih.)</p>
                  <p>Kdo je za? (39 poslancev.) Je kdo proti? (Nihče.)</p>
                  <p>Ugotavljam, da smo amandma sprejeli.</p>
                  <p>Na glasovanje dajem 51. člen v celoti. Prosim, ugotovimo sklepčnost. Ugotovimo sklepčnost! (54 prisotnih.)</p>
                  <p>Kdo je za? (45 poslancev.) Je kdo proti? (3 poslanci.)</p>
                  <p>Ugotavljam, da smo člen v celoti sprejeli.</p>
                  <p>K 63. členu imamo tri amandmaje. Prvi amandma: v drugem odstavku se črta beseda "6" in nadomesti z besedo "8". V tretjem odstavku se črta "Vlada Republike Slovenije nadomesti  Državni zbor", doda se besedilo "in na predlog Vlade dva člana."  Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada nasprotuje.</p>
                  <p>Drugi amandma: tretji odstavek se spremeni, tako da se glasi:</p>
                  <p>"3. Svet Agencije in predsednika imenuje Vlada Republike Slovenije in sicer na predlog Banke Slovenije enega člana, na predlog Gospodarske zbornice dva člana, na predlog Instituta za revizijo enega člana." Varianta: "Zveza računovodskih in finančnih delavcev enega člana, na predlog Zavoda Republike Slovenije za statistiko enega člana ter na predlog Agencije dva člana." Predlagatelj je gospod Igor Omerza. Odbor ne podpira, Vlada nasprotuje. Opozarjam gospoda Omerzo, da se bo moral sam izjasniti o varianti, sicer ne moremo glasovati o tem amandmaju.</p>
                  <p>Tretji amandma: V drugem odstavku se beseda "šest" nadomesti z besedo "osem". Tretji odstavek se spremeni, tako da se glasi, tri: "Svet Agencije in predsednika imenuje Vlada Republike Slovenije in sicer na predlog Državnega zbora dva člana, na predlog Banke Slovenije enega člana, na predlog Gospodarske zbornice dva člana, na predlog Zavoda Republike Slovenije za statistiko enega člana ter na predlog Agencije dva člana". Predlagatelj je skupina poslancev, prvopodpisani gospod Igor Omerza. Odbor amandma podpira. Odpiram razpravo. Želi kdo besedo? Ker nihče ne želi besede, prehajamo h glasovanju. O amandmaju pod 2. točko ne bomo glasovali, ker vsebuje varianto.</p>
                  <p>Na glasovanje torej dajem amandma pod 1. točko. Ugotovimo sklepčnost! (56 prisotnih.)</p>
                  <p>Kdo je za? (21 poslancev.) Je kdo proti? (34 poslancev.)</p>
                  <p>Ugotavljam, da amandma ni sprejet.</p>
                  <p>Na glasovanje dajem amandma pod 3. točko. Ugotovimo sklepčnost! (47 prisotnih.)</p>
                  <p>Kdo je za? (41 poslancev.) Je kdo proti? (6 poslancev.)</p>
                  <p>Ugotavljam, da smo amandma sprejeli.</p>
                  <p>Dajem celotni 63. člen na glasovanje. Ugotovimo sklepčnost! (54 prisotnih.)</p>
                  <p>Kdo je za? (42 poslancev.) Je kdo proti? (4 poslanci.)</p>
                  <p>Ugotavljam, da smo ta člen v celoti sprejeli.</p>
                  <p>K 64. členu. V prvem odstavku se črta besedilo: "Svet Agencije v soglasju z Vlado Republike Slovenije" in nadomesti z besedilom "Državni zbor". V drugem odstavku se črta besedilo: "Svet Agencije v soglasju z Vlado Republike Slovenije" in nadomesti z besedilom "Državni zbor". Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada nasprotuje. Želi kdo besedo? Ugotavljam, da ne in dajem amandma na glasovanje. Ugotovimo sklepčnost! (53 prisotnih.)</p>
                  <p>Kdo je za? (14 poslancev.) Je kdo proti? (33 poslancev.)</p>
                  <p>Ugotavljam, da amandma ni sprejet.</p>
                  <p>Dajem na glasovanje 64. člen v celoti. Ugotovimo sklepčnost! (56 prisotnih.)</p>
                  <p>Kdo je za? (34 poslancev.) Je kdo proti? (3 poslanci.)</p>
                  <p>Ugotavljam, da smo člen v celoti sprejeli.</p>
                  <p>K 65. členu: črta se tretji odstavek. Predlagatelj je skupina poslancev s prvopodpisano gospo Metko Karner-Lukač. Odbor ne podpira in Vlada nasprotuje. Želi kdo besedo? Ugotavljam, da nihče in dajem amandma na glasovanje. Ugotovimo sklepčnost! (50 prisotnih.)</p>
                  <p>Kdo je za? (10 poslancev.) Je kdo proti? (28 poslancev.)</p>
                  <p>Ugotavljam, da tega amandmaja nismo sprejeli.</p>
                  <p>Dajem na glasovanje 65. člen v celoti. Ugotovimo sklepčnost! (46 prisotnih.)</p>
                  <p>Kdo je za? (34 poslancev.) Je kdo proti? (2 poslanca.)</p>
                  <p>Ugotavljam, da smo člen v celoti sprejeli.</p>
                  <p>K 66. členu imamo dva amandmaja. Prvi: člen se spremeni, tako da se glasi: "Svet agencije sprejme finančni načrt in letno poročilo. Letno poročilo obravnava Državni zbor". Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada nasprotuje.</p>
                  <p>Drugi. 66. člen se spremeni tako, da se glasi: "Svet Agencije sprejema finančni načrt in letno poročilo, kateremu daje soglasje Vlada Republike Slovenije." Predlagatelj je Vlada, odbor amandma podpira. Ta pripis govori o drugačnem vrstnem redu glasovanja, ker mislim, da je brezpredmetno.</p>
                  <p>Želi kdo razpravljati? Ugotavljam, da ne in dajem na glasovanje amandma pod 1. točko. Ugotovimo sklepčnost! (54 prisotnih.)</p>
                  <p>Kdo je za? (23 poslancev.) Je kdo proti? (23 poslancev.)</p>
                  <p>Ugotavljam, da amandma ni sprejet.</p>
                  <p>Dajem na glasovanje... Gospod Zmago Jelinčič, izvolite.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Se opravičujem za nepazljivost in bi prosil, da bi ponovili to glasovanje. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Seveda. Na glasovanje dajem predlog, da ponovimo glasovanje o prvem amandmaju k 66. členu. Ugotovimo sklepčnost! (55 prisotnih.)</p>
                  <p>Kdo je za? (34 poslancev.) Je kdo proti? (19 poslancev.)</p>
                  <p>Ugotavljam, da bomo ponovno glasovali o amandmaju skupine poslancev s prvopodpisano gospo Metko Karner-Lukač pod 1. točko k 66. členu. Ponovno glasujemo. Ugotovimo sklepčnost! (53 prisotnih.)</p>
                  <p>Kdo je za? (24 poslancev.) Je kdo proti? (36 poslancev.)</p>
                  <p>Ugotavljam, da amandma ni sprejet.</p>
                  <p>Dajem na glasovanje amandma Vlade Republike Slovenije pod 2. točko. (Prosim tudi za pozornost in tišino v dvorani.)</p>
                  <p>Ugotovimo sklepčnost! Glasujemo o amandmaju pod 2. točko. (33 prisotnih.)</p>
                  <p>Ponovno dajem na glasovanje amandma k 66. členu pod 2. točko in prosim, da ugotovimo sklepčnost. (47 prisotnih.)</p>
                  <p>Kdo je za? (34 poslancev.) Je kdo proti? (3 poslanci.)</p>
                  <p>Ugotavljam, da smo amandma sprejeli in s tem spremenili celotni 66. člen.</p>
                  <p>K 68. členu: črta se drugi odstavek. Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada nasprotuje. Ali želi kdo besedo? Ugotavljam, da ne in dajem amandma na glasovanje. Ugotovimo sklepčnost! (46 prisotnih.)</p>
                  <p>Kdo je za? (18 poslancev.) Je kdo proti? (30 poslancev.)</p>
                  <p>Ugotavljam, da amandma ni sprejet.</p>
                  <p>Dajem na glasovanje 68. člen v celoti. Ugotovimo sklepčnost! (48 prisotnih.)</p>
                  <p>Kdo je za? (40 poslancev.) Je kdo proti? (1 poslanec.)</p>
                  <p>Ugotavljam, da smo člen v celoti sprejeli.</p>
                  <p>K 70. členu: v prvem odstavku se za besedami "samostojnim opravljanjem dejavnosti" doda vejica in beseda "če". Predlagatelj je Vlada, odbor amandma podpira. Ali želi kdo besedo? Ugotavljam, da ne in dajem amandma na glasovanje. Ugotovimo sklepčnost! (55 prisotnih.)</p>
                  <p>Kdo je za? (41 poslancev.) Je kdo proti? (2 poslanca.)</p>
                  <p>Ugotavljam, da smo amandma sprejeli.</p>
                  <p>Na glasovanje dajem 70. člen v celoti. Ugotovimo sklepčnost! (51 prisotnih.)</p>
                  <p>Kdo je za? (39 poslancev.) Je kdo proti? (2 poslanca.)</p>
                  <p>Ugotavljam, da smo 70. člen v celoti sprejeli.</p>
                  <p>K 7l. členu: v 2. točki prvega odstavka se črta besedilo s prvim odstavkom 11. člena in se nadomesti z besedilom z 11. členom. Predlagatelj je Vlada, odbor amandma podpira. Ali želi kdo besedo? Ugotavljam, da ne in dajem amandma na glasovanje. Ugotovimo sklepčnost! (55 prisotnih.)</p>
                  <p>Kdo je za? (37 poslancev.) Je kdo proti? (2 poslanca.)</p>
                  <p>Ugotavljam, da smo amandma sprejeli.  </p>
                  <p>Dajem na glasovanje 71. člen v celoti. Ugotovimo sklepčnost! (52 prisotnih.)</p>
                  <p>Kdo je za? (34 poslancev.) Je kdo proti? (3 poslanci.)</p>
                  <p>Ugotavljam, da smo člen sprejeli.</p>
                  <p>K 72. členu: črta se peti odstavek. Predlagatelj je skupina poslancev s prvopodpisano gospo Metko Karner-Lukač. Odbor amandma podpira, Vlada amandmaju nasprotuje. Ali želi kdo besedo? Ugotavljam, da ne in dajem amandma na glasovanje. Ugotovimo sklepčnost! (45 prisotnih.) Gospod Žaro Pregelj, ali želite besedo? Izvolite.</p>
                  <p>Prosim. Hkrati, ponovno prosim za mir in pozornost v dvorani, da bomo lahko speljali glasovanje do konca. Izvolite, gospod Žarko Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! To določilo, ki je v petem odstavku 72. člena, je jasno sporno in ga je potrebno črtati. V kolikor bi sprejeli tak zakon oziroma tak člen, kot je sedaj predlagan, bi v resnici ustvarili čudno situacijo. Gre  za odgovornost vseh funkcionarjev, ki jih imenuje Državni zbor. Ker je direktorja SDK imenoval Državni zbor, je njemu ta direktor tudi odgovoren. To je princip in ga s tem zakonom ne moremo razbijati, drugače bo zakon postal protiustaven. To mi lahko verjamete. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo?</p>
                  <p>Ugotavljam, da ne in dajem ta amandma k 72. členu na glasovanje. Ugotovimo sklepčnost! (58 prisotnih.)</p>
                  <p>Kdo je za? (37 poslancev.) Je kdo proti? (7 poslancev.)</p>
                  <p>Ugotavljam, da je amandma sprejet.</p>
                  <p>Dajem na glasovanje 72. člen v celoti. Ugotovimo sklepčnost! (51 prisotnih.)</p>
                  <p>Kdo je za? (44 poslancev.) Je kdo proti? (2 poslanca.)</p>
                  <p>Ugotavljam, da smo ta člen sprejeli.</p>
                  <p>K 73. členu imamo vložen amandma na amandma, ki ga imate v pregledu. Torej, na amandma, ki ga imate v pregledu je vložen amandma na amandma, ki se glasi: doda se nov drugi odstavek, ki se glasi: "Nadzor nad izvedbo revizijskih postopkov lastninskega preoblikovanja podjetij, ki jih je pričela izvajati SDK na podlagi zakona o lastninskem preoblikovanju podjetij, izvaja Državni zbor Republike Slovenije." Amandma je vložila skupina poslancev s prvim podpisanim gospodom Izidorjem Rejcem. Amandma sam se pa glasi: v 73. členu se črtajo vsi odstavki, razen sedmega odstavka, ki se spremeni, tako da se glasi: "1. Organizacijski deli Agencije, ki opravlja naloge nadziranja, naloge plačilnega prometa in naloge statistike in informiranja, opravljajo ta dela v Agenciji, vse dokler ne bodo na podlagi drugih zakonov te naloge prenesene na druge institucije."</p>
                  <p>Doda se nov drugi odstavek, ki se glasi: "Naloge nadziranja subjektov javne porabe opravlja do uveljavitve zakona o Računskem sodišču Agencija v skladu s členi 40 do 59 tega zakona." Predlagatelj skupina poslancev s prvopodpisano gospo Metko Karner-Lukač. Odbor amandma podpira, Vlada amandmaju nasprotuje. Želi kdo besedo o amandmaju na amandma, amandma je k temu členu. Gospod Izidor Rejc, izvolite.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani podpredsednik, gospe in gospodje! Deset poslancev, ki smo vložili med samo to sejo oziroma med pavzo amandma na amandma na 73. člen,  ki so prehodne določbe, menimo, da nekako urejuje področje nadzora nad izvedbo lastninskega preoblikovanja in mislim revizije nad lastninskim preoblikovanjem, ki jo je začela SDK in na tak način se omogoči Državnemu zboru, da ta nadzor opravi. S tem upam, da je tudi ta amandma, ki v bistvu pomeni, da se za sedmim odstavkom vrine ta in postane drugi odstavek potem tretji odstavek. In prosim, da ga podprete. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Feri Horvat. Izvolite!</p>
               </sp>
               <sp>
                  <speaker>FRANC (FERI) HORVAT:</speaker>
                  <p>Spoštovani predsedujoči, spoštovane kolegice in kolegi! Podpiram amandma, ki ga je pravkar obrazložil gospod Rejc. To je logična posledica tega, da ostane revidiranje postopkov lastninskega preoblikovanja v SDK oziroma v Agenciji. Mislim, da to tudi predpostavlja direktno komunikacijo, predvsem poročanje o postopkih revidiranja temu zboru in matičnemu delovnemu telesu. Ob tem pa verjetno odpadejo razlogi za amandma, ki ga je vložil kolega Frim za premaknitev roka od 1.1. na 1.7. za uporabo tega zakona k členu 77, kar mislim, da bo tudi pozitivno delovalo na transformacijo, da ne bi bila ta premaknitev roka potem tudi razlog za to, da bi se na posameznih projektih delalo počasneje in da bi to bil izgovor, predvsem tu mislim na projekt čimprejšnjega organiziranja enotne učinkovite davčne službe. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in dajem na glasovanje amandma na amandma skupine poslancev s prvopodpisanim gospodom Izidorjem Rejcem. Ugotovimo sklepčnost! (52 prisotnih.)</p>
                  <p>Kdo je za? (54 poslancev.) Je kdo proti? (3 poslanci.)</p>
                  <p>Ugotavljam, da je ta amandma na amandma sprejet.</p>
                  <p>Zato dajem sedaj na glasovanje tako spremenjeni amandma pod 1. točko skupine poslancev s prvopodpisano gospo Metko Karner-Lukač. Ugotovimo sklepčnost! (56 prisotnih.)</p>
                  <p>Kdo je za? (46 poslancev.) Je kdo proti? (6 poslancev.)</p>
                  <p>Ugotavljam, da smo ta amandma sprejeli.</p>
                  <p>Dajem na glasovanje 73. člen v celoti. Ugotovimo sklepčnost! (54 prisotnih.)</p>
                  <p>Kdo je za? (42 poslancev.) Je kdo proti? (5 poslancev.)</p>
                  <p>Ugotavljam, da smo člen v celoti sprejeli.</p>
                  <p>K 75. členu sta vložena dva amandmaja:</p>
                  <p>Prvi: črta se drugi odstavek. Predlagatelj je skupina poslancev s prvopodpisano gospo Metko Karner-Lukač. Odbor ne podpira, Vlada nasprotuje.</p>
                  <p>Drugi: v drugem odstavku 75. člena se črta besedilo "in 91 in 92". Predlagatelj je Vlada Republike Slovenije, odbor amandma podpira. Ali želi kdo besedo? Ugotavljam, da ne in dajem na glasovanje amandma pod 1. točko. Ugotovimo sklepčnost! (49 prisotnih.)</p>
                  <p>Kdo je za? (26 poslancev.) Je kdo proti? (12 poslancev.)</p>
                  <p>Ugotavljam, da je amandma sprejet.</p>
                  <p>S tem je seveda glasovanje o 2. točki nesmiselno, ker smo drugi odstavek črtali. Zato dajem na glasovanje 75. člen v celoti. Ugotovimo sklepčnost! (48 prisotnih.)</p>
                  <p>Kdo je za? (43 poslancev.) Je kdo proti? (3 poslanci.)</p>
                  <p>Ugotavljam, da smo 75. člen v celoti sprejeli.</p>
                  <p>K 77. členu je vložen dodatni amandma, ki se glasi: v členu se datum "1. januarja 1995" nadomesti z datumom "1. julija 1995". Amandma je vložila skupina poslancev s prvopodpisanim Stanetom Frimom.</p>
                  <p>V pregledu pa imamo pod 1. točko amandma: člen se spremeni, tako da se glasi:</p>
                  <p>"1. Ta zakon se začne uporabljati 15. dan po objavi v Uradnem listu Republike Slovenije;</p>
                  <p>2. Agencija najpozneje v šestih mesecih po uveljavitvi zakona opravi z Banko Slovenije potrebne uskladitve izvedbenih predpisov iz 8. člena, 13. člena, drugega odstavka 14. člena, tretjega odstavka 15. člena in 18. člena." Predlagatelj je skupina poslancev, s prvopodpisano gospo Metko Karner-Lukač. Odbor ne podpira, Vlada nasprotuje k prvemu odstavku, k drugemu pa ne.</p>
                  <p>2.: v 77. členu se za besedami "s 1. januarjem 1995 razen določb" črta besedilo 8., 9., 13. člena, drugega odstavka 14. člena, tretjega odstavka 15. člena, 18., 24., 26. člena "in". Predlagateljica je Vlada, odbor amandma podpira. Dajem te tri amandmaje v obravnavo. Kdo želi besedo? Gospod Stane Frim, izvolite.</p>
               </sp>
               <sp>
                  <speaker>STANE FRIM:</speaker>
                  <p>Hvala predsedujoči, spoštovane poslanke in poslanci! Umikam in mislim, da tudi vsi ostali, ki so dali svoje podpise k amandmaju k 77. členu, ker je z amandmajem na člen 73, ki govori o nadzoru Državnega zbora nad spremljanjem revizij lastninjenja v podjetjih že tam na nek način rešeno.</p>
                  <p>Mislim, da ni potrebno tega roka podaljševati in zato umikam svoj podpis.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Torej imamo v obravnavi samo amandmaja iz pregleda. Ali želi kdo besedo? Ugotavljam, da ne in dajem na glasovanje amandma skupine poslancev pod 1. točko. Ugotovimo sklepčnost! (49 prisotnih.)</p>
                  <p>Kdo je za? (27 poslancev.) Je kdo proti? (6 poslancev.)</p>
                  <p>Ugotavljam, da smo ta amandma sprejeli.</p>
                  <p>Ali je potem še smiselno glasovati o amandmaju Vlade? Mislim, da se izključujeta.</p>
                  <p>Torej, dajem na glasovanje 77. člen v celoti. Ugotovimo sklepčnost! (55 prisotnih.)</p>
                  <p>Kdo je za? (40 poslancev.) Je kdo proti? (3 poslanci.)</p>
                  <p>Ugotavljam, da smo člen sprejeli.</p>
                  <p>Končali smo glasovanje o členih, h katerim so bili vloženi amandmaji.</p>
                  <p>V obravnavo dajem vse ostale člene, h katerim amandmaji niso bili vloženi. Želi kdo besedo?</p>
                  <p>Ugotavljam, da ne in dajem na glasovanje vse ostale člene na glasovanje. Ugotovimo sklepčnost! (42 prisotnih.) Prosil bi tudi vse ostale, da se udeležijo ugotavljanja sklepčnosti. Ugotovimo sklepčnost! (47 prisotnih.)</p>
                  <p>Kdo je za? (48 poslancev.) Je kdo proti? (Nihče.)</p>
                  <p>Ugotavljam, da smo vse ostale člene sprejeli.</p>
                  <p>Dajem v obravnavo naslov zakona. Želi kdo besedo o naslovu zakona? Gospa Metka Karner-Lukač, izvolite.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Glasovala bom proti naslovu tega zakona, kajti ta zakon nosi v naslovu tudi besedo "nadziranje". Kje ste že videli, recimo, da izvršna oblast sama sebe nadzira in da si podredi tako pomembno institucijo, kot je  Agencija za plačilni promet in nadziranje.</p>
                  <p>Še vedno obstaja 80% družbene lastnine in še kar nekaj časa bo tako, in ta izvršna oblast bo nadzorovala družbeno lastnino. Ta izvršna oblast bo nadzorovala to, kako se, recimo, prodajajo podjetja, ki so na Skladu itn.</p>
                  <p>Menim, da je namen tega zakona, predvsem reševati kadrovske zadeve v Agenciji Republike Slovenije za plačilni promet in nadziranje, kar je zlasti neprimerno, če se na tak način to izvaja, torej s podreditvijo institucije izvršni oblasti. In  končno je pomisliti tudi to, da se je lahko Slovenija vključila v mednarodno organizacijo Intosay prav zato, ker je bila SDK podrejena parlamentu in ne izvršni oblasti. Glasovala bom proti temu naslovu, ker ne ustreza namenu. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Gospod Janez Kopač, izvolite.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala lepa. Ker ni razprava, bom vseeno povedal nekaj argumentov proti temu v obrazložitvi glasu, zakaj bom glasoval za ta naslov.</p>
                  <p>Agencija govori o nadziranju. Gre za davčni nadzor. Nadzor lastninskega preoblikovanja podjetij se pa imenuje revizija. Spomnite se mojih razprav o tem ali se prav piše "kaša ali kasha", ker smo se pri davčnem nadzoru prepirali, ali je to revizija ali je nadzor oziroma revidiranje ali nadzor. Ta Agencija vsebuje revidiranje ali pa revizijo lastninskega preoblikovanja podjetij, za katero smo ravno prej izglasovali, da ima nadzor nad tem parlament in to je prehodna naloga. Njena trajna naloga je davčni nadzor, kar je nadzor. Vi ste rekli, povejte mi eno državo, kjer ima izvršna oblast nadzor. Jaz pa vprašam, povejte mi eno državo na svetu, kjer izvršna oblast nima nadzora nad pobiranjem davkov. Seveda je zelo smotrno glasovati za ta naslov.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo razpravljati o naslovu zakona? Ugotavljam, da ne in dajem naslov zakona na glasovanje. Ugotovimo sklepčnost! (56 prisotnih.)</p>
                  <p>Kdo je za? (40 poslancev.) Je kdo proti? (10 poslancev.)</p>
                  <p>Ugotavljam, da smo naslov zakona sprejeli.</p>
                  <p>Ostal nam je še sklep proceduralne narave. Predlagam, da za tretjo obravnavo zakon pripravi predlagatelj. Želi kdo razpravljati o tem predlogu? Ugotovimo sklepčnost! (50 prisotnih.)</p>
                  <p>Kdo je za? (29 poslancev.) Je kdo proti? (3 poslanci.)</p>
                  <p>Ugotavljam, da smo tudi ta sklep sprejeli.</p>
                  <p>S tem zaključujem to točko dnevnega reda ter se vračam k <title>15. TOČKI DNEVNEGA REDA-OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O POSEBNEM PROMETNEM DAVKU OD POSEBNIH IGER NA SREČO</title>, kjer smo predloženi hitri postopek prekvalificirali v prvo obravnavo, zaradi česar se je sestalo matično delovno telo in nam poslalo poročilo s predlogom stališč in sklepov, ki ste ga dobili z dodatnim gradivom.</p>
                  <p>Prosim predsednika matičnega delovnega telesa, da pojasni oziroma predstavi ta stališča in sklepe. Izvolite, gospod Janez Kopač!</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala za besedo. Odbor je obravnaval navedeni zakon v prvi obravnavi in predlagal tri stališča. Prvič, da se predlog zakona sprejme v prvi obravnavi, drugič, da se besede "posebni prometni davek" zamenja z besedama "posebna dajatev". Res gre za neugledno ime, kajti prometni davek je nekaj čisto drugega, kot je ta dajatev, ki je določena v tem zakonu. Tretje stališče je, da naj  predlagatelj zakona pripravi predlog zakona za drugo obravnavo tako, da ne bo ogrožal pozitivnega rezultata poslovanja različnih igralnic in naj pri tem prouči možnost upoštevanja različnih tipov igralnic. To je stališče, ki predstavlja kompromisno formulo razprav, ki so bile na seji odbora, torej, konkretno predlogov, ki jih je dala gospa Pečanova, gospod Frim in jaz.</p>
                  <p>Predlagam, da se sprejme ta tri stališča glede na diskusijo o tem, kako je zakon pravzaprav nepotreben. Ker sedaj ne gre po hitrem postopku, naj rečem samo to, da nam ostaja možnost združitve druge in tretje obravnave, morebiti že celo na naslednji seji Državnega zbora. Ta, skratka, razprava o zakonu ni brezpredmetna in če bo Vlada kot predlagatelj to pri drugi obravnavi predlagala, bo Državni zbor tudi o tem razpravljal in morebiti ali verjetno tako tudi odločal.</p>
                  <p>Skratka, predlagamo, da sprejmete ta tri stališča odbora in da se s tem opredelimo do tega zakona. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Dajem ta stališča in sklepe v razpravo. Želi kdo besedo?</p>
                  <p>Ugotavljam, da nihče ne želi besede. Zaključujem razpravo in dajem stališča in sklepe, glede na to, da ni bilo nobenih amandmajev, če se strinjate, skupno, ker gre za tri stališče in sklepe, na glasovanje.</p>
                  <p>Ker nihče ne ugovarja, dajem vsa tri stališča in sklepe skupaj na glasovanje. (Ugovor iz klopi.) Dobro.</p>
                  <p>Najprej dajem na glasovanje prvi sklep: "Predlog zakona o spremembah in dopolnitvah zakona o posebnem prometnem davku od posebnih iger na srečo iz prve obravnave je primerna osnova za drugo obravnavo". Ugotovimo sklepčnost! (46 prisotnih.)</p>
                  <p>Kdo je za? (45 poslancev.) Je kdo proti? (Nihče.)</p>
                  <p>Na glasovanje dajem še predloga sklepov pod 2 in 3. Želi kdo besedo? Posebej, v redu.</p>
                  <p>"Vlada republike Slovenije naj v predlogu zakona za drugo obravnavo opusti izraz "prometni davek" in ga nadomesti z izrazom "posebna dajatev". Želi kdo o tem sklepu razpravljati?</p>
                  <p>Ugotavljam, da ne, zaključujem razpravo in ga dajem na glasovanje. Ugotovimo sklepčnost! (47 prisotnih.)</p>
                  <p>Kdo je za? (39 poslancev.) Je kdo proti? (1 poslanec.)</p>
                  <p>Ugotavljam, da smo ta sklep sprejeli.</p>
                  <p>Pod 3. točko: "Vlada Republike Slovenije naj pripravi tak način obračunavanja posebne dajatve, ki ne bo ogrožal pozitivnih rezultatov poslovanja igralnic in ob tem prouči možnost upoštevanja razlik po posameznih tipih igralnic". Želi kdo besedo? Gospod Ivo Hvalica, izvolite.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Spoštovani! Mislim, da je formulacija, ki je navedena v tretjem stališču, cinična. Glasi se tako: Vlada Republike Slovenije naj pripravi takšen način obračunavanja posebne dajatve, ki ne bo ogrožal pozitivnih rezultatov poslovanja igralnic. Lepo vas prosim, malo resnosti pa si lahko privošči ta Državni zbor. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Gospod Marijan Poljšak, izvolite.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Jasno, da bom proti temu, ampak kdor stoji moralno za tem, naj pove; gospod Kopač, kaj so to pozitivni rezultati poslovanja igralnic?</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Besedo ima gospod Janez Kopač.</p>
               </sp>
               <sp>
                  <speaker>JANEZ KOPAČ:</speaker>
                  <p>S to formulacijo sam nisem najbolj zadovoljen, povedal pa sem, da je kompromis med tremi diametralno nasprotnimi stališči ali pa, recimo, različnimi stališči, ali pa predlogi, ki smo jih dali: gospa Pečanova, gospod Frim in jaz. Gre pa za to, da se je pri obravnavi na odboru, že pri prvi obravnavi, ko smo obravnavali predlog zakona, kot da gre za hitri postopek, se je izkazalo skozi informacije ali pa skozi dokumentacijo, ki nam jo je posredovala Gospodarska zbornica Slovenije, da bi spremembe zakona, predvsem zaradi spremembe davčne osnove, ali pa drugačnega načina tolmačenja davčne osnove, spravile igralnico, torej Casino Portorož v izgubo. Že obstoječi način obračunavanja tega davka, ki velja od decembra naprej, predvideva oziroma po teh podatkih spravlja Casino Portorož v izgubo, Lipica pa še ima dobiček in ker se to preliva znotraj istega podjetja, je to še nekako vzdržno. Medtem ko so spremembe tega zakona nakazale, da bi bil rezultat poslovanja  negativen. Ker odbor ni razpolagal z natančno dokumentacijo, nikoli je od Vlade ni povsem natančne dobil, dobil jo je samo od Gospodarske zbornice Slovenije, se je lahko zanesel pač na tisto, kar je imel pri sebi, in z istim problemom, resnici na ljubo, tudi gospod Hvalica se bo tega spomnil, smo se srečali pri obravnavi 76. člena zakona o igrah na srečo pri drugi obravnavi, torej sistemskega zakona in zaradi tega smo torej izoblikovali tako stališče, kot je tukaj. Bolj natančnega pa nismo znali, ali pa vsaj jaz ga nisem znal ponuditi, ker tudi bolj natančnih podatkov nismo imeli. Predlagam pa vseeno, da ga sprejmete, kajti zdi se mi vseeno dovolj zavezujoč, da se različni podatki med seboj konfrontirajo. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Za repliko sta se javila gospod Ivo Hvalica, potem pa še gospod Marijan Poljšak.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Torej to, da ni bilo podatkov, ne drži popolnoma. Bil je predstavnik Casinoja Ljubljana, ki se je predstavil brez vsakih dokumentov tudi kot predstavnik zbornice. To je prva zadeva. Jaz ne vem, če je to lahko kar tako, da pride na Odbor za finance nekdo v imenu Casinoja Ljubljana in se predstavi tudi, da je član zbornice. Lahko da je, lahko pa tudi ni. Tam pa so bili tudi trije predstavniki Gasparijevega ministrstva, ki so govorili drugače, kot je tu napisano. Spomnite se, da so govorili o avstrijskih igralnicah, da so obdavčene 80%, tu pa piše 38%. Čemu ni zapisano tako, kot so predstavniki finančnega ministrstva pojasnili. Torej ponavljam, spoštovani zbor, lepo vas prosim, glasujmo proti tretjemu stališču, da se ne osmešimo. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Marijan Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Gospod Kopač, v vašem odgovoru ste se nanašali predvsem na igralnico Portorož. Vi pa veste, da je glavni predmet igralnica HIT, Nova Gorica. Vi o tem niste ničesar komentirali. Mislil sem, da boste s tem v zvezi kaj povedali. Vsi vemo, kakšni podatki obstajajo in še enkrat vas vprašam, ali so ti ogroženi pozitivni rezultati to, da ne bodo plačevali 40 milijonov mark, kakor pišejo. Saj pišejo vse, tista kura itn., Delo, kura in razne, zdajle piše 40 milijonov mark, ker jih očitno lahko plačujejo. Ali želite zmanjšati ta delež, da ne bi plačevali 40 milijonov mark na leto, čeprav lahko plačujejo; ker če mislite, da ne morejo plačevati, povejte.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospa Breda Pečan, izvolite. Potem pa še gospod Tone Peršak.</p>
               </sp>
               <sp>
                  <speaker>BREDA PEČAN:</speaker>
                  <p>Hvala lepa. Jaz bi replicirala lahko k sreči, da udarim dve muhi na en mah. Mislim pa, da ju ne bom pobila zaradi tega, ker sta obe preveč živi. Rada bi povedala tole. Najprej je gospod Hvalica podtikal gospodu Kopaču, da je na seji odbora prejšnji petek dovolil besedo človeku, ki se ni izkazal kot pravi predstavnik Gospodarske zbornice. Imena in priimka ne vem, mene tudi na odboru ni bilo, vendar pa vem, da je gospod direktor Casinoja Ljubljana predsednik Združenja igralništva pri Gospodarski zbornici Slovenije v sekciji Gostinstvo in turizem, tako da je lahko gotovo izkazal svojo indentiteto.</p>
                  <p>Drugo. Vaš način branja dokumentov. Prvo, kar je, je že predsedujoči prebral 3. točko, tako da znamo brati, slišali smo, zato ne vem, zakaj bi morali poslušati dvakrat. Ste pa prebrali samo delno, tisto, kar piše na drugi strani včerajšnjega zapisa razprave seje odbora, kjer je moja pripomba povedana oziroma je napisana. Je pa kot protiargument postavljeno tisto, kar so povedali predstavniki ministrstva. Se pravi, da ni zapisano tako, da bi bilo tisto, kar sem trdila, res; ampak je bil samo en argument proti drugemu, ni pa bil izveden noben dokazni postopek, ali kar koli podobnega, temveč smo o tem samo razpravljali.  </p>
                  <p>Tretje, kar je, bi odgovorila kolegu Poljšaku, da je ta napisan sklep dejansko zelo kompromisen ravno v tem smislu, ker gre tukaj za posebno dajatev. Ta dajatev je pravzaprav predhodnica koncesijske dajatve, ki jo uvajamo z novim sistemskim zakonom o igrah na srečo in da se koncesijska dajatev nikoli ne zaračunava za vse subjekte, ki koncesijo dobijo od države - za vso državo je enako - ampak se od subjekta do subjekta koncesijsko pogodbo podpisuje, in koncesijsko dajatev predpisuje glede na situacijo, kakršna je. Se pravi, da imamo v bistvu tehtne razloge za to, da razmišljamo o tem, da to posebno dajatev, ki ji lahko rečemo pod navednicami "prehodno obdobje koncesijske dajatve", ministrstvo nekoliko prilagodi situaciji. Se pravi, HIT-u bo zaračunalo bistveno višjo to posebno dajatev, kot pa na primer igralnici v Rogaški Slatini, kjer imamo podatke, da je v izgubi že praktično na osnovi splošnega prometnega davka, medtem ko bomo v Casinoju Portorož predpisali neko drugačno dajatev. Se pravi, da bo vedno poskrbljeno za to, da bo posamezno podjetje, ki se ukvarja, oziroma družba, ki se ukvarja z igralnišvom, plačala toliko posebne dajatve, da bo dobiček, temu se pa reče pozitivni poslovni rezultat tudi z malo drugačnimi besedami, takšen, da ne bo negativnega rezultata, ampak da bo dejavnost prinašala dobiček. Samo to je namen te točke. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospoda Peršak in Rejc, imata vidva redno razpravo ali repliko? Potem ima besedo najprej besedo gospod Žaro Pregelj, potem pa še gospod Ivan Hvalica, ker imata obadva replike, predvidevam.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Repliciram v bistvu na izvajanje gospoda Kopača kot tudi gospe Pečanove, ki trdita, da je v tem sklepu izražen kompromis. Jaz tega kompromisa ne vidim. Sklep kot stališče, ki ga naj upošteva predlagatelj za tretjo obravnavo, mora biti zelo jasen in predlagatelju razumljiv, da bo vedel, kaj naj naredi v predlogu zakona, in to vnese v sam tekst, da bo zbor lahko zadovoljen.  </p>
                  <p>Iz samega dokumenta je razvidno, da so v členih, v 2. in v 3. členu lestvice in te lestvice se lahko prilagodijo vsaki igralnici - zato pa je lestvica, zato ni dana enotna številka.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima gospod Ivo Hvalica. Izvolite! Najprej sem mislil, da se je gospod Kopač zmotil, ko je rekel, da imamo tri diametralno nasprotna stališča. Sedaj pa vidim, da je to možno.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Najprej gospa Pečanova, jaz nisem nobena muha, lahko ste hoteli dve muhi na en mah, ampak jaz nisem muha. To je prva stvar.</p>
                  <p>Druga stvar je to, da vi govorite o dohodkih, ki jih imajo igralnice. Ali mi sploh vemo, če so to resnični? Vse države, normalne, pravne države imajo v igralnicah predstavnika svojega finančnega ministrstva, kontrolorja. In tudi mi bomo to verjetno uvedli z novo zakonodajo. Se pravi, rezultate, ki jih mi dobimo, ali lahko trdimo, da so pravi. Malo razmislite o tem, kako nekateri deklarirajo njihov turistični priliv. Zračunate si lahko stroške. Finančno ministrstvo vam bo pa povedalo, koliko so plačali davkov. Vi veste, da so zadnjič mimogrede zgrešili, pa so plačali 107 milijonov tolarjev preveč. Veste, če jih nimate, jih ne morete plačati. To je jasno. Ampak, kakorkoli že. Ta zakon je bil predviden za sprejem po hitrem postopku ravno zaradi tega, da bi izpolnil praznino do takrat, ko bomo sprejeli paket zakonodaje, sedaj pa je to zvodenelo. Državni proračun bo izgubil toliko denarja. Ne vem, ali navijate za to, da državni proračun ne dobi denarja. Opazil sem, da ste pri razpravah o proračunskih izdatkih zelo tvorni. Tu gre pa za to, da ta proračun tudi napolnimo. Očitno vam ni do tega. Tako sem razumel vašo razpravo, če se motim, me prepričajte, ampak bo zelo težko. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Replika. Gospod Janez Kopač, izvolite!</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala lepa. Saj tole postaja malo neproduktivno. Rad bi rekel tole. Mi smo na prejšnji seji sprejeli zakon o začasni prepovedi lastninskega preoblikovanja podjetij, ki prirejajo posebne igre na srečo. Kaj je vsebina tega zakona? Pomeni, da smo v podjetja nagnali SDK, ki do sedaj tja ni hotela iti, da imamo možnost dostopa do pravih podatkov, ki jih do sedaj nismo mogli dobiti, ker se ne zaupa podatkom, recimo, Gospodarske zbornice, pa recimo, da se jim res ne zaupa in jih bomo sedaj dobili. In tretje, kaj smo naredili s tem zakonom. Otvoritvena bilanca bo narejena tako kot je narejena, ali, ugotavljanje oškodovanja družbenega premoženja bo narejeno, tako kot bo narejeno v vseh drugih podjetjih, kar pomeni tudi v HIT-u, ki je največji trn v peti nekaterim, bo večina kapitala ponovno prepoznavnega kot družbenega. Ta kapital bo na podlagi zakona o lastninskem preoblikovanju igralnic, ki je tudi v proceduri podržavljen, kar pomeni, tudi če bo sedaj ta davek recimo povišan na podlagi tega zakona, ki bi sicer bil lahko sprejet po hitrem postopku, pa je bila odločitev zbora drugačna, tudi ta denar ne bo nikamor odšel. Počakal bo na državo. Še v letošnjem letu bo prišel do nje.</p>
                  <p>To. Sicer pa ocena Ministrstva za finance je bila,  da je sprememba tega zakona vredna za proračun sto dvajset milijonov mesečno, če se ne motim. To seveda niso zanemarljiva sredstva, vsekakor pa tudi, če tako ali tako ne bodo nikamor šla, ampak bodo počakala na državo, ni to nobena tragedija, če počakajo na državo še kakšen mesec. To bi rad rekel. Tako, da ne bi bilo tukaj nobene misli, da nam bo pa zdaj kaj ušlo.</p>
                  <p>Še to bi rad rekel: ta razprava je vedno obremenjena s tem nesrečnim HIT-om. Mi ne moremo delati zakona za eno samo podjetje. Mi moramo imeti pred očmi vse slovenske igralnice. In ne vem, zakaj se je - ali skozi različne medijske zadeve ali pa nastope - tudi po krivdi vodstva HIT-a, to lahko odkrito rečem, in na primer njihov oglas v zvezi z "zaklano kuro" je, po moje, nekaj najbolj neproduktivnega kar so lahko naredili. Tudi neproduktivnega za eno razumno razpravo o posebni dajatvi v Državnem zboru.</p>
                  <p>Skratka, kompletno igralništvo je dobilo negativen predznak. Pa ni prav. Mi imamo pač mnogo podjetij, ki to organizirajo. Ta podjetja nosijo dobiček. Zaposlujejo ljudi in to je treba obravnavati kot običajno gospodarsko dejavnost. Z neko ihto, čim prej jih spraviti na kolena, ali skozi podržavljenje ali skozi nenormalne obremenitve, recimo, da so nenormalne vsaj po  podatkih, ki jih pač sami iz Gospodarske zbornice izkazujejo, pa ni produktivno.</p>
                  <p>Hočem pa reči: nič ni izgubljenega. Ali pa: nič ni ušlo. Vse bo počakalo na državo, če ne prihodnji mesec, pa čez dva ali pa tri mesece. Vsekakor še v letošnjem letu. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima še gospa Breda Pečan, izvolite.</p>
               </sp>
               <sp>
                  <speaker>BREDA PEČAN:</speaker>
                  <p>Hvala lepa. Replicirala bi ob dveh delih. Najprej se opravičujem vsem tistim, ki ne razumejo ali nočejo razumeti prispodob. In drugo kar je: opravičujem se vsem muham, zaradi tega, ker tako nerazumnih muh verjetno ni.</p>
                  <p>Drugo kar je, bi pa rekla glede odnosa gospoda Hvalice do napajanja proračuna. Za začetek mu bom odgovorila z zelo staro modrostjo in to je, da kmet, ki svojo kravo molze tako, da jo izčrpa do smrti, ne bo imel po njenem poginu ne mleka ne krave, in mislim, da to ni pameten kmet.</p>
                  <p>Drugo kar je, bi pa rekla, da..(ne dokonča stavka.) To, da je v oni klopi veliko nevzgojenih ljudi že dolgo vem, in hvala za vskoke v tisto, kar govorim.</p>
                  <p>Drugo kar je, bi pa rekla tako, da vsaka država, ki zajema proračunska sredstva, in vse države zajemajo proračunska sredstva pri gospodarskih subjektih, mora skrbeti za to, da bodo ti gospodarski subjekti imeli možnost razvoja, da bo lahko pri njih zajemala v realnih zneskih vedno več in več, relativno pa vedno manj in manj. Gre namreč za to, da v odstotnem deležu od celotnega gospodarstva država zajema manj. S tem gospodarstvo razbremenjuje, mu omogoča večjo uspešnost, in zaradi tega dobiva v realnih zneskih, nominalnih zneskih, vedno več in več. Tu je vsa čarovnija dobrega makro-ekonomskega ravnanja v neki državi in  upam, da tudi slovenska država in ta Državni zbor in naša Vlada mislimo tako, da je treba gospodarstvu omogočiti razvoj, da bomo lahko za skupne potrebe zajemali čim več. Ne v relativnem znesku, pač pa v absolutnem znesku. To je pomembno za to državo in jaz mislim, da bomo s takšnim odnosom lahko dosegli tudi uspešen razvoj. Če pa bomo zaradi osebne nestrpnosti, sovraštva ali napadalnosti do posameznih gospodarskih subjektov, skozi enaka očala gledali vse gospodarske subjekte ene panoge, potem bomo tej panogi zapisali pogin in jaz mislim, da to ni cilj te države. Če nekdo ne prenaša HIT-a, bom kar tako rekla, če nekdo v HIT-u vidi vesoljnega sovražnika, mislim, da ni treba videti potem v vseh podjetjih, ki se ukvarjajo z igralništvom, sovražnika te države.</p>
                  <p>In še nekaj. Če je HIT-ovo vodstvo tisto, ki nekomu ni všeč, naj s HIT-ovim vodstvom obračuna, vendar pa mislim, da dejavnosti ni treba ugonobiti. Turizem je imel lansko leto največjo gospodarsko rast v tej državi in v panogi turizma je imelo igralništvo največjo rast. Prepričana sem, da je interes te</p>
                  <p>države in da je prav, da zajema relativno največ dajatev ravno pri tej panogi in da hkrati poskrbi, da panoga sama po sebi ne bo poginila. Toliko v odgovor, gospod Hvalica. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima gospod Ivo Hvalica, za njim pa še gospod Marijan Poljšak.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Gospa Pečanova, mislim, da ste tokrat šli čez mero. Po drugi strani sem pa zadovoljen, ker ste točno definirali igralniški lobi. Poglejte, gospa Pečanova, ne gre ne za ihto ne za nič, jaz sem velikokrat že za to govornico govoril, ampak to traja 18 mesecev in se nikamor ne premakne. Med tem časom smo sprejeli dvesto zakonov. Ali lahko tu pojasnite, gospa Pečanova, to, kar govorite? Kdo ima proti komu, vi dobro veste, kako sem zagovarjal lokalne pravice do tega ogromnega denarja. Vi dobro poznate tudi moje amandmaje, vendar o tem ne bom govoril. Ne na takšen način podtikati, lepo vas prosim.</p>
                  <p>Sicer pa glede na to, kar ste govorili, kdo ima proti komu, opazili ste, da jaz ne omenjam več imen, ker se lahko zgodi, da  bomo zaradi besed, ki jih bom izrekel za to govornico tega spoštovanega zbora, zopet poslali tožbo, in že tako in tako se morate skoraj na vsaki seji ukvarjati z mojo imuniteto. Primorske novice od včeraj - berem naslednje: namestnik tržaškega javnega tožilca Philipe Gulovca, ki vodi več preiskav proti mafiji, pa je celo dejal, da nekatere organizacije iz italijanskega podzemlja v Sloveniji in na Hrvaškem vlagajo velike denarje v turistične postojanke, igralnice in brezcarinske prodajalne. Gospa Pečanova, zamislite se nad tem. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima gospod Marijan Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Gospa Pečanova, vaš način nastopa in argumentiranje bi bilo razumljivo, če bi šlo za neko podjetje, ki je v izgubi ali ki slabo posluje in potem bi jokala pač, ne obdavčiti tega podjetja. Vendar se taka podjetja, ki životarijo, brez milosti obdavčijo. Sedaj, ko se pojavi, da bo prišlo neko obdavčenje za igralnice, tukaj jočete, da bomo zopet ubili neko molzno kravo ali pa ubili kuro. Vi dobro poznate številke, ker smo o številkah že razpravljali.</p>
                  <p>Strinjam se s tretjim stališčem. Če bi se to stališče glasilo tako, da bi se nanašalo samo na zadnji del, kjer pravi: proučiti možnost upoštevanja razlik po posameznih tipih igralnic. To da, vendar prvi del tega, kjer pravi: ogroža pozitivne rezultate poslovanja igralnic. To je isto, kot govori reklama HIT-a v časopisih. Obdavčenje igralnic ne ogroža obstoja HIT-a. Vi dobro obvladate matematiko in lahko bi nekaj dokazovala s številkami, pa ne dokazujete s številkami, ampak z navadno demagogijo in jokom, ki je prav smešen pri taki bogatiji. Jočete za obdavčenjem bogatina. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Anton Peršak. Za njim bo na vrsti še gospod Izidor Rejc in gospod Žaro Pregelj.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovane poslanke in poslanci! Prijavil sem se sicer že prej, ko je bila temperatura te razprave veliko višja in takrat sem se želel priključiti z enakim tonom in izraziti svoje nestrinjanje s formulacijo te 3. točke, ki je sicer motivirana z drugimi razlogi. Gre za to, da tu piše, naj pripravi tak način obračunavanja posebne dajatve, ki ne bo ogrožala, in najprej sem gospoda Hvalico vprašal, če njega tudi moti spol, tako da predlagam, da popravite formulacijo, gospod predsednik.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Jaz sem formulacijo med tem že popravil. Besedo ima gospod Izidor Rejc. Za njim bo dobil besedo gospod Žaro Pregelj.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani gospod predsednik, gospe in gospodje! To je prva obravnava in mislim, da smo se malo preveč zapeli, vendar pa predlagam, da bi le izšli in nadaljevali. To tretje stališče, naj bi se glasilo: "Vlada Republike Slovenije naj popravi tak način obračunavanja posebne dajatve, ki bo upoštevala razlike po posameznih tipih igralnic." Konec. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. To je amandma na stališča in sklepe. Besedo ima gospod Žare Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Če bi se dal v kožo predlagatelja in bi dobil tako stališče, bi rekel: Hvala lepa, jaz sem to že naredil. Nič ne zahteva od predlagatelja, kakšen naj bo ta način. Predlagatelj ima način, ki ga je predstavil, gre za lestvico, ki ima sedem razredov. Jasno, za vsak razred piše, koliko je treba plačati. To je način, ki upošteva različne tipe igralnic, jasno, na podlagi zaslužka letne osnove. Vsaka igralnica se bo našla v tem razredu. Menim, da bi bilo to stališče operativno, če bi jasno povedali, da tak način ni dober, da so ali preveliki razponi ali premajhni ali jih je treba imeti več. Gre za vsebinsko opredelitev. Medtem ko tako splošno stališče predlagatelju res ne more koristiti in se mu zlahka izogne, in pride z enakim predlogom kot je bil v prvi obravnavi.</p>
                  <p>Glede na to, se meni osebno te številke ne zdijo nič posebnega in bom rekel v redu, ker pač nimam nobenih argumentov oziroma nobenih dodatnih podatkov, ki bi mi dali misliti, da gre za premajhne ali prevelike osnove. Če gre za prevelike osnove, je treba povedati, da gre za prevelike osnove. Če gre za premajhne, je treba tudi to povedati in zahtevati od predlagatelja, da jih zmanjša, in da jasno sam oceni podatke, kakšni naj bi bili. Tako da tukaj menim, da si s takim sklepom ne bomo naredili nobene usluge, in bomo v drugi obravnavi pred enakim dejstvom kot smo zdaj. Zato predlagam, da o tem stališču sploh ne glasujemo, ker v resnici ni operativno oziroma, v kolikor (ja, to je malo težko, ker bi se moral matični odbor spet sestati) se o tem glasuje, da ga pač ne sprejmemo, ker ne bo nobenega rezultata.  Poleg tega si običajno te številke, če dovolite, predstavljam vedno v nekih konkretnih dimenzijah in zame so zdaj v zadnjem času konkretne dimenzije kilometri avtocest. Moram reči, da so s tega stališča te številke zanimive. Vsaj od tretjega razreda naprej pomeni kilometer avtoceste. To pa ni več tako nepomembno.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da ne in dajem na glasovanje amandma k temu predlogu sklepa, ki ga je oblikoval gospod Izidor Rejc. Amandma se glasi: "Vlada Republike Slovenije naj pripravi tak način obračunavanja posebne dajatve, ki bo upošteval razlike po posameznih tipih igralnic." Dajem ta amandma na glasovanje. Ugotovimo sklepčnost! (49 prisotnih.)</p>
                  <p>Kdo je za? (41 poslancev.) Je kdo proti? (Nihče.)</p>
                  <p>Ugotavljam, da smo s tem celotno besedilo sklepa sprejeli v tej formulaciji.</p>
                  <p>S tem zaključujem to točko dnevnega reda.</p>
                  <p>Prehajam  k <title>30. TOČKI DNEVNEGA REDA PREDLOG ZAKONA O ODLIKOVANJIH REPUBLIKE SLOVENIJE</title>.</p>
                  <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? Gospod Tratnik, državni sekretar v Ministrstvu za pravosodje.</p>
               </sp>
               <sp>
                  <speaker>DR. JOŽE TRATNIK:</speaker>
                  <p>Hvala lepa, gospod predsedujoči! Spoštovane poslanke in poslanci! Samo nekaj kratkih uvodnih besed.</p>
                  <p>Predlagatelj je pri pripravi zakona o odlikovanjih za drugo obravnavo upošteval stališča Državnega zbora v prvi obravnavi, tako je opredelil odlikovanja v rede in medalje. Uredil je dosedanja odlikovanja v prehodnih in končnih določbah, uredil je evidenco odlikovanj in poleg tega pripravil tudi statute in vzorce odlikovanj. Sami vzorci so obešeni v avli, tako da so na razpolago poslancem, da si jih ogledajo.</p>
                  <p>Predlagatelj je upošteval tudi stališča Državnega zbora, da prouči možnost vnosa v model odlikovanja starega keltskega znamenja, starega praslovenskega znaka, kar je tudi uvedel. Glede na to, da se v zadnjih dneh pojavlja v časopisih dilema o tem, ali ni tu kršena avtorska pravica ali ne, lahko zagotovim, da se je predlagatelj posvetoval z Avtorsko agencijo Slovenije, kjer je nesporno ugotovljeno, da gre za starožitno slovensko ali pa staroslovensko znamenje, ki ne more biti zaščiteno kot avtorska pravica, ker gre pač najdbišče iz starega groba, ki si ga ne more nihče prilastiti in prijaviti kot avtorski model. Toliko za uvod. Najlepša hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Predlog zakona je obravnaval Odbor za notranjo politiko in pravosodje kot matično delovno telo. Besedo ima poročevalec odbora gospod Vitodrag Pukl. Izvolite!</p>
                  <p>Hkrati prosim, da se čimprej ponovno zagotovi sklepčnost.</p>
               </sp>
               <sp>
                  <speaker>VITODRAG PUKL:</speaker>
                  <p>Hvala lepa, gospod predsedujoči. Spoštovani zbor! Kot je že predstavnik predlagatelja povedal, je naš odbor ugotovil, da je predlagatelj upošteval sklepe prvega branja in zakon za drugo branje ustrezno pripravil. Tu ne bi izgubljal besed, ker je to pač stvar okusa, kako kdo gleda na obliko in na sam lik odlikovanj, kar pa ni bistveno.</p>
                  <p>Mi smo odločili, da ne podpremo amandmaja gospoda Lapa, in sicer amandma k 3. členu, ki bi se naj črtal, in amandma k 8. členu, ker menimo, da nista primerna in sprejemljiva. Tako bi amandma k 8. členu določal maksimalno število odlikovanj letno, kar bi bilo verjetno ob različnih situacijah neprimerno. Črtanje 3. člena pa se nam tudi ne zdi umestno, zato predlagamo, da amandmaja ne podprete. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi besedo predstavnik Sekretariata za zakonodajo in pravne zadeve? (Ne.)</p>
                  <p>Prehajamo na obravnavo in odločanje o posameznih členih predloga zakona.</p>
                  <p>Prejeli smo samo dva amandmaja, zato dajem najprej na glasovanje sklep proceduralne narave, da o vseh ostalih členih, na katere ni bil vložen amandma, glasujemo skupaj. Rabimo udeležbo ne samo vas, ki ste v dvorani, ampak tudi tistih, ki so odšli ven. Čakam, da se vrnete v dvorano.</p>
                  <p>Ugotavljamo sklepčnost za glasovanje o sklepu proceduralne narave. Ugotovimo sklepčnost! (41 prisotnih.)</p>
                  <p>Vseeno bi prosil, da vodje in sekretarji poslanskih klubov zagotovite prisotnost v dvorani do konca seje, kar je ob 19.00 uri, in da seveda nadaljujemo delo.</p>
                  <p>Poleg tega bi prosil vse prisotne, da sodelujejo najmanj pri ugotavljanju sklepčnosti.</p>
                  <p>Prosim, da ugotovimo sklepčnost! Glasujemo o sklepu proceduralne narave, da bomo o vseh ostalih členih, na katere ni vložen amandma, glasovali skupaj.</p>
                  <p>Še vedno ugotavljamo sklepčnost. Ugotovimo sklepčnost! (52 prisotnih.)</p>
                  <p>Kdo je za? (49 poslancev.) Je kdo proti? (1 poslanec.)</p>
                  <p>Ugotavljam, da smo sklep sprejeli.</p>
                  <p>V obravnavo dajem 3. člen in amandma gospoda Saše Lapa:</p>
                  <p>črta se 3. člen. Odbor amandmaja ne podpira. Želi kdo besedo? Besedo ima gospod Sašo Lap, izvolite.</p>
               </sp>
               <sp>
                  <speaker>SAŠO LAP:</speaker>
                  <p>Hvala za besedo. Predlagam, da se črta 3. člen. Naj razložim. Predlagatelj predlaga, da naj bi z izvolitvijo predsednika republike trajno pripadla najvišja odlikovanja Republike Slovenije.</p>
                  <p>Takšno rešitev sicer najdemo tudi v drugih državah. Amandma pa predlagamo zato, ker se ne strinjamo s predlogom predlagatelja. Menimo namreč, da predsednik republike ne more v nobenem primeru na osnovi položaja kar avtomatično oziroma mehanično pridobiti najvišja odlikovanja.</p>
                  <p>Prepričani smo, da mora biti vrednost posameznega najvišjega državnega odlikovanja, ki ga dobi državljan, odvisna od izjemnih zaslug.</p>
                  <p>Resnično vrednost posameznemu odlikovanju dajo torej zasluge in ne položaj predsednika republike. Zato naj si predsednik republike pridobi odlikovanja na popolnoma enak način kot vsi ostali državljani, torej na osnovi zaslug za izjemna dejanja.</p>
                  <p>Zato predlagamo, da se črta. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Prosim, gospod Verzolak, izvolite.</p>
               </sp>
               <sp>
                  <speaker>IVAN VERZOLAK:</speaker>
                  <p>Hvala za besedo. Spoštovani zbor! Kje pa piše, da bo predsednik države vedno gospod Kučan. Kaj pa če bo, ko bo predsednik države gospod Janez Janša. Ali boste potem tudi predlagali takšna odlikovanja? Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ja prosim, gospa Breda Pečan, izvolite.</p>
               </sp>
               <sp>
                  <speaker>BREDA PEČAN:</speaker>
                  <p>Hvala za besedo. Kolegi Verzolaku kratka replika.</p>
                  <p>Ravno zaradi tega, ker je možno, da bo tudi gospod Janez Janša enkrat predsednik republike, je prav, da z zakonom predpišemo, da predsedniku republike pripadajo vsa najvišja odlikovanja, ker je potem avtomatično, katerikoli predsednik bo izvoljen, in vsak bo izvoljen z večino glasov državljanov v tej državi, da mu ta odlikovanja pripadajo. Tudi Janezu Janši, in ste lahko prepričani, gospod Verzolak, da naša stranka, če bo takrat še v parlamentu, prepričana pa sem, da bo, ne bo predlagala spremembe 3. člena tega zakona. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Marijan Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Samo ena kratka logistična korekcija, kar je povedala gospa Pečanova. Ona je rekla, da bo predsednik izvoljen z večino glasov državljanov, to ne drži. Predsednik je lahko izvoljen z manj kot 50% glasov volivcev in tako se tudi ponavadi dogaja. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da nihče in dajem na glasovanje amandma k 3. členu. Ugotovimo sklepčnost! (51 prisotnih.)</p>
                  <p>Kdo je za? (10 poslancev.) Je kdo proti? (28 poslancev.)</p>
                  <p>Ugotavljam, da amandma ni sprejet.</p>
                  <p>Na glasovanje dajem še 3. člen v celoti. Ugotovimo sklepčnost! (50 prisotnih.)</p>
                  <p>Kdo je za? (38 poslancev.) Je kdo proti? (4 poslanci.)</p>
                  <p>Ugotavljam, da je 3. člen v celoti sprejet.</p>
                  <p>V razpravo dajem 8. člen in amandma gospoda Saše Lapa. Doda se četrti odstavek, ki se glasi: "Vlada Republike Slovenije z odlokom določi maksimalno število odlikovanj oziroma medalj, ki jih je možno letno podeliti v vseh štirih razredih". Želi kdo besedo? Ugotavljam, da ne in dajem amandma najprej na glasovanje. Ugotovimo sklepčnost! (50 prisotnih.)</p>
                  <p>Kdo je za? (5 poslancev.) Je kdo proti? (24 poslancev.)</p>
                  <p>Ugotavljam, da amandma ni sprejet.</p>
                  <p>Na glasovanje dajem 8. člen zakona v celoti. Ugotovimo sklepčnost! (47 prisotnih.)</p>
                  <p>Kdo je za? (36 poslancev.) Je kdo proti? (3 poslanci.)</p>
                  <p>Ugotavljam, da smo 8. člen v celoti sprejeli.</p>
                  <p>Dajem v obravnavo vse ostale člene zakona. Želi kdo besedo? Besedo ima gospod Žarko Pregelj. Izvolite.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Zakon je sicer zelo standarden, tako da večina členov ni sporna, tudi 13. člen, v katerega sem se zapičil - nobenega amandmaja nisem pripravil - ne bi bil nič posebnega, če ga ne bi povezal z vzorci oziroma rešitvami posameznih priznanj in medalj, ki so razstavljene v avli Državnega zbora.</p>
                  <p>Izdelovanje in nošenje znakov, ter drugih predmetov, ki imajo obliko ali videz odlikovanja in promet z njimi ni dovoljen, je določilo, ki je samo po sebi razumljivo. Problematično je, če je oblika tega zakona, pa čeprav je bila ugotovljena v zgodovini take vrste, da se avtomatično že sedaj pojavlja veliko znakov v zelo podobnih oblikah, in to celo na zelo razširjenih trgovskih artiklih.</p>
                  <p>Tako da bi predlagal, da predvsem, ker to je pristojnost Vlade, da se, jasno, če se bo želelo ta člen obdržati v življenju oziroma upoštevati, bo verjetno potrebno te rešitve še nekako dopolniti z avtorskimi dodelavami, ki bi te znake naredila neponovljive. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da nihče in dajem na glasovanje vse ostale člene zakona. Ugotovimo sklepčnost! (52 prisotnih.)</p>
                  <p>Kdo je za? (40 poslancev.) Je kdo proti? (2 poslanca.)</p>
                  <p>Ugotavljam, da smo vse ostale člene sprejeli.</p>
                  <p>Dajem v razpravo naslov zakona. Želi kdo besedo o naslovu zakona?</p>
                  <p>Ugotavljam da nihče in dajem naslov zakona na glasovanje. Ugotovimo sklepčnost! (45 prisotnih.) Ponovno prosim za pozornost in tako tudi za udeležbo, čaka nas še ena obravnava. Ugotovimo sklepčnost! (52 prisotnih.)</p>
                  <p>Kdo je za? (37 poslancev.) Je kdo proti? (1 poslanec.)</p>
                  <p>Ugotavljam, da smo naslov zakona sprejeli.</p>
                  <p>Dajem na glasovanje še predlog, da predlagatelj pripravi zakon za tretjo obravnavo zakona. Ugotovimo sklepčnost! (52 prisotnih.)</p>
                  <p>Kdo je za? (42 poslancev.) Je kdo proti? (3 poslanci.)</p>
                  <p>Ugotavljam, da smo ta sklep sprejeli.</p>
                  <p>S tem zaključujem to točko dnevnega reda.</p>
                  <p>Prehajamo na <title>32. TOČKO DNEVNEGA REDA - PREDLOG ZAKONA O ZEMLJIŠKI KNJIGI</title>.</p>
                  <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.) Predlog zakona je obravnaval Odbor za notranjo politiko in pravosodje kot matično delovno telo. Prosim gospoda Vitodraga Pukla, da kot poročevalec odbora predstavi mnenje odbora o predlogu zakona.</p>
               </sp>
               <sp>
                  <speaker>VITODRAG PUKL:</speaker>
                  <p>Hvala za besedo. Gospod podpredsednik, spoštovani zbor! Če ste prebrali naše poročilo 17.6.1994, ker menim, ste ugotovili, da je naš odbor sklenil in priporoča zboru, da se druga obravnava vrne v prvo fazo zakonodajnega postopka ter se o zakonskem besedilu, ki ga je Vlada predložila 1.4.1994 ponovno opravi splošna razprava. K tej splošni razpravi smo ponudili tudi sklepe od 1 do 5.</p>
                  <p>Namreč, ko je Vlada predložila za drugo branje svoj predlog, smo ugotovili, da je precej razširjen in odstopa od sklepov, ki smo jih sprejeli, da je precej novosti, ki bi jih morali reševati amandmajsko in Vlada je napovedala, da bi še na te novosti, ki bi se amandmajsko reševale, vložila amandmaje. To se pravi, da bi celotni zakon z amandmaji, amandmaji na amandmaje, postal precej nejasen, nerazumljiv in bi zahteval nesorazmerno veliko nepotrebnega dela v tem zboru.</p>
                  <p>Nekako smo se tudi dogovorili z Vlado, da bo v čim krajšem roku, če seveda ta predlog sprejmete, sestavila konsistenten predlog za drugo obravnavo in ga bomo lahko priporočali v sprejem brez  spreminjevalnih amandmajev in amandmajev na amandmaje. Zato predlagam, da podprete sklep našega odbora, da se vrne v prvo fazo zakonodajnega postopka in da sprejmete stališča in sklepe od 1 do 5, katera stališča zajemajo vse do sedaj znane predloge, tudi amandmaje in amandmaje na amandmaje. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Na glasovanje dajem predlog sklepa matičnega delovnega telesa: "Predlog zakona o zemljiški knjigi, druga obravnava, se vrne v prvo fazo zakonodajnega postopka ter se o zakonskem besedilu, ki ga je Vlada predložila, ponovno opravi splošna razprava."</p>
                  <p>Preden pa zaprosim za sklepčnost, bi prosil, da se sklepčnost tudi res zagotovi, kajti v tem trenutku v dvorani nismo sklepčni. Prosim vodje in sekretarje poslanskih skupin, da zagotovijo sklepčnost. Preostaja nam samo še ena ura dela in predlagam, da to eno uro še zdržimo skupaj. Če sem dobro preštel, nas je v dvorani 44. Bomo zabeležili sklepčnost. Vedno dajem  možnost, da tisti, ki so v avli in slišijo zvonec, vstopijo in se vrnejo, da bomo potem videli, kdo je tu in koga ni.</p>
                  <p>Glasujemo o predlogu sklepa, da se zakon o zemljiški knjigi vrne v prvo fazo, v prvo obravnavo in se o njem opravi splošna razprava. Prosim vse, da sodelujete pri ugotavljanju sklepčnosti. Ugotavljam, da je v dvorani 45 poslank in poslancev in zato ta trenutek Državni zbor ni sklepčen in ne more odločati. Ponovno prosim, da se zagotovi sklepčnost v dvorani. Več kot očitno je, da nas je v tej hiši danes dovolj. Sklepčnost bomo ponovno ugotavljali, ko bom ugotovil, da je kdo iz preddverja še vstopil v dvorano, ker drugače nima smisla. Tisti, ki smo v dvorani, smo se enkrat že zabeležili. Ponovno prosim, da ugotovimo sklepčnost, da bomo glasovali o predlogu, da se vrne zakon o zemljiški knjigi v prvo obravnavo. Ugotovimo sklepčnost! (50 prisotnih.)</p>
                  <p>Kdo je za? (42 poslancev.) Je kdo proti? (1 poslanec.)</p>
                  <p>Ugotavljam, da smo ta sklep sprejeli.</p>
                  <p>Odpiram splošno razpravo o predlogu zakona in dajem hkrati v razpravo stališča in sklepe, ki jih je že pripravilo matično delovno telo. Ali želi kdo besedo? Ugotavljam, da nihče ne želi besede in prehajam h glasovanju o stališčih in sklepih.</p>
                  <p>Najprej dajem na glasovanje 1. točko stališč in sklepov: "Predlog zakona o zemljiški knjigi, ki ga je Vlada predložila Državnemu zboru dne 1.4.1994, se po opravljeni prvi obravnavi sprejme kot primerna podlaga za pripravo predloga zakona za drugo obravnavo." Ali želi kdo o tem predlogu sklepa razpravljati? Ugotavljam, da ne in ga dajem na glasovanje.  </p>
                  <p>Ugotovimo sklepčnost! (45 prisotnih.) Prosil bi, da vsaj ta čas, ko glasujemo, vsi ostanete na svojih mestih in omogočite, da to glasovanje o tej točki dnevnega reda dokončamo. Meni je žal, da imamo danes sama glasovanja, drugo za drugim, ampak tako je naneslo po dnevnem redu. Ponovno prosim, da ugotovimo sklepčnost.</p>
                  <p>Ugotovimo sklepčnost! (53 prisotnih.)</p>
                  <p>Kdo je za? (45 poslancev.) Je kdo proti? (3 poslanci.)</p>
                  <p>Ugotavljam, da smo ta sklep sprejeli.</p>
                  <p>Na glasovanje dajem sklep pot 2. točko: Predlagatelj naj v splošnih določbah jasneje opredeli pojem  zemljiške knjige v okviru možne nove dimenzije pravne informatike, tako da bi se poudarilo, da je zemljiška knjiga javna računalniško podprta baza podatkov o stvarnih pravicah na nepremičninah, ki jo sestavljata javna knjiga in zbirka listin. Želi kdo besedo o tem predlogu sklepa? Ugotavljam, da ne in ga dajem na glasovanje.</p>
                  <p>Prosim, ugotovimo sklepčnost! (53 prisotnih.)</p>
                  <p>Kdo je za? (41 poslancev.) Je kdo proti? (Nihče.)</p>
                  <p>Ugotavljam, da smo ta sklep sprejeli.</p>
                  <p>Pod 3. točko: Predlagatelj naj upoštevaje načelo javnosti natančneje opredeli dolžnosti ali oprostitve glede plačila stroškov glede posamezne kategorije koristnikov podatkov. Želi kdo besedo o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! (43 prisotnih.) Prosil bi vas, da res zdržite toliko časa. Ugotavljamo sklepčnost za glasovanje pod 3. točko. (51 prisotnih.)</p>
                  <p>Kdo je za? (46 poslancev.) Je kdo proti? (1 poslanec.) Hvala lepa.</p>
                  <p>Ugotavljam, da smo sklep sprejeli.</p>
                  <p>Pod 4. točko: Predlagatelj naj preuči in smiselno upošteva konkretne pripombe Sekretariata za zakonodajo in pravne zadeve k 9., 12. in 15., 24., 38., 72., 76. in 85., 126., 129., 141., 142. in 144. členu predloga zakona. Želi kdo besedo o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! (55 prisotnih.)</p>
                  <p>Kdo je za? (46 poslancev.) Je kdo proti? (1 poslanec.)</p>
                  <p>Ugotavljam, da smo ta sklep sprejeli.</p>
                  <p>In končno: Predlagatelj naj predloži predlog zakona za drugo obravnavo v čim krajšem možnem času. Želi kdo razpravljati o tem predlogu sklepa? Dajem ga na glasovanje. Ugotovimo sklepčnost! (45 prisotnih.) Prosim, da ugotovimo sklepčnost! (56 prisotnih.)</p>
                  <p>Kdo je za? (40 poslancev.) Je kdo proti? (3 poslanci.)</p>
                  <p>Ugotavljam, da smo ta sklep sprejeli.</p>
                  <p>S tem zaključujem to točko dnevnega reda.</p>
                  <p>Prehajam na <title>33. TOČKO DNEVNEGA REDA - PRVA OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O VLADI REPUBLIKE SLOVENIJE</title>.</p>
                  <p>Predlog zakona je v obravnavo zboru predložila Vlada Republike Slovenije. Želi predstavnik vlade besedo? Besedo ima gospod Janko. Proceduralno vprašanje, se opravičujem, ima gospod Tone Peršak, izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovani gospod predsedujoči, spoštovani poslanci. Spomladi, mislim, da je bilo marca 1993, je Državni svet vložil v proceduro zakon o spremembah zakona o Vladi. Ta zakon je bil z ustrezno odločitvijo predsednika Državnega zbora dodeljen delovnim telesom in vsem ostalim, pač tudi Državnemu zboru v obravnavo. Delovno telo, ki ga vodi gospod Pukl, je sicer 14.4.1993 dalo poročilo, v katerem je negativno ocenilo  predlog zakona in ga v bistvu označilo kot nesprejemljivega in ga, kot piše, soglasno zavrnilo, vendar kolikor je meni znano, Državni zbor tega zakona ni obravnaval in ga ni zavrnil in v skladu s poslovnikom Državnega zbora, kolikor vem, ne moreta biti dva zakona hkrati v proceduri, ampak ima prednost tisti, ki je bil prej vložen. In po mojem mnenju Državni zbor mora, in jaz mislim, da ga mora, najprej zavrniti zakon, ki ga je vložil Državni svet, in potem šele lahko obravnava zakon, ki ga je vložila Vlada. Ne glede na to, kaj si mislim o prvem ali drugem zakonu, predlagam, da pač ravnamo v skladu s poslovnikom in da danes ne obravnavamo zakona, ki je zdaj predlagan za obravnavo, ampak se na naslednjo sejo, če je potrebno, vloži zakon - če predlagatelj ne odstopi - predloži zakon, ki ga je vložil Državni svet in potem pač se stvari zgodijo tako, kot se morajo zgoditi. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod Tone Peršak, predsedniku Odbora za notranjo politiko in pravosodje kot predsedniku matičnega delovnega telesa in sekretarju Sekretariata za zakonodajo in pravne zadeve je bil pred pričetkom postopka o tem zakonu posredovan hkrati tudi sklep Državnega sveta Republike Slovenije, s katerim umika predlog zakona o spremembah in dopolnitvah zakona o Vladi Republike Slovenije. S tem je vaša proceduralna pripomba brezpredmetna. Prosim, izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Moram povedati, da bi morali biti seveda o tem obveščeni tudi poslanci.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Saj, drugače se ne bi obravnava začela, to pomeni, da ta sklep velja. Ker pa se je začela, potem pomeni, da smo ta sklep dobili. Saj to ni del gradiva za to točko dnevnega reda. Besedo ima gospod Lojze Janko, minister brez listnice v Vladi, izvolite.</p>
               </sp>
               <sp>
                  <speaker>LOJZE JANKO:</speaker>
                  <p>Spoštovano vodstvo, spoštovane gospe poslanke in spoštovani gospodje poslanci! Razloge za spremembo zakona o Vladi je Vlada obširno in argumentirano obrazložila v oceni stanja oz. uvodu zakonskega predloga. Ob tem naj dodam še tole. Vse kaže, da je tradicija delovanja v okviru skupščinskega sistema izredno trdoživa in se ohranja ter celo krepi tudi v precej drugačnih pogojih in ustavnih okvirih. V določenem delu je to gotovo tudi posledica pomanjkanja tradicije parlamentarnega sistema, ki s svoje plati otežuje uveljavitev tega novega sistema v praksi. Za stanje po prejšnji ustavni ureditvi je bilo značilno, da je bila v praksi samostojnost izvršnega sveta v bistvu še večja, kot je predvidevala normativna ureditev. V novi ustavni ureditvi pa je ravno nasprotno. Kljub drugačnemu ustavnemu položaju pa je položaj Vlade v bistvu približno enak kot v prejšnjem sistemu, v sistemu skupščinskega sistema. Lahko bi celo rekel, da izrecno določena ustavna zamisel sedaj niti na normativni ravni niti v praktičnem delovanju ni oz. ni dovolj dosledno uresničena. Načelo delitve oblasti je še nejasno, nedorečeno in dejanska razmerja med zakonodajnim in izvršilnim telesom niso v skladu z načeli parlamentarnega sistema oziroma z načeli parlamentarne demokracije. Posledica takšnega stanja pa je, da pristojnosti niso še dovolj jasno razmejene in da zato tudi odgovornost Vlade ni dovolj jasno razvidna. Ustava Republike Slovenije je sicer določila načelo delitve oblasti na zakonodajno, izvršilno in sodno v splošnih določbah. Žal pa tega izhodišča oziroma načela praktično ni z ničemer konkretizirala v svojem normativnem delu.</p>
                  <p>Vlada meni, da na delitev, razmejitev oblasti na zakonodajno, izvršilno in sodno ni možno gledati iz stališča oziroma vidika hierarhične, vertikalne in zaporedne vezanosti oziroma podrejenosti. Vlada je samostojen organ izvršilne veje oblasti, ne pa izvršni organ skupščine republike. Gre torej za sočasno in hkratno delovanje teh vej oblasti, kar seveda ne more pomeniti, da bi moral Državni zbor najprej določati natančno politiko na vseh področjih življenja in dela ter sprejeti vse potrebne zakone in druge splošne akte, katere bi Vlada potem samo  preprosto in docela mehanično izvajala oz. izpolnjevala.</p>
                  <p>Francoska ustava v 20. členu predvideva, da Vlada določa in vodi politiko države. Ta ideja je razvidna tudi iz 65. člena nemškega temeljnega zakona oziroma ustave, po katerem zvezni kancler določa temeljne smernice politike in je zanjo odgovoren. Znotraj teh usmeritev vodi vsak minister svoj resor in pod lastno odgovornostjo. Podobno določa tudi italijanska ustava v 95. členu, da predsednik Vlade usmerja generalno politiko Vlade in je zanjo odgovoren. Naša ustava govori o tem, da predsednik Vlade skrbi za enotnost politične in upravne usmeritve Vlade ter usklajuje delo ministrov. Ustava evropskih držav, vključno s slovensko, torej ne govorijo o politiki parlamenta, pač pa o zakonodaji. Politika je sicer seveda lahko in dejansko tudi je zaobsežena tudi v zakonih, vendar pa zakoni urejajo v prvi vrsti sisteme po posameznih področjih, postopke, pravice, obveznosti posameznikov, organizacij in organov. Politika v najširšem smislu besede pa je neprekinjeno stalno iskanje, sprotno odzivanje na dogodke in pojave, je določanje smeri za izvajanje aktivnosti državnih organov, zlasti upravnih organov. To pa je vloga Vlade v državi.</p>
                  <p>Podobna je torej vlogi managementa vodstva v podjetju. Popolnoma izven dvoma pa je, da mora ustavo in zakone in vsesplošne usmeritve Državnega zbora Vlada dosledno upoštevati. Državni zbor je vsekakor dolgoročni strateški usmerjevalec državne politike. Je organ za politično in finančno kontrolo nad delovanjem Vlade; je organ zakonodajne veje oblasti, zato sprejema zakone in druge splošne akte, katerim je Vlada vsekakor vedno zavezana.</p>
                  <p>Vendar, zakoni in drugi splošni akti Državnega zbora niso in ne morejo biti edino izhodišče, niti edini okvir za politiko Vlade.</p>
                  <p>Vlada ima velik delež pri določanju in izvajanju državne politike. Tudi predlaganje zakonov je politika. V izvajanju je velik delež politike tudi v upravi, in sicer v vrhu upravnih resorjev v ministrstvih. Ta delež se manjša v korist stroke, v smeri neposrednega izvajanja na terenu. V upravni odločbi je pretežno strokovna odločitev, vendar, ne povsem brez politične, zlasti pri odločanju po prosti presoji.</p>
                  <p>Sodobna država, torej ne more vedno čakati na konkretno jasno in določno ter dokončno politiko parlamenta. Če bi morala nanjo čakati, bi družba stalno zamujala za dogodki in pojavi v okolju. Vlada mora torej biti: operativna, hitro se mora odzivati in odločati. Za vse to pa mora biti odgovorna.</p>
                  <p>Očitki, da Vlada s to spremembo zakona pripravlja nekakšen državni udar oziroma, da so rešitve v predlogu zakona v nasprotju z republiško ustavo, so po prepričanju Vlade neutemeljeni. Takšen očitek tudi ne izhaja iz mnenja Sekretariata za zakonodajo in pravne zadeve niti iz poročila Odbora za notranjo politiko in pravosodje.</p>
                  <p>Za drugo obravnavo bo Vlada, v skladu z usmeritvami in sklepi današnjega zbora pripravila še jasnejšo in določnejšo opredelitev v kateri bo jasno izraženo načelo oziroma izhodišče, da se lahko izvršilna veja oblasti opira in deluje le na temelju oziroma v okviru ustave, zakonov in splošnih aktov parlamenta, kar pa po mnenju Vlade ne pomeni, da Vlada ne sme na izvršilni ravni določati, usmerjati in usklajevati izvajanje državne politike. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Predlog zakona je obravnaval Odbor za notranjo politiko in pravosodje, kot matično delovno telo. Besedo ima gospod Vitodrag Pukl, izvolite.</p>
               </sp>
               <sp>
                  <speaker>VITODRAG PUKL:</speaker>
                  <p>Hvala za besedo, gospod podpredsednik. Spoštovani zbor! Smo pravzaprav na obravnavanju točke, ki je po moji oceni, ne samo po moji oceni, res bistvene važnosti za razmerje delitve oblasti, in za položaj parlamenta ter vlade. Zato mi je žal, da je tako malo kolegic in kolegov, ki bodo morali končno le odločati z glasovanjem o stališčih, vendar, bi prosil, da vsaj tisti, ki ste tukaj, skušate teh nekaj minut slediti mojim razlagam.</p>
                  <p>Ko je naš Odbor za notranjo politiko in pravosodje obravnaval ta predlog zakona, se je pravzaprav omejil in osredotočil le na 2. člen, ki se glasi: "Vlada določa politiko države ter usmerja in usklajuje njeno izvajanje." Potem je še naprej, drugi odstavek: "Vlada predlaga Državnemu zboru sprejem zakona in druge predpise" in še proračunske memorandume.</p>
                  <p>To pomeni, da Vlada ne določa politike Vlade, kot izvršilne oblasti, ampak, politiko države. V skladu s to politiko, seveda Vlada potem predlaga Državnemu zboru, to je parlamentu, sprejem zakona oziroma zakonov, in seveda, ker ona določa politiko države, pazi, da so ti zakoni sprejeti v skladu s politiko države, katero določi Vlada.</p>
                  <p>Spoštovane kolegice in kolegi! Kako se takemu načinu vladavine reče? Dajte sami poiskati besedo.</p>
                  <p>No, mi smo se pač osredotočili na drugi člen in smo sprejeli sklep, da se 2. člen spremeni, tako da Vlada predlaga Državnemu zboru državno politiko, to se pravi, da na predlog Vlade državno politiko določi Državni zbor. No, temu ustrezno bi se morali za drugo branje gotovo prilagoditi, tudi druga določila oziroma drugi členi. Toliko, kar se tiče naših sklepov.</p>
                  <p>Kar se pa tiče razlage gospoda Janka, katerega zelo visoko cenim, bi pa opozoril, da gre za nekaj nejasnosti in nedorečenosti. Namreč, ni dilema, ali naj Vlada funkcionira kot izvršni svet bivšega skupščinskega sistema kot sedaj predstavnik Vlade poudarja, ali pa naj posluje kot moderna evropska vlada. Te dileme ni. Vlada posluje že po sedanjem zakonu o Vladi in po ustavi kot moderna evropska vlada in tisto funkcioniranje kot izvršni svet bivšega skupščinskega sistema je nekakšen neupravičen bavbav, da bi stvar predstavil nekako bolj prebavljivo. To je bilo eno.</p>
                  <p>Sklicevanje na ustave drugih evropskih držav. Tu bi omenil samo, če morda niste sami opazili. V italijanski ustavi piše, da vlada vodi politiko vlade, ne države. In temu primerno in podobno je tudi v ostalih ustavah oziroma ustreznih določbah zapisano. Zato menim, da tudi ta argumentacija ne drži.</p>
                  <p>Kot že rečeno, imate poročilo, stališča in sklepe odbora v poročilu. Toliko kar se tega poročila tiče predhodnega pojasnjevanja predstavnika Vlade.</p>
                  <p>Povedal bi pa še, da so me po seji, to pa gre za osebno pojasnilo, opozorili, da predlog zakona posega v ustavno materijo. Pravi, da ustavno spreminja vlogo izvršilne in sodne oblasti, in bi se tako moral obravnavati v postopku, ki je potreben za spremembo ustave oziroma za sprejem ustavne materije. O tem nismo govorili. Gotovo pa se bo pojavil tak odgovor in ga bo potrebno verjetno zelo tehtno razmisliti, ker po mojem mnenju je sam predlog tak, da dejansko menja oblastvena sorazmerja in ne menja same ustave, pač pa del ustave enostavno da na hladno in je ne upošteva. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi besedo predstavnik Sekretariata za zakonodajo in pravne zadeve? (Ne.) Želijo besedo predstavniki poslanskih skupin? Pisno se ni</p>
                  <p>prijavil nihče. Prosim, gospod Peršak ima besedo, potem pa še gospod Žarko Pregelj.</p>
               </sp>
               <sp>
                  <speaker>ANTON PERŠAK:</speaker>
                  <p>Moja razprava bo kratka. Rad bi povedal samo to, da naša poslanska skupina ne podpira tega zakona in bo glasovala proti zakonu, če bo do tega sploh prišlo in če  stališča ne bi bila taka, kot jih je razložil že predsednik pristojnega delovnega telesa. Razlogi so isti, kot jih je on razložil. Nemogoče je, po našem mnenju, da bi Vlada sprejemala in določala politiko države, na podlagi katere bo potem Državni zbor tako rekoč servis za izdelavo zakonov, sprejemal bo zakone, ki bodo morali biti v skladu s to politiko države. To pomeni, da Državni zbor sploh ni več samostojen, niti v presoji vsebine zakonov, ker ti zakoni ne morejo biti drugačni kot je globalno določena politika države. Ocenjujemo, da bi bile s tem stvari obrnjene na glavo. Gospod Pukl je že povedal, da so tudi dikcije ponekod take drugod drugačne, in da je eno, seveda, politika Vlade in izvajanja politike države, drugo pa je določanje politike države. Glede na to, da je v ustavi vpisan parlamentarni sistem, je to najbrž nesprejemljivo.</p>
                  <p>Moram povedati tudi to, da je poleg tega tretji odstavek tega spornega 2. člena tudi v nasprotju s trenutno veljavnim poslovnikom Državnega zbora, ki je bil sprejet v tem zboru z dvotretjinsko večino, in da je tudi v tem primeru stvar sporna in tudi v ostalih členih se da ugotavljati stvari, s katerimi se ni mogoče strinjati.</p>
                  <p>Mi sodimo, da ta zakon ni potreben in ga pač zavračamo. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Žarko Pregelj za poslansko skupino Slovenske ljudske stranke.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Poslanska skupina Slovenske ljudske stranke odločno zavrača predlagani zakon. Meni, da je ta zakon neprimeren, da posega v ustavno materijo, in zato se ga ne sme sprejemati po standardnem postopku za zakone, ampak po postopku za spremembo Ustave. V poslanski skupini menimo, da je predvsem določilo 2. člena sporno, da gre za izredno sporno določilo, saj pomeni, da se uvaja Vlada kot samostojni državni organ, ki naj bi ga v resnici direktno volili volilci. Samo takrat bi lahko imel takšne pristojnosti, kot si jih predlagatelj v 2. členi zamišlja.</p>
                  <p>Ker pa vemo, da je v Ustavi jasno opredeljeno, kako se Vlada izvoli, kako se izvoli predsednika Vlade in ministre in vse, kar sodi zraven, je "eklatantno" predlog zakona v nasprotju z Ustavo. V poslanski skupini smo tudi menili, da je odpiranje te razprave, ki je bila v resnici opravljena pred leti, ko smo sprejemali Ustavo, v tem trenutku neprimerno dejanje in da verjetno kaže na željo nekaterih, zaposlovati Državni zbor  s problematiko, ki sploh ni nujna v tem času in tudi neprimerna glede na  bolj življenjske odločitve, ki jih mora zbor in z njim tudi Vlada sprejemati. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Ali želi še kdo besedo v imenu poslanskih skupin? Gospod Miran Potrč, Združena lista socialnih demokratov, izvolite.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Mislil sem se javiti kot poslanec, imam tudi pooblastila, da govorim v imenu poslanske skupine in posebej tudi v imenu Ferija Horvata, ki je dal nekaj predlogov dopolnitev stališč, ampak, ker sta se javila dva predstavnika poslanskih skupin in problematiko tega zakona dvignila na nivo ustave in sprememb, se mi je zdelo prav, da se v tej fazi oglasim.</p>
                  <p>V poslanski skupini podpiramo predlagane spremembe zakona o Vladi. Imamo nekaj pomislekov. Predlagali smo nekaj dodatnih stališč, ki jih bom pojasnil, vendar je naše prepričanje, da je nekatere spremembe koristno opraviti. V odnosu Vlada - Državni zbor v praktičnem izvajanju lahko obstaja in obstaja vedno določena napetost, kar je normalno. Prav bi pa bilo, da so medsebojna razmerja izražena čim jasneje in v to smer poskuša tudi, po našem prepričanju, ne vedno z najbolj posrečenimi formulacijami, ampak v osnovi pa sprejemljivo iskati rešitve zakona, ki je predložen.</p>
                  <p>Kar zadeva nekaj temeljnih vprašanj, v poslanski skupini razumemo, da 3. člen ustave, ki govori o delitvi oblasti, kjer je nesporno, da je Državni zbor zakonodajna oblast, najbrž nesporno, da je izvršna oblast tudi po ustavi Vlada skupaj z upravo in da je sodna oblast sodstvo skupaj z Ustavnim sodiščem, zdaj še z Računskim sodiščem v nekem širšem smislu, da je ta določba ostala nesporna. S tega vidika seveda ni, da ne rečem bogokletno, ampak popolnoma normalno, da je Vlada tudi samostojni državni organ, ker drugače biti ne more. Ona ni izveden organ iz Državnega zbora v smislu delitve oblasti. Če tega pač ne sprejmemo, potem ne sprejmemo načela, da imamo delitev oblasti.</p>
                  <p>Drugo, kar zadeva vprašanje razumevanje tega zakona. Naše prepričanje je, da zakona ni mogoče razumeti na način, da je kompletno vprašanje oblasti uredil zakon o Vladi, ampak da zakon o Vladi ureja del oblasti in sicer ureja izvršno oblast. Kar zadeva zakonodajno oblast, je v 87. členu ustave nesporno, da pravic in obveznosti državljanov in drugih oseb ni mogoče določati drugače kot v Državnem zboru in drugače kot z zakoni. In v tej smeri imamo tudi glede pooblastil za uredbe pripombo, da Vlada v tej točki stvar ni ustrezno predvidela in da je treba to uskladiti z ustavo. Določanje zakona o Vladi ne posega v zakonodajno oblast. Ta je naša, v Državnem zboru. Zakon o Vladi ne more biti konkurenčen, ampak je lahko samo ureditev druge vrste materije s poslovnikom Državnega zbora. V poslovniku Državnega zbora smo natančno določili, kakšne akte sprejema Državni zbor. Med njimi so tudi nacionalni programi, med njimi je sedaj tudi še proračunski memorandum, med njimi so seveda tudi sklepi, priporočila, resolucije in podobno, da ne govorim o vsem in, jasno, zakoni, in vse, kar po poslovniku Državni zbor kot svoje akte sprejema, s katerimi nedvomno določa politiko države, jasno, so njegova odločitev. Če govorimo o tem, ne moremo reči, da če piše, da Vlada določa politiko države, da to pomeni, da je Državni zbor ne določa. Z vsem tistim, kar je njegova pristojnost, jo določa. Mislim pa, da hkrati ne sme pomeniti, da del politike države ne more določati na izvršni ravni tudi Vlada, sicer bi rekli, da izven zakonov politike ni, izven nacionalnih programov politike ni. Mislim, da to ni točno. Mislim, da je še določena politika v primerih, kadar zakonov ni, pa niti poslanci v Državnem zboru niti Vlada; kadar nekaterih vprašanj ni urejenih z zakonom, ki razen če neposredno posegajo v pravice in obveznosti državljanov in pravnih oseb - vsaka stvar ne - da je enostavno možno določene usmeritve sprejeti in izvajati tudi v Vladi, tudi glede na to, kakšna je vsebina zakonov. Seveda, zakon ne ureja vsake stvari tako podrobno na mnogih gospodarskih in operativnih področjih, da tukaj neke politike ne bi bilo.</p>
                  <p>Tretje, kar bi ob tem rekel, je za mene nerazumljivo, zakaj postavljamo pod vprašaj dejstvo, da bi ob sprejemu tega zakona Državni zbor postal odgovoren Vladi ne pa obratno. Ne razumem. Nihče ne želi, jaz pa tudi ne razumem tega tako, da bi derogirali 110. člena ustave. V njem je Vlada z ministri odgovorna za svoje delo Državnemu zboru. 111. člen, kot vemo, mi volimo Vlado; in vse druge določbe, ki govorijo o nezaupnici Vladi, o zaupnici, o interpelaciji, saj kompletna kontrola nad delom Vlade v Državnem zboru obstaja in to za vse, karkoli Vlada dela v teh kompetencah - volitve pa tudi zaupnice, nezaupnice in interpelacije. Seveda pa Vlada res ni izvršni organ, ki bo dobila za vsako stvar svojo operativno nalogo in jo bo samo organizirala in izvedla. Na ta način mi sam zakon razumemo, zato se nam ne zdi sporen. Menimo, da je prav, da se pove, da Vlada določa, usmerja in usklajuje izvajanje politike države s takšnim razumevanjem, kot sem ga povedal, tam, kjer ni zakonov, kjer ni nacionalnih programov, kjer ni resolucij, deklaracij, priporočil, ker drugače se preprosto delati ne da. Naše mnenje je, da je treba v stališčih posebej opozoriti, da je, mislim, da je 5. člen, ki govori o uredbah za uresničevanje pravic in obveznosti, napisan nepricizno in se da razumeti, da zadošča samo pooblastilo zakonodajalca, ne da se predvidijo tudi okvirni obseg pravice, kriteriji in podobno, ker sicer bi lahko res iz ustave prenesli pravico na samo uredbo. Ne trdim, da je bilo tako mišljeno, predlagam pa, da se precizira.</p>
                  <p>Poleg tega je kolega Feri Horvat menil, da bi bilo prav, da se na nek način zaradi jasnosti 2. člen dopolni ne samo s tem, da se izvaja politika, ki je sprejeta v zakonih, ampak da se izvaja preko Vlade tudi druga politika, ki je sprejeta v Državnem zboru, kar je spet normalno. In če so tukaj kakšni nesporazumi, verjamem, da je to koristno napisati, ampak najbrž dvoma ni. In njegova sugestija je, zaradi jasnosti, da bi v tistem delu, kjer govorimo o proračunskem memorandumu, ne rekli, da z njim Vlada določa samo finančno politiko, ker določa le širšo politiko in naj se zato "finančno" črta, ampak gre za politiko na posameznih področjih kot izhodišče za sestavo državnega proračuna.</p>
                  <p>Pri tem naj opozorim, da je prav, da to vprašanje, ki zadeva proračunski memorandum, tudi proceduralno ocenimo glede načina sprejemanja. To je namreč sedaj urejeno v Poslovniku Državnega zbora, ki je sprejet z dvotretjinsko večino in mislim,</p>
                  <p>da v tem primeru ne moremo šteti, da kasnejši predpis razveljavi prejšnjega, sploh ne, če ne bo sprejet najmanj z enako kvalificirano večino, ker mi ne moremo z navadno večino v enem zakonu spremeniti odločitev v poslovniku. Sam osebno in  v poslanski skupini pa soglašamo z vsebino predloga, da proračunski memorandum postane akt Vlade in sporočila o politiki, ne pa akt Državnega zbora.</p>
                  <p>In zadnje, kar je predlog dodatnega sklepa, da naj se ob tem, kako se že imenuje, Svetu za nacionalno varnost, ki ga podpiramo, predvidi, kako je mogoče, ne morda v tem zakonu, ampak sicer, zagotovi tudi usklajevanje tudi z drugimi organi, ker verjetno ugotavljamo, da neusklajenosti, ki so na tem področju, niso koristne niti za določanje, še manj pa za izvajanje politike države.</p>
                  <p>Predlagamo torej, da se zakon v prvi obravnavi sprejme. Podpiramo v osnovi stališča, ki jih je pripravil odbor z dopolnili, ki jih predlagamo. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo v imenu poslanskih skupin? Ugotavljam, da ne in dajem besedo poslankam in poslancem. Prvi se je k besedi prijavil, s pisno prijavo, gospod Žarko Pregelj, drugi pa gospod Maks Lavrinc.</p>
                  <p>Besedo ima gospod Žarko Pregelj, izvolite.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Dovolite mi, da se na začetku obrnem na izvajanje predstavnika Vlade, ministra Janka. In sicer, njegova trditev oziroma primerjava, da je Vlada nekakšen menagement države in da ima, kot vsak menagement, tudi pristojnost, da določa politiko. Tako ali tako že zakon o družbah, ki določa oziroma, ki opredeljuje razmerja med menagementom in družbo oziroma skupščino delničarjev, tega ne zagotavlja v taki rešitvi, kot jo je prikazal tukaj predstavnik Vlade.</p>
                  <p>Gre za nesporazum, h kateremu se vedno vračamo oziroma vračajo tisti, ki predlagajo take zakone, kot je ta zakon o spremembi zakona o Vladi.</p>
                  <p>Izhodišče je očitno  realsocialistična maksima, kjer je oblast oziroma država tistega, ki vlada. Se pravi, država je last tistega, ki vlada. Tako kot je orodje last tistega, ki ga uporablja. Tukaj je verjetno izhodišče in vsakemu dobro mislečemu marksistu iz prejšnjih časov se to otepa in vedno prihaja s takimi rešitvami kot so danes tukaj pred nami.</p>
                  <p>Se oproščam, če koga mogoče s tem prizadenem, ampak, dejstvo je tako, da gre za osnovno spoznanje, ki je drugačno.</p>
                  <p>Glejte. Ustava v 3. členu, v drugem odstavku; dovolite mi, da jo preberem, zelo jasno piše: "V Sloveniji ima oblast ljudstvo. Državljanke in državljani jo izvršujejo neposredno", to je z referendumi verjetno, "in z volitvami." Potem je vejica in potem sledijo besede: "po načelu delitve oblasti na zakonodajno, izvršilno in sodno." Tukaj je res načelo delitve oblasti, ampak, poudarjam: delitve oblasti. Nobenega drugega odnosa tukaj notri ni, in temeljni odnos vemo, so volitve. Torej, oblast si lahko delijo le voljeni organi in v tej državi sta dva voljena - neposredno voljena organa oziroma trije so, to so: predsednik republike, potem je Državni zbor in Državni svet. Ti trije si oblast delijo, ker so neposredno voljeni. Vlada je posredno voljena s strani ljudstva, voljena je s strani Državnega zbora in je v vsem direktno odgovorna zgolj Državnemu zboru in ne more voditi samostojne državne politike. To dokazuje tudi naslednji člen, ki se nanaša na Vlado, to je 114. člen, ki opredeljuje zgolj, da mora predsednik Vlade skrbeti za enotnost, politično in upravno, da so vsi skupaj, skupaj s predsednikom, vsi ministri, odgovorni za delo Vlade in da sestavo in delovanje Vlade, število, predvsem pa tudi pristojnost in organizacijo ministrstev ureja zakon. Ta zakon pa ne ureja pristojnosti Vlade proti državi oz. proti Državnem zboru. Tukaj v Ustavi ni te podlage. Za ta zakon v Ustavi ni podlage. Jaz je ne najdem. Če mi lahko kdo pokaže, kateri člen je podlaga takemu določilu, kot je tukaj zapisano v 1. stavku 2. člena, potem me lahko prepriča, ampak do sedaj me še ni nihče.</p>
                  <p>Torej določilo, da Vlada določa politiko države ter usmerja in usklajuje njeno izvajanje, je v resnici protiustavno določilo, in kot temeljno v tem zakonu ne more veljati, zato je potem cel tak zakon, kot je predlagan, v resnici nepotreben oziroma protiustaven in  kot tak nesprejemljiv.</p>
                  <p>Kaj bi pomenilo, če bi Vlada določala politiko? V tistem hipu postane brezpredmetna kakršna koli odgovornost ministra pred Državnim zborom, kajti on ima pravico določiti politiko, npr. na zunanjem področju, to politiko tudi izvaja in je potem popolnoma brezpredmetno, da pride pred Državni zbor in se zagovarja. Namreč, akt zagovora določenega ministra in predsednika Vlade pred Državnim zborom ima podlago v tem, da ga Državni zbor vpraša, ali ste, gospod minister, delovali tako kot je v resoluciji, kot je v zakonu, kot je v zunanjem programu bilo zapisano. In on mora dokazati, da je deloval tako. V kolikor ne dokaže, mu lahko Državni zbor izreče nezaupnico oziroma, v kolikor gre za prekršek, tudi Ustavno sodišče, če Državni zbor predlaga. Procedura je znana.</p>
                  <p>Tukaj glejte, je vgrajen osnovni nesmisel, potem se popolnoma podre celotna struktura odnosov med Vlado in Državnim zborom. Res ne vem, zakaj so predlagatelji prišli s tem zakonom v tem trenutku in zahtevajo od nas ta premislek, čeprav si moram priznati kot opozicijski poslanec, to dnevno doživljam, si pa Vlada jasno z zaslombo vladne večine v parlamentu privošči. Večkrat si privošči, da določa politiko države na posameznih področjih, da jo izvaja po svoje, mimo zakonov, mimo usmeritev iz resolucij in nacionalnih programov in podobno. To si lahko privošči, ker instrumenta nad Državnim zborom praktično ni, razen Ustavnega sodišča, ki pa v resnici ocenjuje večinoma le usklajenost posameznih aktov z ustavo. Veliko manj, čeprav je za to pristojno, pa usklajenost postopkov oziroma odgovornost posameznih državnih organov za njihova dejanja. Tako da tukaj, poglejte, smo v resnici na zelo tankem ledu, in rušenje obstoječega sistema s takimi predlogi, je, za moje pojme, izredno neodgovorno dejanje in v resnici je to dejanje, ki lahko začne po svoje tudi podirati to državno stavbo, ki smo jo v zadnjih treh letih uspeli zgraditi. Apeliram, jasno, bom se pa tudi sam tako odločil, da bom temu zakonu nasprotoval. Lepo bi bilo, če bi ga predlagatelj kar umaknil. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Maks Lavrinc.</p>
               </sp>
               <sp>
                  <speaker>MAKSIMILJAN LAVRINC:</speaker>
                  <p>Spoštovani predsedujoči, kolegice in kolegi! Predavanja iz predmeta Temelji socialističnega samoupravljanja in marksizma, ali nekaj podobnega, mislim, da se je imenovalo STM v srednji šoli, so se nekaterim mojim kolegom v tem prostoru očitno globoko vtisnila v spomin, saj iz teh okvirov ne morejo. Namreč, večkrat se dogaja, da bi nekateri želeli ta Državni zbor spraviti na neki nivo upravnega organa, skratka, da bi odločal celo o lokacijskih dovoljenjih in podobnih zadevah. Drugič, zopet, ko razpravljamo o vlogi in nalogah Vlade, bi iz Vlade na vsak način želeli narediti nekdanji izvršni svet Republike Slovenije. Torej toliko absurdno nasprotnih trditev, kot jih je mogoče slišati iz ust teh, ki se danes tu trudijo prikazati ta zakon kot popolnoma sporen in podobno, že dolgo ni bilo rečenih, na kateremkoli področju. Jaz bi spomnil samo to, da je tudi profesor Bučar nekoč, ob neki priložnosti, razlagal oziroma opozarjal na nevarnost tega, da naredimo iz sedanje Vlade nekdanji izvršni svet.</p>
                  <p>Ne bom zagovarjal, da je zakon takšen, kakršen je ponujen, neka perfekcija, da ni mogoče oblikovati, da ne rečem, lepše povedati tistega, kar je predlagatelj mislil v 2. členu, pa potem mislim, da tudi tam, ko govori o svetu za nacionalno varnost, da bi se dalo tudi razpravljati. Vendar, v celoti pa je intenca Vlade popolnoma prava. In sicer razbremeniti Državni zbor z nepomembnimi zadevami, torej z zadevami določanja cene mleka, ne vem, o čem vsem še nismo v tem prostoru razpravljali in odločali. Prevzeti v tem segmentu vajeti v roke in s tem tudi prevzeti nase odgovornost. Postati Vlada, vladati, od tod tudi ime Vlada. Ljubeznivo prosim vse razlagalce ustave, ne samo gospoda Preglja, naj nehajo krotovičiti to ustavo, to besedilo tako, da zagotavljajo, da takšen zakon, kakršen je danes ponujen, nima temelja v ustavi. Seveda nima, če ga nočemo videti.</p>
                  <p>Druga stvar je to, da ljudje na nek način ne morejo iz okvirov, da je dovoljeno samo tisto, kar je izrecno zapovedano, kar je izrecno dovoljeno, saj ni res. Zakon sam oziroma ustava sama ne govori nič. Ne o tem, kaj je dovoljeno, kaj je delokrog Vlade, kaj je delokrog Državnega zbora itd. V nobeni določbi ne skače ta zakon, če ga primerno popravimo, v področje ustave in zato mislim, da je vsako napenjanje mišic na tem področju zaman.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Miroslav Mozetič.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Hvala za besedo. Drage kolegice in kolegi! Ko sem sam prebral ta 2. člen: Vlada določa politiko države, sem tudi imel nekaj pomislekov, vendar potem sem prebral celoto in sem dal to določbo ta stavek v kontekst s 1. členom sprememb, kjer pravi, kar je povzeto po ustavi, da je Vlada organ izvršilne oblasti. Če to dvoje povežem, ker mislim, da je treba to stvar povezati, da Vlada kot organ izvršilne oblasti in v okviru te svoje pristojnosti izvršilne oblasti določa politiko države. Na ta način bi ta odstavek in ta stavek razumel, sicer se mi zdi, da bi bil morda nekoliko preširok. V tem smislu potem tudi podpiram stališče odbora, da Vlada ta stavek še enkrat prouči in ga tako napiše, da bo vsem jasno, in da ne bi prihajalo do spora, da je pač določanje te politike v okviru pristojnosti, ki jo ima Vlada kot eden od veje oblasti in sicer kot izvršilna oblast.</p>
                  <p>Kar zadeva tretji odstavek 2. člena, ki govori o proračunskem memorandumu, mislim, da je tudi problematičen. Ta zadeva je sedaj urejena v poslovniku. Dvotretjinska večina - o tem sedaj tečejo razprave in mislim, da bi to stvar morali urejati s poslovnikom bodisi z zakonom. Vendar je treba priti do nekega soglasja in ker je sedaj v poslovniku, mislim, da bi morali to zadevo tako zaokrožiti, da bi z nekim drugim zakonom z navadno večino isto stvar postavili oziroma izničili.</p>
                  <p>Kar zadeva v tem 5. členu sprememb, to je drugi odstavek, ki govori o uredbi za uresničevanje pravic in obveznosti, ki se nanašajo v bistvu na 87. člen ustave, se bojim tudi jaz, da je nekoliko nejasen. Ker dejansko pravice in obveznosti, kot ustava govori, se lahko določajo samo z zakonom. Predpostavljam, da Vlada tukaj misli, da bo urejala določene proceduralne in take zadeve, ne pa pravice in obveznosti. Verjetno bi bilo dobro in mislim, da je stališče, ki je predlagano v to smer, da se to dovolj precizno oblikuje.</p>
                  <p>Komentar, nimam nobenega predloga, ampak  komentar in če bo treba, bom pač v drugi fazi to tudi kaj še dodatno povedal, je na 6. člen, ki se nanaša na to, da se v 28. členu črta določba, da daje Državni zbor soglasje k ustanavljanju služb. Jaz bi se s tem strinjal, v kolikor bodo prihajala oziroma v kolikor bi Vlada ustanavljala službe tako kot so določene v 28. členu. Da gre za opravljanje strokovnih nalog, ki so potrebne za izvrševanje pravic itn., ustanavlja Vlada posebne strokovne službe. Vendar, bojim se, da je bilo v tem obdobju ustanovljenih nekaj služb, ki niso take, ki niso po tem zakonu, in v tem primeru se mi zdi, da je prav, da je soglasje Državnega zbora. Na čiste strokovne službe, se strinjam, da je nesmisel, ker to so v bistvu čisto strokovne službe Vlade, vendar, mi smo nekaj služb, po moji oceni, ustanavljali oziroma dajali soglasje za ustanovitev, ki so bile, mislim, da precej daleč od samo čiste strokovne službe po 28. členu.</p>
                  <p>V tem smislu, mislim, da je zakon s temi sklepi in priporočili, ki jih je sprejel Odbor za notranjo politiko,  možno podpreti in  priporočila sprejeti in  priporočilo, ki pravi, da se v 5. členu, drugi odstavek do druge faze bolj precizno določi. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Repliko ima gospod Tone Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovane poslanke, spoštovani poslanci! Repliko imam sicer na razpravo gospoda Lavrinca, ki je med tem prišel, videl, povedal in šel, ampak upam, da kje drugje posluša. (Ugovor iz klopi.) No, sicer to imate prav, da nima kaj preveč smisla poslušati opozicijskih poslancev, da bo koalicija svoje naredila in bo kar bo, ampak mi vsaj moramo povedati, to kar si o stvari mislimo.</p>
                  <p>Rad bi povedal to, ker, če sem prav razumel, je gospod Lavrinc, ki se je sedaj vrnil, ošvrknil tudi mene. Rad bi povedal to, da gre za iste člene, ki jim jaz ugovarjam, kot jih je sedaj navajal gospod Mozetič. Za ilustracijo, kar si pač predstavljam pod določanje politike države, bi samo nekaj pojasnil.</p>
                  <p>Trenutno je politika te države, recimo, približevanje Evropski Uniji, in politika te države je, da v to Evropsko Unijo čim prej pridemo. Ne trdim, da lahko ta trenutna Vlada spremeni to politiko, če bi dobila to pooblastilo, kar sedaj piše v prvem odstavku 2. člena tega zakona, da bo rekla: od sedaj naprej ne bo politika te države približevanje Evropski Uniji in vključevanje v Evropsko Unijo, in ne bo to strategija na zunanje-političnem področju, ampak bo strategija, recimo vključitev v ASEAN. Predpostavljam, da to ne bi naredila, ampak recimo, da se Vlada zamenja, da pride neka druga koalicija, lahko bistveno spremeni zunanjepolitično stališče. Zdaj bo gospod Thaler verjetno prišel in bo rekel, da nihče ni tako neumen. Govorim kot primer. Kot primer samo za ilustracijo. In to stori brez parlamenta. Kar naenkrat se strategija spremeni, kar nekega dne samo pride zakon, ki bo rekel, zdaj moramo pa tak in tak zakon sprejeti, ker je politika države drugačna in ni več taka kot je bila doslej. Mislim, če ta tekst preberemo, piše to: "Vlada določa politiko države", ne glede na 1. člen. Strinjam se pa s tem, kar je bilo rečeno, da je Vlada najvišji organ izvršilne oblasti. Pojem izvršilna pa pomeni, da nekdo nekaj izvršuje, kar je nekje bilo sprejeto in začrtano in koncipirano. Strinjam se pa tudi s tem, da znotraj tega naj bo Vlada samostojna in maksimalno avtonomna. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima gospod Zoran Thaler, izvolite. Tudi razpravljate lahko, ker ni več prijavljenih. Ampak prosim, ne o ASEAN-u.</p>
               </sp>
               <sp>
                  <speaker>ZORAN THALER:</speaker>
                  <p>Hvala. Rad bi v svoji razpravi, morda se bo kaj razumelo kot replika, ampak v bistvu bi želel razpravljati. Predvsem mislim, da je ta zakon, o katerem nekateri govorijo, da je protiustaven, po mojem mnenju še kako v skladu z ustavo iz leta 1991. Je pa seveda v absolutnem nasprotju z ustavo Socialistične republike Slovenije iz leta 1974. V primeru, če bi tista ustava še veljala, bi bil gotovo protiustaven. Absolutno nismo slišali nikakršnega argumenta, zakaj naj bi bil proti ustavi iz leta 1991, kar je seveda zanimivo. Ta ustava zelo malo govori o pristojnosti državnih organov. Mislim, da samo pri predsedniku republike in Državnem svetu eksplicitno navaja, kakšne so njihove pristojnosti. Pri drugih, to se pravi pri Državnem zboru, Vladi, sodiščih in tako naprej pa ne, ali pa v glavnem ne. Zahteva pa delitev oblasti na: zakonodajno, izvršilno in sodno, in to mislim, da ta zakon utrjuje. Tudi sodim in to je replika kolegu Preglju, da ima verjetno danes dokaj slab dan, če je ugotovil, da delitev oblasti velja za predsednika republike, Državni zbor in Državni svet. Nisem študiral prava ali kaj podobnega, ampak menim, da je bila ta izjava taka, da bi jo veljalo vzeti nazaj, ker ne vem, kdo od teh organov je potem sodna oblast oziroma kdo je izvršilna, se pravi: predsednik republike, svet ali pa Državni zbor.</p>
                  <p>Gre za delitev oblasti med vlado, parlamentom in sodiščem. To je jasno. In tudi to, da gospod Pregelj trdi, da ni podlage v tej ustavi za ta zakon. V prejšnjem režimu se je vsak zakon začel: "Na podlagi tega in tega člena ustave Socialistične Republike Slovenije se sprejema ta in ta zakon." Tega ni več. In tisti, ki trdi, da mora imeti pri nas vsak zakon podlago v ustavi, je pristaš socialističnega režima. Ker smo mi vedno obmetavani s tem marksizmom, ne vem, če jim je prav smešno, da to na neki način govorijo še nekateri, na neki način poslednji "Kardeljanci" v tej državi.</p>
                  <p>Kaj je bistveno? Bistveno je to, da je Vlada odgovorna in odvisna od parlamenta. Prvič je odgovorna parlamentu in drugič, odvisna je od parlamenta. In če naredi neumnost v svojem vladanju in izvrševanju izvršilne oblasti, jo parlament vrže, jo zamenja. To je bistvo te delitve oblasti, kot jaz razumem. In ta zakon je koristen za to državo zato, ker bo okrepil eno vejo oblasti, njeno vlogo in na ta način povečal učinkovitost naše države, po mojem globokem prepričanju. Mi ne moremo pristajati na to, da parlament deluje kot francoski konvent po francoski revoluciji. Praktično neprestano zaseda, se ukvarja z vsemi mogočimi vprašanji, poleg sprejemanja zakonov in drugih aktov, kar je temeljna njegova naloga, in na ta način gotovo trpi kvaliteta dela na tem izvornem področju. Strinjam se s stališči matičnega delovnega telesa, mislim, da so dobra. Tudi  stališče, ki se dotika 2. člena. Ta 2. člen, prvi stavek, se gotovo da zapisati manj iritativno. Sicer pa menim, da je ta zakon, če ga sprejmemo, odmik od socialističnega sistema, kjer je bil izvršni svet izvršni svet, nikakor pa ne vlada. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima gospod Žarko Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Tukaj si sicer lahko izrečemo, kdo je bolj socialističen, kdo je manj. Priznam, da sem se v mladih letih o sistemu, ki je takrat vladal,  pridno učil in dobro naštudiral, in bil zelo razočaran, ker v resnici ni bil tak kot je bil deklariran. In kasneje sem ugotovil tudi, zakaj ni bil tak in tak je bil predvsem zato, ker se je obešal na take trditve, s kakršnimi vi danes, gospod Thaler, operirate. In sicer, ta zakon, vi pravite, ta zakon je odmik od socialističnega sistema zato, ker vlado osamosvaja in jo dela neodvisno od Državnega zbora in vlada ni več izvršni svet, ki je zgolj izvršilna veja bivše skupščine. To je zgolj navidezna resnica, zgolj oblika, ne vsebuje pa vsebine. Prava vsebina je bila takrat, da je imel izvršni svet neomajno oblast in ni izvrševal nobenih navodil skupščine, ker skupščina ni odločala ničesar. Dobro veste, da so takratni delegati zgolj pritiskali oziroma dvigali roke in nič drugega niso počeli. Kdor je kaj preveč rekel, drugič ni bil več delegat, ker ga je baza odpoklicala, in to celo brez razlogov ga je imela pravico odpoklicati. Tako da to, kar trdite, sploh ne drži in si tudi bistvo delitve oblasti razlagate zelo enostavno in brez temeljnega razumevanja. Moj današnji nastop je bil precej moten. Tako kot piše 3. člen:  v Sloveniji ima oblast ljudstvo, ki jo izvršuje neposredno z volitvami, torej imajo lahko oblast samo tisti organi, ki so voljeni. Tako piše v Ustavi. Če vi Ustave ne razumete, gospod Thaler, je vaš problem. Načelo delitve oblasti, te voljene oblasti, se pa lahko deli na zakonodajno, izvršilno in sodno. Prosim, oblasti v državi nima vlada, čeprav se kliče vlada, ampak jo ima vladna večina, to je pa vladna koalicija. Vi imate oblast, ki ste v večini. To je tisto in prav je, da se ta oblast transparentno vidi v Državnem zboru, ne pa zakrito v zaprtih sobah vlade. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Imate kratko repliko, gospod Thaler, ker moramo sicer sejo že končati. Izvolite, gospod Thaler. Gospod Lavrinc, vi imate pa razpravo.</p>
               </sp>
               <sp>
                  <speaker>ZORAN THALER:</speaker>
                  <p>Repliciral bi rad na pričakovano podtikanje gospoda Preglja, da bi jaz izjavil, da bo s tem Vlada bolj neodvisna od parlamenta. Nasprotno, jaz sem rekel, da Vlada je odvisna od parlamenta in je odgovorna parlamentu zato, ker v ustavi zelo natančno, približno od 110. do 120. člena natančno opredeljuje, kako parlament lahko vpliva na vlado, kako jo lahko zamenja, kako lahko zamenja ministra in tako naprej. Vlada absolutno ni neodvisna od parlamenta. To, da bi bili z voljo ljudstva samo tisti, ki so neposredno izvoljeni, mislim da je to preveč. Jaz bi se izogibal te vehemence, dal bi več besede strokovnjakom in sodim, da gospod Pregelj ni strokovnjak za te zadeve, če trdi, da izvaja oblast samo tisti, ki je neposredno izvoljen.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi razen gospoda Lavrinca še kdo sodelovati v razpravi? Predlagam, da gospodu Lavrincu damo še besedo... Potem zaključujemo, razpravo bomo nadaljevali jutri ob 10. uri. Prva bosta na vrsti gospod Lavrinc in gospod doktor France Bučar.</p>
               </sp>
               <stage>(SEJA JE BILA PREKINJENA 22. JUNIJA 1994 OB 19.03 URI IN</stage>
               </div>
      </body>
  </text>
</TEI>
