<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-08-1993-05-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">6DD17CAD27DDF985C1257832004838ED</idno>
               <idno type="URI">6DD17CAD27DDF985C1257832004838ED</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-08-1993-05-25.DZ" n="08">
               <name>Redna</name>
               <date when="1993-05-25"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-08-1993-05-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 25. MAJA 1993 OB 10.02 URI.)</stage>
            <sp xml:id="SDZ1-Redna-08-1993-05-25.sp1">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam
                  nadaljevanje 8. seje Državnega zbora Republike Slovenije, ki smo jo pričeli 18.,
                  nadaljevali 19. in 20. maja 1993. Na sejo sem vabil predstavnike Vlade Republike
                  Slovenije in jih lepo pozdravljam. Za današnjo sejo zbora so se vodjem poslanskih
                  skupin opravičili poslanke in poslanci: dr. Dušan Bavdek, Janez Kopač, Rudi Moge.
                  Prosim, da ugotovimo prisotnost v dvorani. <stage xml:id="SDZ1-Redna-08-1993-05-25.stage2">(58 prisotnih.)</stage></p>
               <p>Ugotavljam, da je navzočih 58 poslank in poslancev; tako je zbor sklepčen in lahko
                  odloča.</p>
               <p>Na začetku današnje seje bomo, na predlog Odbora za mednarodne odnose, sprejeli
                  izjavo Državnega zbora Republike Slovenije o priznanju države Eritreje, ki jo bo
                  prebral predsednik odbora gospod Zoran Thaler. Nato bomo prešli na obravnavo 44.
                  točke dnevnega reda, to je predlog za izvolitev sodnikov Ustavnega sodišča
                  Republike Slovenije. Sejo bomo nadaljevali po dnevnem redu in o zadevah, za katere
                  bodo dani pogoji, odločali ob 16. uri. Obveščam vas, da bom dopoldanski del seje
                  vodil sam, popoldanski del pa podpredsednik zbora, gospod Miroslav Mozetič, jutri
                  podpredsednik zbora dr. Lev Kreft, v četrtek podpredsednik dr. Vladimir
                  Topler.</p>
               <p>Prehajamo na <title xml:id="SDZ1-Redna-08-1993-05-25.title1">OBRAVNAVO IZJAVE DRŽAVNEGA ZBORA O PRIZNANJU DRŽAVE
                     ERITREJE</title>.</p>
               <p>Prosim predsednika Odbora za mednarodne odnose, gospoda Thalerja, da jo
                  prebere.</p>
            </sp>
            <sp xml:id="SDZ1-Redna-08-1993-05-25.sp2">
               <speaker>ZORAN THALER:</speaker>
               <p>Hvala gospod predsednik. Spoštovane poslanke, spoštovani poslanci! Odbor Državnega
                  zbora za mednarodne odnose je na svoji 8. seji, ki je bila 6. maja letos,
                  obravnaval predlog za priznanju države Eritreje.</p>
               <p>Prebivalci Eritreje so se na referendumu o neodvisnosti, ki je potekal od 23. do
                  25. aprila letos, odločili za samostojno državo. Odbor za mednarodne odnose
                  Državnega zbora meni, da bi morala Republika Slovenija priznati novo državo in
                  zato predlaga Državnemu zboru, da sprejme izjavo Državnega zbora o priznanju
                  države Eritreje, s katero Slovenija priznava novo državo. Kot vemo je država
                  Eritreja razglasila slavnostno svojo neodvisnost včeraj, 24. maja.</p>
               <p>Izjava Državnega zbora o priznanju Eritreje se glasi:</p>
               <p>"Na podlagi pravice narodov do samoodločbe kot temeljnega načela mednarodnega
                  prava in spoštujoč voljo prebivalcev Eritreje, potrjeno na referendumu o
                  neodvisnost Eritreje, ki je potekal od 23. do 25. aprila 1993, da Eritreja postane
                  neodvisna in suverena država, Državni zbor Republike Slovenije sprejema naslednja
                  sklepa:</p>
               <p>1. Republika Slovenija priznava državo Eritrejo kot samostojno in suvereno
                  državo.</p>
               <p>2. Republika Slovenija predlaga vzpostavitev diplomatskih odnosov med državama."
                  Hvala lepa.</p>
            </sp>
            <sp xml:id="SDZ1-Redna-08-1993-05-25.sp3">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Thaler. Na predlog odbora predlagam zboru, da sprejme naslednja
                  sklepa:</p>
               <p>1. Republika Slovenija prizna državo Eritrejo kot samostojno in suvereno
                  državo.</p>
               <p>2. Republika Slovenija predlaga vzpostavitev diplomatskih odnosov med obema
                  državama."</p>
               <p>Želi o predlogu sklepa kdo razpravljati? Ker ne želi nihče razpravljati,
                  zaključujem razpravo in dajem predlog sklepa na glasovanje. Ugotovimo sklepčnost!
                     <stage xml:id="SDZ1-Redna-08-1993-05-25.stage3">(63 prisotnih.)</stage></p>
               <p>Kdo je za predlog sklepa? <stage xml:id="SDZ1-Redna-08-1993-05-25.stage4">(64 poslancev.)</stage> Je kdo proti?
                     <stage xml:id="SDZ1-Redna-08-1993-05-25.stage5">(Nihče.)</stage></p>
               <p>Ugotavljam, da je glasovanje končano in da je Državni zbor predlog sklepov sprejel
                  in s tem priznal državo Eritrejo, kot samostojno in suvereno državo.</p>
               <p>Prehajamo na <title xml:id="SDZ1-Redna-08-1993-05-25.title2">44. TOČKO DNEVNEGA REDA - OBRAVNAVA PREDLOGA ZA IZVOLITEV
                     SODNIKOV USTAVNEGA SODIŠČA REPUBLIKE SLOVENIJE.</title>
               </p>
               <p>Predlog Predsednika Republike Slovenije ste prejeli s sklicem seje. Kandidati so
                  prisotni na seji in jih lepo pozdravljam. Predsednik republike predlaga, da
                  Državni zbor za sodnike Ustavnega sodišča Republike Slovenije izvoli: gospoda
                  Franca Testena, gospoda dr. Lojzeta Udeta in gospoda dr. Boštjana M. Zupančiča.
                  Predlog za izvolitev sodnikov je obravnavala Komisija za volitve, imenovanja in
                  administrativne zadeve. Mnenje komisije ste prejeli s pošiljko z dne
                  14.5.1993.</p>
               <p>Želi besedo poročevalec komisije? <stage xml:id="SDZ1-Redna-08-1993-05-25.stage6">(Ne želi.)</stage> Ugotavljam, da so
                  zastopane vse poslanske skupne in pričenjam razpravo. Kdo želi besedo? Gospod Sašo
                  Lap.</p>
            </sp>
            <sp xml:id="SDZ1-Redna-08-1993-05-25.sp4">
               <speaker>SAŠO LAP:</speaker>
               <p>Spoštovani predsednik, spoštovani zbor! Povedal bom podobno zadevo, kot sem jo že
                  na KVIAZ-u. Zakaj se pod točko 2, pod kandidatom številka 2, gospodom Udetom, ne
                  strinjamo z njegovo kandidaturo. V Samostojni poslanski skupini menimo, da
                  kandidat gospod Ude ni primeren iz več razlogov. Da jih naštejem.</p>
               <p>Prvič. Predstavnik predlagatelja je v poročilu na KVIAZ-u dokaj prozorno
                  obrazložil kriterije, ki so vodili predsednika republike, da je predlagal izmed
                  treh ljudi tudi gospoda Udeta. Kako lahko trdi, da je bil osnovni kriterij
                  strokovnost, ko pa je v isti sapi hitel zatrjevati, da so bili kandidati
                  predlagani po takem izboru, za katere se je upravičeno smatralo in upalo, da bodo
                  dobili podporo v večini strank; to po našem ni strokoven, ampak tipično politični
                  kriterij.</p>
               <p>Pod točko 2. Posveta predsednika države z opozicijskimi strankami <stage xml:id="SDZ1-Redna-08-1993-05-25.stage7">(vsaj s
                     tistimi, ki to res so)</stage> ni bilo o tem, da bi našel primerne kandidate za
                  nove člane Ustavnega sodišča.</p>
               <p>In sedaj tisto najpomembnejše. Kako lahko leta 1992 govori o sodnem varstvu
                  človekovih pravic in temeljnih svoboščinah nekdo, ki je leta 1979 do 1981 bil
                  zadolžen za:</p>
               <p>1. bil je predsednik Zakonodajno-pravne komisije;</p>
               <p>2. predsednik republiškega komiteja za zakonodajo, v katerih so določene postavke
                  v nasprotju s konvencijami, ki jih je ratificirala takratna SFRJ in tudi v
                  nasprotju s stališčem Ustavnega sodišča Jugoslavije iz leta 1979, v katerem je
                  zavrglo načelo uporabe moralno-politične kvalitete;</p>
               <p>3. kandidat je bil sooblikovalec družbenega dogovora o uresničevanju kadrovske
                  politike v SR Sloveniji, kjer se je trudil, da kandidati uveljavljajo pridobitve
                  NOV, socialistične revolucije, krepijo bratstvo in enotnost in tako naprej, da
                  ustvarjalno razvijajo socialistične, samoupravne, družbeno-ekonomske odnose na
                  podlagi ustave in zakona o združenem delu in poglabljajo odločujoč vpliv
                  delavskega razreda v družbi.</p>
               <p>Ko bo enkrat razmerje v tem parlamentu drugačno, mi lahko verjamete, bomo
                  predlagali zakon, ki bo vse tiste, ki so: 1) oblikovali; 2) izvrševali in 3)
                  sodelovali v preteklih časih, od določenega nivoja navzgor, enostavno upokojili
                  ali prepovedali opravljati vse javne funkcije. S tem bodo odpadli mnogi problemi -
                  tudi razne preiskovalne komisije. Takrat nikomur, tudi pravočasno lansiranje
                  besede revanšizem, ne bo več pomagalo.</p>
               <p>Zaradi vsega naštetega bom glasoval proti predlaganemu kandidatu. Hvala lepa.</p>
            </sp>
            <sp xml:id="SDZ1-Redna-08-1993-05-25.sp5">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Lap. Besedo ima gospod Zmago Jelinčič.</p>
            </sp>
            <sp xml:id="SDZ1-Redna-08-1993-05-25.sp6">
               <speaker>ZMAGO JELINČIČ:</speaker>
               <p>Gospod predsednik, spoštovani zbor, gostje! Mislim, da se dogaja v našem
                  parlamentu in v naših komisijah nekaj, proti čemur, mislim, da bi morali ukrepati,
                  kar se ni dogajalo že od 50 let v Ameriki.</p>
               <p>Pravzaprav, začenja se lov na čarovnice. Dogajajo se ne vem kakšne diskreditacije,
                  čudne, nesmiselne, bedaste. Porivajo se eni epitafi, obešajo se razna imena itd.
                  Mislim, da to nikakor ni v korist Republiki Sloveniji in največ imajo od tega
                  koristi naši sosedje, ki nam privoščijo vsako slabost - predvsem Hrvatje, Srbi in
                  tudi ostali.</p>
               <p>To, kar sem sedaj poslušal - ne vem; meni se zdi, kot da bi gledal kakšen film iz
                  tistega časa nazaj, kot da bi gledal kakšne stare ameriške journale - s to
                  razliko, da gospod Lap, ne vem, če zna angleško; Mac Carti je govoril namreč
                  angleško.</p>
               <p>Ne vem, kam bomo prišli s takimi zadevami. Jaz mislim, da je gospod Ude velik
                  pravni strokovnjak. Jaz se v tiste njegove zadeve ne bom spuščal. Konec koncev sem
                  tudi jaz tri leta in pol prestal v zaporu zaradi mišljenja in razmišljanja, ki sem
                  ga leta 1969 in 1970 povedal v vojski, da mora biti samostojna SLovenija in da
                  mora biti ločena od Jugoslavije. Pa kaj? Mi moramo graditi Slovenijo. Mi moramo
                  narediti kaj novega in ne da se bomo tukaj šli pranje umazanega perila, ki je že
                  sedaj 10 krat, 20 krat ali večkrat oprano.</p>
               <p>Mislim, da moramo gledati na strokovnost in kolikor jaz poznam, oziroma kolikor
                  vem o gospodu Udetu, je izreden strokovnjak. In mislim, da je popolnoma primeren
                  za svoje mesto, na katero ga misli Državni zbor postaviti. In jaz - tako kot
                  Slovenska nacionalna stranka bomo glasovali za.</p>
            </sp>
            <sp xml:id="SDZ1-Redna-08-1993-05-25.sp7">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Zmago Jelinčič. Besedo ima gospod Šešerko.</p>
            </sp>
            <sp xml:id="SDZ1-Redna-08-1993-05-25.sp8">
               <speaker>DR. LEO ŠEŠERKO:</speaker>
               <p>Spoštovani gospod predsednik, spoštovani zbor, spoštovani gostje.</p>
               <p>Hude besede kolege Lapa so res tako nekako spominjale na neke minule stare čase in
                  se mi zato zdi, da bi - ko se tu pogovarjamo o strokovnostih in sposobnostih -
                  bilo prav, da gremo nekoliko bliže k temu.</p>
               <p>Torej, kar zadeva druga dva kandidata, smo mi izrecno povedali, da cenimo visoke
                  kvalitete, ki jih imata in da bomo glasovali zanju. Pri gospodu Udetu smo imeli
                  Zeleni - Ekološko socialna stranka pomisleke zaradi njegove izrecne naklonjenosti
                  nadaljnjemu delovanju Jedrske elektrarne Krško.</p>
               <p>Medtem je gospod Ude poslal vodjem poslanskih klubov tekst, v katerem je bolj
                  pobliže pojasnil svoje gledanje na Jedrsko elektrarno Krško. To je res zelo
                  problematična in kompleksna zadeva, pri kateri je zlasti značilno to, da pogodbe,
                  ki so bile z Republiko Hrvaško sklenjene, so tako površne in nepopolne, da je
                  Slovenija tukaj žrtev stalnega izsiljevanja, in bi jaz rekel tudi enega neugleda.
                  Ker, recimo, v tej pogodbi jedrski odpadki sploh nikjer niso omenjeni; da
                  obstojijo kakšne obveznosti za obe strani glede tega, to sploh ni omenjeno. Čeprav
                  bo to takoj, ko bo prišlo, čez 20, 10, 5 ali pa 40 let do zaprtja, bo to ostal
                  problem za cele naslednje generacije, ki se bodo spraševale, kakšna pa je bila
                  sedanja, da je tako neodgovorno in nepremišljeno to stvar uredila.</p>
               <p>No, gospod Ude je v tistem svojem pismu priznal Republiki Sloveniji suverenost nad
                  Jedrsko elektrarno Krško, kar je prav in kar je nujno. Žal pa ni odgovoril na neko
                  vprašanje, ki je s tem v zvezi bistveno. Ali v primeru referenduma o Jedrski
                  elektrarni Krško, ali je Slovenija v takem primeru, da izglasuje zaprtje te
                  jedrske elektrarne, ali je po svojem lastnem mišljenju dolžna plačati kakšno
                  odškodnino Republiki Hrvaški. To je tista točka, o kateri se kopja lomijo in ki
                  je, po našem prepričanju, v pogodbah, kakor koli so pomanjkljive, vendar
                  zadovoljivo rešeno.</p>
               <p>Posebej v eni od pogodb <stage xml:id="SDZ1-Redna-08-1993-05-25.stage8">(tu gre za več pogodb)</stage>, v eni od pogodb
                  izrecno piše, da v primeru višje odločitve, ni lastninske odgovornosti tiste
                  strani, ki bi odstopila od te pogodbe.</p>
               <p>Glede na to, da je gospod Ude v svojem pismu poskušal razložiti te glavne točke in
                  se je, žal, pač izognil samo tej ključni, in glede na to, da smo mi sicer vedno
                  Zeleni-Ekološka socialna stranka gledali zelo pozitivno na strokovne kvalitete
                  gospoda Udeta in jih nismo postavljali pod vprašaj - razen v tej točki, ki pa
                  očitno ni povezana s strokovnostjo, pravno strokovnostjo, ampak je bolj povezana z
                  nekim konceptom sveta in tudi z nekim načinom gledanja na kulturo, na industrijo -
                  smo se odločili, da glede na pismo, ki ga je gospod Ude poslal, tudi mi glasujemo
                  za njegovo izvolitev. Hvala lepa.</p>
            </sp>
            <sp xml:id="SDZ1-Redna-08-1993-05-25.sp9">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Šešerko. Želi še kdo besedo? Gospod dr. Toplak.</p>
            </sp>
            <sp xml:id="SDZ1-Redna-08-1993-05-25.sp10">
               <speaker>DR. LUDVIK TOPLAK:</speaker>
               <p>Spoštovani gospod predsednik, kolegice in kolegi! Govorimo o kandidatu dr. Udetu.
                  Jaz ne razumem toliko pomislekov, predvsem osebno, ker ga desetletja poznam; ne
                  razumem toliko pomislekov. Moram pa nekaj reči. Pred približno 25 leti, ko so se
                  ustanavljala neka kmečka društva za vzajemno pomoč - to je bilo še daleč,
                  desetletja pred Kmečko zvezo - ko v Sloveniji nismo našli pravnika, kateremu bi se
                  lahko zaupali, ki bi bil voljan iskreno, strokovno pomagati. Vem, da so naši
                  ljudje našli pot do nekega tajnika Vrhovnega sodišča, takrat Lojzeta Udeta, ki je
                  bil pripravljen in voljan pomagati strokovno, kot to ni bil voljan nobeden.
                  Kasneje ga tudi osebno poznam kot vrhunskega pravnika, spoštovanja vrednega in ne
                  vem če odtehtajo vsi ti in toliki pomisleki, ki jih slišim prav na njegov račun.
                  Osebno še lahko rečem: kandidaturo bom podprl. Hvala.</p>
            </sp>
            <sp xml:id="SDZ1-Redna-08-1993-05-25.sp11">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem
                  razpravo. Ali želi kdo od predlaganih kandidatov odgovoriti na vprašanje? Prosim,
                  dr. Lojze Ude.</p>
            </sp>
            <sp xml:id="SDZ1-Redna-08-1993-05-25.sp12">
               <speaker>DR. LOJZE UDE:</speaker>
               <p>Pojasnil bi rad samo en očitek -sodelovanje pri družbenem dogovoru o kadrovski
                  politiki. Takrat je družbeni dogovor podpisal izvršni svet <stage xml:id="SDZ1-Redna-08-1993-05-25.stage9">(ne
                     skupščina)</stage>, v kateri sem bil predsednik zakonodajno-pravne komisije.
                  Sam sem pa za Svet za varstvo človekovih pravic - mislim da je bilo decembra 1989
                  leta, dokumentacija je v skupščini na razpolago - napisal strokovno mnenje, v
                  katerem sem ostro kritiziral tedanje kriterije za izvolitev za kadrovsko politiko
                     <stage xml:id="SDZ1-Redna-08-1993-05-25.stage10">(vse je dokumentirano)</stage>, tako da na tem področju ne občutim
                  nobene odgovornosti in krivde. Tudi v zakonodaji smo po letu 1980 izločali
                  kriterij moralno-političnih kvalifikacij; tudi zaradi mednarodnih konvencij. Samo
                  toliko v pojasnilo. Hvala.</p>
            </sp>
            <sp xml:id="SDZ1-Redna-08-1993-05-25.sp13">
               <speaker>PREDSEDNIK MAG. HERMAN RIGELNIK:</speaker>
               <p>Hvala dr. Lojzetu Udetu. Želi še kdo besedo? <stage xml:id="SDZ1-Redna-08-1993-05-25.stage11">(Ne želi.)</stage></p>
               <p>Prehajamo na glasovanje. Predlagam, da volitve ustavnih sodnikov opravimo tajno.
                  Ugotovimo sklepčnost. <stage xml:id="SDZ1-Redna-08-1993-05-25.stage12">(71 prisotnih.)</stage></p>
               <p>Kdo je za tak predlog? <stage xml:id="SDZ1-Redna-08-1993-05-25.stage13">(72 poslancev.)</stage> Je kdo proti? <stage xml:id="SDZ1-Redna-08-1993-05-25.stage14">(1
                     poslanec.)</stage></p>
               <p>Ugotavljam, da je glasovanje končano in da je zbor predlog, da se glasovanje
                  opravi tajno, sprejel. Glasovali bomo tajno, v skladu s 353. členom Poslovnika
                  Skupščine Republike Slovenije, v zvezi z drugim odstavkom 1. člena začasnega
                  poslovnika Državnega zbora. Na glasovnici so navedena imena kandidatov po vrstnem
                  redu, kot jih je predlagal predsednik republike. Glasuje se o vseh treh kandidatih
                  tako, da se obkroži številka pred imenom kandidata; ponavljam: tako, da se obkroži
                  številka pred imenom kandidata.</p>
               <p>Predlagam, da v volilno komisijo izvolimo naslednje člane: LDS - mag. Jože
                  Protner; Združena lista - dr. Lev Kreft; SKD - Stane Frim; SLS - Janez Podobnik in
                  sam. Na glasovanje dajem tako sestavo volilne komisije. Ugotovimo sklepčnost!
                     <stage xml:id="SDZ1-Redna-08-1993-05-25.stage15">(74 prisotnih.)</stage></p>
               <p>Kdo je za tako sestavo volilne komisije? <stage xml:id="SDZ1-Redna-08-1993-05-25.stage16">(74 poslancev.)</stage> Je kdo
                  proti? <stage xml:id="SDZ1-Redna-08-1993-05-25.stage17">(Nihče.)</stage></p>
               <p>Ugotavljam, da je glasovanje končano in da je predlog za tako sestavo volilne
                  komisije sprejet.</p>
               <p>Pri volitvah mi bo pomagala sekretarka Državnega zbora, gospa Jožica Velišček.</p>
               <p>Glasovanje bo v avli pred veliko dvorano, in sicer čez 10 minut, s tem, da bi
                  volitve trajale okrog 20 minut in potem 30 minut za preštevanje glasov. Tako, da
                  nadaljujemo s sejo ob 11.30 uri.</p>
            </sp>
            <stage type="time">(Seja je bila prekinjena ob 10.24 uri in se je nadaljevala ob 11.29
               uri.)</stage>
            <sp xml:id="SDZ1-Redna-08-1993-05-25.sp14">
               <speaker>PREDSEDNIK MAG. HERMAN RIGELNIK:</speaker>
               <p>Predlagam, da nadaljujemo s sejo. Dovolite mi, da preberem poročilo komisije za
                  izvedbo glasovanja o izvolitvi sodnikov Ustavnega sodišča Republike Slovenije.</p>
               <p>"Poročilo o izidu glasovanja o izvolitvi sodnikov Ustavnega sodišča Republike
                  Slovenije. Glasovanje je potekalo 25. maja 1993 v prostorih Državnega zbora
                  Republike Slovenije. Glasovanja se je udeležilo 78 poslancev. Oddanih je bilo 78
                  glasovnic; neveljavnih je bilo 5.</p>
               <p>Za kandidata Franca Testena je glasovalo 73 poslancev.</p>
               <p>Za kandidata dr. Lojzeta Udeta je glasovalo 43 poslancev.</p>
               <p>Za kandidata dr. Boštjana M. Zupančiča je glasovalo 42 poslancev.</p>
               <p>Komisija ugotavlja, da so bili vsi trije predlagani kandidati izvoljeni za sodnike
                  Ustavnega sodišča Republike Slovenije."</p>
               <p>Izvoljenim sodnikom Ustavnega sodišča Republike Slovenije čestitam in jim želim
                  uspešno delo. <stage xml:id="SDZ1-Redna-08-1993-05-25.stage19">(Aplavz.)</stage></p>
               <p>Prosim, gospod Oman.</p>
            </sp>
            <sp xml:id="SDZ1-Redna-08-1993-05-25.sp15">
               <speaker>IVAN OMAN:</speaker>
               <p>Gospod predsednik, gospode in gospodje! Kolikor vem, niti z ustavo niti z zakonom
                  ni odločeno o prisegi sodnikov Ustavnega sodišča, menim pa, da - ker naša ustava
                  uzakonja parlamentarni sistem - naj bi tudi sodniki Ustavnega sodišča, tako kot
                  vlada, prisegli pred Državnim zborom. Zato predlagam, da zbor sprejme sklep: po
                  izvolitvi ustavni sodniki prisežejo pred Državnim zborom.</p>
            </sp>
            <sp xml:id="SDZ1-Redna-08-1993-05-25.sp16">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Oman. Gre za proceduralno vprašanje, ni razprave. Dejansko to,
                  kar je povedal gospod Oman, drži. O zaprisegi ustavnih sodnikov Ustava Republike
                  Slovenije, zakon oz. poslovnik ne določajo ničesar, tako da je na tem področju, do
                  sprejetja zakona o ustavnem sodišču, pravna praznina. Glede na predlog gospoda
                  Omana, predlagam zboru v sprejem naslednji sklep: "Do sprejetja zakona o ustavnem
                  sodišču prisežejo ustavni sodniki pred Državnim zborom Republike Slovenije tako,
                  da dajo naslednjo prisego: Prisegam, da bom spoštoval ustavni red in da bom ravnal
                  po svoji vesti in z vsemi svojimi močmi deloval za blaginjo Slovenije".</p>
               <p>Ugotavljam, da so zastopane vse poslanske skupne. Želi o predlogu sklepa kdo
                  razpravljati? Ker ne želi nihče razpravljati, zaključujem razpravo in dajem
                  predlog sklepa na glasovanje.</p>
               <p>Ugotovimo sklepčnost! <stage xml:id="SDZ1-Redna-08-1993-05-25.stage20">(71 prisotnih.)</stage></p>
               <p>Kdo je za predlagani sklep? <stage xml:id="SDZ1-Redna-08-1993-05-25.stage21">(57 poslancev.)</stage> Je kdo proti? <stage xml:id="SDZ1-Redna-08-1993-05-25.stage22">(2
                     poslanca.)</stage></p>
               <p>Ugotavljam, da je glasovanje končano in ugotavljam, da je Državni zbor predlog
                  sklepa sprejel.</p>
               <p>Novo izvoljeni ustavni sodniki bodo prisegli pred Državnim zborom Republike
                  Slovenije danes ob 16. uri. Hvala lepa.</p>
               <p>Prehajamo na <title xml:id="SDZ1-Redna-08-1993-05-25.title3">14. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI SPORAZUMA MED REPUBLIKO SLOVENIJO IN EVROPSKO BANKO ZA OBNOVO IN
                     RAZVOJ</title>
                  <stage xml:id="SDZ1-Redna-08-1993-05-25.stage23">(projekt dravskih elektrarn)</stage>.</p>
               <p>Predlog zakona je v obravnavo predložila Vlada Republike Slovenije in ste ga
                  sprejeli s sklicem. Želi predstavnik Vlade besedo? <stage xml:id="SDZ1-Redna-08-1993-05-25.stage24">(Ne želi.)</stage></p>
               <p>Predlog zakona sta obravnavala Odbor za mednarodne odnose in Odbor za finance in
                  kreditno-monetarno politiko. Ali želi besedo poročevalec odbora? <stage xml:id="SDZ1-Redna-08-1993-05-25.stage25">(Ne
                     želi.)</stage></p>
               <p>Ugotavljam, da so zastopane vse poslanske skupine. - Pričenjam razpravo. Kdo želi
                  besedo?</p>
               <p>Ker ne želi nihče razpravljati, zaključujem razpravo in prehajamo na glasovanje.
                  Na glasovanje dajem predlog zakona o ratifikaciji sporazuma med Republiko
                  Slovenijo in Evropsko banko za obnovo in razvoj. Ugotovimo sklepčnost! <stage xml:id="SDZ1-Redna-08-1993-05-25.stage26">(72
                     prisotnih.)</stage></p>
               <p>Kdo je za predlog zakona? <stage xml:id="SDZ1-Redna-08-1993-05-25.stage27">(61 poslancev.)</stage> Je kdo proti?
                     <stage xml:id="SDZ1-Redna-08-1993-05-25.stage28">(Nihče.)</stage></p>
               <p>Ugotavljam, da je glasovanje končano in da je zbor predlog zakona sprejel.</p>
               <p>Prehajamo na <title xml:id="SDZ1-Redna-08-1993-05-25.title4">15. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI SPORAZUMA MED VLADO REPUBLIKE SLOVENIJE IN VLADO ČEŠKE REPUBLIKE O
                     UKINITVI VIZUMOV</title>.</p>
               <p>Predlog zakona je v obravnavo predložila Vlada Republike Slovenije in ste ga
                  prejeli s sklicem seje. Želi predstavnik Vlade besedo? <stage xml:id="SDZ1-Redna-08-1993-05-25.stage29">(Ne
                  želi.)</stage></p>
               <p>Predlog zakona je obravnaval tudi Odbor za mednarodne odnose. Ali želi poročevalec
                  odbora besedo? <stage xml:id="SDZ1-Redna-08-1993-05-25.stage30">(Ne želi.)</stage></p>
               <p>Ugotavljam, da so zastopane vse poslanske skupine. - Pričenjam razpravo. Kdo želi
                  besedo?</p>
               <p>Ker ne želi nihče razpravljati, zaključujem razpravo in prehajamo na glasovanje.
                  Ugotovimo sklepčnost! <stage xml:id="SDZ1-Redna-08-1993-05-25.stage31">(72 prisotnih.)</stage></p>
               <p>Kdo je za predlog zakona? <stage xml:id="SDZ1-Redna-08-1993-05-25.stage32">(70 poslancev.)</stage> Je kdo proti?
                     <stage xml:id="SDZ1-Redna-08-1993-05-25.stage33">(Nihče.)</stage></p>
               <p>Ugotavljam, da je glasovanje končano in da je zbor predlog zakona sprejel.</p>
               <p>Prehajamo na <title xml:id="SDZ1-Redna-08-1993-05-25.title5">16. TOČKO DNEVNEGA REDA - OBRAVNAVA PREDLOGA ZAKONA O
                     RATIFIKACIJI SPORAZUMA MED VLADO REPUBLIKE SLOVENIJE IN ZVEZNO VLADO REPUBLIKE
                     AVSTRIJE O UKINITVI VIZUMOV</title>.</p>
               <p>Predlog zakona je v obravnavo predložila Vlada Republike Slovenije in ste ga
                  prejeli na klop. Želi predstavnik Vlade besedo? <stage xml:id="SDZ1-Redna-08-1993-05-25.stage34">(Ne želi.)</stage></p>
               <p>Predlog zakona je obravnaval Odbor za mednarodne odnose. Želi poročevalec odbora
                  besedo? <stage xml:id="SDZ1-Redna-08-1993-05-25.stage35">(Ne želi.)</stage></p>
               <p>Ugotavljam, da so zastopane vse poslanske skupine. - Pričenjam razpravo. Kdo želi
                  besedo?</p>
               <p>Ker ne želi nihče razpravljati, zaključujem razpravo in prehajamo na glasovanje.
                  Ugotovimo sklepčnost! <stage xml:id="SDZ1-Redna-08-1993-05-25.stage36">(71 prisotnih.)</stage></p>
               <p>Kdo je za predlog zakona? <stage xml:id="SDZ1-Redna-08-1993-05-25.stage37">(73 poslancev.)</stage> Je kdo proti?
                     <stage xml:id="SDZ1-Redna-08-1993-05-25.stage38">(Nihče.)</stage></p>
               <p>Ugotavljam, da je glasovanje končano in da je zbor predlog zakona sprejel.</p>
               <p>Prehajamo na <title xml:id="SDZ1-Redna-08-1993-05-25.title6">17. TOČKO DNEVNEGA REDA - UGOTAVLJANJE POTEKA MEJE MED
                     REPUBLIKO SLOVENIJO IN REPUBLIKO HRVAŠKO - pod "STROGO ZAUPNO"</title>.</p>
               <p>Gradivo je predložila Vlada Republike Slovenije. Gradivo nosi oznako "Strogo
                  zaupno".</p>
               <p>Zboru predlagam, da sklene, da se ta točka obravnava brez navzočnosti javnosti in
                  ob prisotnosti predstavnikov sredstev javnega obveščanja - s tem, da bodo lahko
                  dali za javnost obvestila, za katera se bo tako odločil zbor po končani razpravi o
                  tej točki.</p>
               <p>Ugotavljam, da so zastopane vse poslanske skupine in pričenjam razpravo.</p>
               <p>Ali želi predstavnik Vlade besedo? Prosim, gospod minister. Gre pa samo za ta
                  sklep, gospod minister; samo za ta sklep gre.</p>
               <p>Prosim, gospod Lap.</p>
            </sp>
            <sp xml:id="SDZ1-Redna-08-1993-05-25.sp17">
               <speaker>SAŠO LAP:</speaker>
               <p>Spoštovani! Ob tako pomembni točki dnevnega reda kot je meja med Slovenijo in
                  Hrvaško - verjetno mi bo pozneje razloženo, zakaj bi seja morala biti zaprta - mi
                  v Samostojni poslanski skupini predlagamo in vztrajamo, da je seja odprta In bi
                  prosil za obrazložitev oz. dodatno pojasnilo. Da je gradivo "strogo zaupno" smo
                  slišali, vendar mi ta razlaga ne zadostuje in bi prosil za bolj podrobno
                  pojasnilo.</p>
            </sp>
            <sp xml:id="SDZ1-Redna-08-1993-05-25.sp18">
               <speaker>PREDSEDNIK MAG. HERMAN RIGELNIK:</speaker>
               <p>Gospod Jelinčič, prosim.</p>
            </sp>
            <sp xml:id="SDZ1-Redna-08-1993-05-25.sp19">
               <speaker>ZMAGO JELINČIČ:</speaker>
               <p>Hvala lepa. Meni in poslancem Slovenske nacionalne stranke pojasnilo ni potrebno;
                  Mi zahtevamo, da je seja, na kateri se bodo obravnavale meje Republike Slovenije z
                  Republiko Hrvaško, odprta. To je preveč žgoča tema in zadeva, ki se preveč dotika
                  slovenskega naroda in njegovih zgodovinskih izgub ozemlja od nastanka oz. od vseh
                  začetkov naše zgodovine do danes. Izgleda, da je Vladi do tega, da sklene nekakšne
                  pritlehne in skrivne sporazume o prodaji oz. odstopu slovenskega ozemlja sosednji
                  Hrvaški na škodo slovenskega naroda.</p>
               <p>Zaradi tega Slovenska nacionalna stranka  zahteva odprto sejo. Mi nimamo karkoli
                  skrivati pred slovenskim narodom. Govorili bomo o osnovnih usmeritvah; pogajalske
                  poteze se tako ali tako dogajajo drugje. In ravno na pogajalskih potezah se je za
                  sedaj Vlada in Ministrstvo za zunanje zadeve pokazalo kot izredno nesposobno in je
                  pripeljalo do tega stanja, da se moramo Slovenci spraševati celo to, ali bomo
                  obdržali Piranski zaliv v teh mejah, ki smo jih imeli v bivši Socialistični
                  federativni Republiki Jugoslaviji ali bomo še tam kaj izgubili. Obenem je vsem
                  jasno, kje so meje Republike Slovenije. In tudi s tega mesta se sprašujem, kaj
                  počne vladna komisija za meje, ki zastopa hrvaška stališča in Hrvatom tuli v
                  njihov rog s tem, da absolutno noče upoštevati mnenja nekaterih članov komisije,
                  od katerih je prav gotovo edini, oziroma eden redkih z državotvornimi idejami,
                  tako na pravnem kot na zgodovinskem stališču, to je gospod Beizinger. Čudim se in
                  sprašujem se, kako lahko predsednik te komisije, to je gospod Bohte, tako
                  eklatantno in zviška zastopa Hrvaška mnenja in tukaj sprašujem o njegovi
                  kompetentnosti kot vodje komisije.</p>
               <p>Prav tako s te govornice sprašujem tudi o kompetentnosti vseh članov oziroma
                  komisije v taki sestavi. Slovenski parlament ni dobil od Ministrstva za notranje
                  zadeve niti spiska članov te komisije; nismo dobili niti enega poročila o delu te
                  komisije, razen zadnjič neke prirejene tajne zemljevide, pri katerih smo izvedeli,
                  da tistega najbolj pomembnega za slovenski narod, ki dokazuje in upošteva možnost
                  meje na reki Mirni, sploh ni bilo zraven. Vsa poročila te komisije in delo te
                  komisije gre mimo parlamenta. Dogovarjajo se, izgleda, na Trški gori gospod
                  Peterle in HDZ dosti bolj eksaktno o slovenskih mejah kot gospod Peterle kot
                  zunanji minister. Vse to pogovarjanje med našim zunanjim ministrstvom in
                  Ministrstvom Republike Hrvaške - vsaj z naše strani - me spominja na povabilo na
                  ples, ne pa na kakšno resno, meddržavno zadevo, pri kateri bi bilo treba zastopati
                  mnenja Republike Slovenije.</p>
               <p>Zato za začetek, še enkrat: mi zahtevamo, da bo seja odprta za javnost. Slovenska
                  nacionalna stranka noče nositi na križu madež prodajanja slovenske zemlje, ki jo
                  nekateri hočejo na vsak način pokloniti Hrvatom. Hvala lepa.</p>
            </sp>
            <sp xml:id="SDZ1-Redna-08-1993-05-25.sp20">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Jelinčič. Besedo ima gospod Rupel.</p>
            </sp>
            <sp xml:id="SDZ1-Redna-08-1993-05-25.sp21">
               <speaker>DR. DIMITRIJ RUPEL:</speaker>
               <p>Spoštovani predsednik, gospe poslanke, gospodje poslanci!</p>
               <p>Če prav razumem, je ta hip govor o tem, ali naj bo ta seja javna ali zaprta za
                  javnost. Jaz bi se seveda zavzel v imenu skupine Demokratov za to, da bi bila
                  odprta. Zakaj? V javnosti se zaradi zaprtosti cele vrste sej ustvarja napačen vtis
                  o problematiki in o dejanskem stanju stvari med Slovenijo in Hrvaško. Ali če
                  drugače rečem: zaradi zaprtosti posameznih sestankov, se stopnjuje pogrezanje naše
                  politike.</p>
               <p>Jaz mislim, da parlament, po svoji funkciji in v skladu s svojim poslanstvom,
                  razpravlja o strateških vprašanjih, ne pa o pogajalski taktiki. Tako da s tem, ko
                  določamo oziroma razpravljamo o strategiji, na noben način ne izdajamo nikomur
                  kakšnih posebnih skrivnosti v zvezi s pogajalsko taktiko. Zaradi tega mislim, da
                  bi lahko mirno razpravljali, da bi se vedelo, kaj parlament misli, o strategiji
                  naših odnosov in o stanju odnosov med Slovenijo in Hrvaško.</p>
               <p>Mislim, da bi parlament lahko mirno razpravljal o tem pred javnostjo in celo
                  mislim, da bi to na nek način dalo kredibilnost parlamentu, ki se - ta
                  kredibilnost namreč - na nek način zmanjšuje ravno zaradi zaprtosti teh sestankov.
                  Tako da predlagam, da je ta seja odprta. Hvala lepa.</p>
            </sp>
            <sp xml:id="SDZ1-Redna-08-1993-05-25.sp22">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Prosim, gospod Zagožen.</p>
            </sp>
            <sp xml:id="SDZ1-Redna-08-1993-05-25.sp23">
               <speaker>DR. FRANC ZAGOŽEN:</speaker>
               <p>Spoštovani! Poslanci Slovenske ljudske stranke prav tako podpiramo predlog, da bi
                  bila seja odprta. Sprašujemo se, zakaj bi naj bila ta pogajanja sploh tajna in
                  zakaj je sploh na gradivu oznaka strogo zaupno? Meje bodo navsezadnje morale biti
                  javne in ne skrite in mislim, da je prav, da je tudi v parlamentu razprava o
                  pogajanjih glede meja - tam kjer še niso določene - lahko javna. Zato podpiramo ta
                  predlog.</p>
            </sp>
            <sp xml:id="SDZ1-Redna-08-1993-05-25.sp24">
               <speaker>PREDSEDNIK MAG. HERMAN RIGELNIK:</speaker>
               <p>Želi še kdo? Prosim, gospod Polajnar.</p>
            </sp>
            <sp xml:id="SDZ1-Redna-08-1993-05-25.sp25">
               <speaker>IGNAC POLAJNAR:</speaker>
               <p>Hvala lepa. Najprej me zanima status gradiva, ki smo ga dobili in na katerem
                  vendarle nekaj piše. Ker vem, da je v slovenskem prostoru v zadnjem času zelo
                  aktualno ali že kar moderno prehitevati dogodke, jaz ne bi želel, da bi to delali
                  tudi tu, v tem Državnem zboru, ki ga imam za resno institucijo, ki ji mora,
                  navsezadnje, slovenski narod ali državljani Slovenije zaupati, ker so ga izvolili.
                  In ker sem tudi prepričan, da tisti, ki so najbolj odgovorni za to, kako se bomo
                  pogajali z Republiko Hrvaško glede meje, vedo kaj delajo, pričakujem, da tudi mi,
                  tu v Državnem zboru, približno vemo kaj delamo, ko se pogovarjamo o tem vprašanju.
                  Če bo sklep Državnega zbora, da se pogovarjamo pred javnostjo, se bomo seveda
                  pogovarjali pred javnostjo. Nisem pa prepričan, da se bomo pogovarjali na način,
                  ki bo v prid ne le odnosom z Republiko Hrvaško, ampak tudi v prid legitimnosti
                  tega Državnega zbora.</p>
               <p>Zato je moje vprašanje najprej namenjeno statusu tega gradiva. Ima oznako in če
                  jaz prav berem in prav razumevam stvari, bi zaključil, da je najprej potrebno
                  razčistiti, ali lahko sploh javno obravnavamo gradivo, ki ima oznako. Potem se pa
                  lahko pogovarjamo naprej. Hvala lepa.</p>
            </sp>
            <sp xml:id="SDZ1-Redna-08-1993-05-25.sp26">
               <speaker>PREDSEDNIK MAG. HERMAN RIGELNIK:</speaker>
               <p>Gospod Jelinčič - in nato gospod Kopše, gospod Podobnik.</p>
            </sp>
            <sp xml:id="SDZ1-Redna-08-1993-05-25.sp27">
               <speaker>ZMAGO JELINČIČ:</speaker>
               <p>Hvala. Glede tajnosti tega gradiva moram povedati, da je nekdo dal vse to gradivo,
                  ki naj bi bilo tako tajno, medijem in je bilo v petek, 21. maja, objavljeno
                  pravzaprav tajno gradivo na prvi strani in tajno gradivo na notranji strani
                  določenih medijev. Mislim, da še vedno vztrajati na tem gradivu, ki še zdaleč ni
                  več tajno in ki že takrat, ko smo mi dobili gradivo kot tajno, ni bilo več tajno,
                  ker so ga Hrvatje že imeli, je nesmisel. Hvala.</p>
            </sp>
            <sp xml:id="SDZ1-Redna-08-1993-05-25.sp28">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Polajnar, replika.</p>
            </sp>
            <sp xml:id="SDZ1-Redna-08-1993-05-25.sp29">
               <speaker>IGNAC POLAJNAR:</speaker>
               <p>Očitno prihajamo počasi tudi do ključnega vprašanja. Se pravi, da nisem kar na
                  pamet govoril o legitimnosti tega parlamenta. Mislim, da v slovenski urejeni
                  družbi, ali v tej državi približno sedaj tudi vemo, kdo to tajno gradivo ima,
                  koliko ljudi to tajno gradivo ima in, navsezadnje, kje se to gradivo hrani. In
                  tudi mene zanima, na kakšen način lahko stvari, ki imajo oznako tajnosti,
                  prihajajo v javnost; zanimajo pa me seveda tudi posledice. Ker, navsezadnje, da
                  lahko kdorkoli kakor koli ravna s takim gradivom, to je potem že stvar spet
                  posameznika, ki je pač posredoval to tajno gradivo.</p>
               <p>Zaradi tega pa sedaj dodatno tudi sprašujem, kdaj se bomo tu v Državnem zboru
                  dogovorili, kako bomo sploh ravnali z gradivom, ki ima neke oznake. In če bomo
                  naprej delali tako, kot delamo sedaj, potem - verjemite mi - legitimnosti tega
                  parlamenta ne povečujemo, ampak jo hudo, hudo znižujemo. To pa spet <stage xml:id="SDZ1-Redna-08-1993-05-25.stage39">(o
                     čemer že ves čas govorim)</stage> ne prispeva k temu, da bi lahko ta parlament
                  odgovorno pred slovensko javnostjo razpravljal o stvareh, ki so pa ta hip zelo
                  pomembne. In če bi najprej sploh razčistili ta temeljna vprašanja, potem bi veliko
                  bolj neobremenjeno govorili o vsebinskih vprašanjih, o odnosih s Hrvaško. Hvala
                  lepa.</p>
            </sp>
            <sp xml:id="SDZ1-Redna-08-1993-05-25.sp30">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Polajnar. Besedo ima gospod Kopše.</p>
            </sp>
            <sp xml:id="SDZ1-Redna-08-1993-05-25.sp31">
               <speaker>JOŽEF KOPŠE:</speaker>
               <p>Spoštovani! Imam predvsem repliko na prvi del izvajanja gospoda Polajnarja, ki je
                  rekel v svojem govoru, da hočemo prehitevati. Na žalost, slovenska vladna komisija
                     <stage xml:id="SDZ1-Redna-08-1993-05-25.stage40">(in vsi ostali - hvala Bogu - Neslovenci)</stage> zaostaja za
                  problematiko tega področja, in to zaostajanje nam je do sedaj povzročilo toliko
                  škode, da na nekaterih področjih - kot je snežniško, kot je v obmorskem, piranskem
                  delu - nastaja neprecenljiva materialna škoda in moralna škoda slovenskemu narodu.
                  To še zdaleč ni prehitevanje, ampak je zaostajanje, in za to je odgovorna Vlada in
                  predvsem njen zunanji minister. Dejstvo je, kar je že Jelinčič omenil, katera
                  stranka se dogovarja z vodilno stranko na Hrvaškem in ti dogovori nas lahko tudi
                  zanimajo, če se tičejo slovenske meje.</p>
               <p>Drugi del izvajanja gospoda Polajnarja o oddajanju tajnih gradiv. Naša stranka -
                  kajti gre tudi za druge stvari in ne samo za mejo - je stalno predlagala, da
                  Državni zbor, njegove komisije ali njihovi člani, damo prijavo javnemu tožilcu
                  proti neznanemu storilcu, ki objavlja te stvari v medijih. Vendar na vseh teh
                  komisijah in zborih nikoli nismo dobili podpore stranke, ki jo zastopa gospod
                  Polajnar. Hvala lepa.</p>
            </sp>
            <sp xml:id="SDZ1-Redna-08-1993-05-25.sp32">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospod Podobnik in potem gospod Tancig.</p>
            </sp>
            <sp xml:id="SDZ1-Redna-08-1993-05-25.sp33">
               <speaker>MARJAN PODOBNIK:</speaker>
               <p>Spoštovani! Menim, da je bilo podano več kot dovolj argumentov za to, da je seja
                  tudi ob tej točki javna. Predlagam pa, da glede na to, da se je Vlada odločila, da
                  da oznako "strogo zaupno", menim, da je tudi poslovniško pravilno, da se predlaga
                  Vladi, da umakne to oznako "strogo zaupno" in da v tem smislu potem tudi lahko
                  normalno zbor obravnava tudi to gradivo na javni seji.</p>
               <p>Opozarjam tudi na to, da je predlog, ki izhaja iz starega poslovnika, po katerem
                  je možna zaprta seja s prisotnostjo medijev in tako naprej, zelo delikaten način.
                  Namreč, mi omogočamo prisotnost javnosti, onemogočamo pa, da se lahko dejansko
                  obnašajo kot javnost.</p>
               <p>Mislim, da je prav, da omogočimo odprto sejo - z argumenti, ki so bili že
                  podani.</p>
            </sp>
            <sp xml:id="SDZ1-Redna-08-1993-05-25.sp34">
               <speaker>PREDSEDNIK MAG. HERMAN RIGELNIK:</speaker>
               <p>Besedo ima gospod Tancig.</p>
            </sp>
            <sp xml:id="SDZ1-Redna-08-1993-05-25.sp35">
               <speaker>DR. PETER TANCIG:</speaker>
               <p>Jaz v imenu svojega poslanskega kluba in stranke predlagam, da je obravnava javna.
                  Dejansko ne vidim protislovja med tajnim materialom in med javno obravnavo. Ker
                  dejansko se parlament pogovarja o <stage xml:id="SDZ1-Redna-08-1993-05-25.stage41">(recimo temu)</stage> malce bolj
                  generaliziranih izhodiščih, načelih za ta pogajanja in mi verjetno ne bomo
                  zahajali v tiste detajle, kjer bi mogoče stvar utegnila biti problematična, ko se
                  pogovarjaš o podrobni argumentaciji in o nekem določenem kvadratnem metru, ali na
                  neki kodi.</p>
               <p>Zdaj, da je ta parlament in cela Vlada v bistvu popolnoma luknjičava in da
                  dejansko ni mogoče vzdrževati tajnosti materiala, jaz to vidim kot zelo pozitivno.
                  Mogoče bomo prišli v zgodovino kot posebna družba, ki bo prisiljena poslovati
                  tako, ampak jaz bi rekel, da eventualne slabosti otehtajo prednosti take
                  prozornosti.</p>
               <p>Predlagal bi še nekaj <stage xml:id="SDZ1-Redna-08-1993-05-25.stage42">(gospod predsednik, bi mogoče prosil za
                     sugestijo)</stage>, da se debata razširi, da se obravnavajo ti odnosi s Hrvaško
                  celostno. Dejansko se tukaj ne moremo pogovarjati o tako važnem aspektu kot je
                  meja brez <stage xml:id="SDZ1-Redna-08-1993-05-25.stage43">(če lahko uporabim nekoliko neroden izraz)</stage> vezane
                  trgovine za ostale stvari. Pa jih ne bom našteval, od slovenskega premoženja v
                  Hrvaškem, hrvaškega odnosa do tega premoženja, pa problematike nuklearne
                  elektrarne, od plačevanja elektrike, pa do sprejemanja neskladiščenih odpadkov s
                  Hrvaške strani. Pri takih zadevah je verjetno treba to zadevo gledati celostno in
                  bi prosil, da se formulira in sprejme tak sklep. Hvala lepa.</p>
            </sp>
            <sp xml:id="SDZ1-Redna-08-1993-05-25.sp36">
               <speaker>PREDSEDNIK MAG. HERMAN RIGELNIK:</speaker>
               <p>Gospod Pahor.</p>
            </sp>
            <sp xml:id="SDZ1-Redna-08-1993-05-25.sp37">
               <speaker>BORUT PAHOR:</speaker>
               <p>Hvala predsednik za besedo. Zadnjič sem se na seji matičnega delovnega telesa
                  zavzel za to, da je seja zaprta z razlogom, da poslanske skupine, stranke
                  poskušajo z zelo odkrito besedo najprej vprašati, potem tudi dogovoriti
                  elementarna stališča v zvezi s strateškimi interesi Slovenije na tem področju.</p>
               <p>Moje trdno prepričanje je, da mora parlament na plenarnih sejah delovati vselej
                  javno, in da morajo biti zelo delikatna strateška vprašanja, ki bi privedla do
                  zaprte seje. Zato predlagam, da je seja odprta, če smo se odločili po politični
                  presoji, da je to tema, ki sodi na dnevni red tega zasedanja. Če nekateri
                  dokumenti iz tega parlamenta prihajajo v medije, to vsekakor ni fiasko novinarjev,
                  ampak uspeh žurnalizma, je pa fiasko tega parlamenta in enkrat seveda mora sam pri
                  sebi pomesti.</p>
               <p>Tako da predlagam, da navkljub različnim mnenjem, ali naj bo seja zaprta ali ne,
                  ali naj bodo navzoči novinarji ali ne, in potem ko sem zadnjič  poslušal razpravo
                  na delovnem telesu, mislim, da so argumenti za to, da diskutiramo na odprti seji
                  -</p>
               <p>razen, če Vlada ne vztraja, da ne želi prevzeti odgovornosti za to diskusijo pred
                  parlamentom, če bo seja odprta.</p>
            </sp>
            <sp xml:id="SDZ1-Redna-08-1993-05-25.sp38">
               <speaker>PREDSEDNIK MAG. HERMAN RIGELNIK:</speaker>
               <p>Gospod Žarko Pregelj.</p>
            </sp>
            <sp xml:id="SDZ1-Redna-08-1993-05-25.sp39">
               <speaker>ŽARKO PREGELJ:</speaker>
               <p>Spoštovani! Sem za to, da je seja javna, odprta, tudi iz takih razlogov, kot so
                  jih moji predhodniki navedli; kajti dejansko se bomo danes pogovarjali o
                  strategiji, ne pa o neki taktiki.</p>
               <p>Kot drugo. Tudi dokumenti, kateri so imeli oznako strogo zaupno, niso več strogo
                  zaupni <stage xml:id="SDZ1-Redna-08-1993-05-25.stage44">(tajni nikoli niso bili, kajti tajni dokument je nekaj
                     drugega)</stage>. Poleg tega, razlog več, da ti dokumenti niso upravičeno
                  nosili oznake strogo zaupno, je tudi ta, da Javni tožilec ni ukrepal proti tej
                  objavi, ki je bila v dnevnem časopisu, niti je ni preprečil. Torej, jaz razumem,
                  da je ta dokument neupravičeno nosil to oznako strogo zaupno in naj se tudi Vlada
                  s tem potolaži. Hvala lepa.</p>
            </sp>
            <sp xml:id="SDZ1-Redna-08-1993-05-25.sp40">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Prosim.</p>
            </sp>
            <sp xml:id="SDZ1-Redna-08-1993-05-25.sp41">
               <speaker>PETER TOŠ:</speaker>
               <p>Spoštovani gospod predsednik, gospe in gospodje poslanci! Ne da bi se spuščal
                  pravzaprav na odgovarjanje na posamezna vsebinska vprašanja, ki so bila navržena
                  že ob dosedanji razpravi, ker bo to predmet nadaljnje razprave, dovolite samo, da
                  dam kratek odgovor, zakaj nosi gradivo oznako strogo zaupno.</p>
               <p>Gradivo ne predstavlja prav nič drugega kot to, kako je potekalo dosedanje delo na
                  slovenski strani, pa tudi skupno delo v zvezi z ugotavljanjem poteka državne meje
                  ter razkriva tiste točke ugotovljenih nejasnosti na naši meji z Republiko Hrvaško,
                  ki bodo predmet nadaljnjega pogovarjanja, ki bodo predmet nadaljnjega
                  razjasnjevanja v strokovnih telesih, na skupnih sejah obeh strani in kasneje
                  predmet pogajanj.</p>
               <p>Posebej seveda bi rad podčrtal, da ocene spoštovanega gospoda poslanca, ki so bile
                  uvodoma izrečene glede prodaje slovenske zemlje itd., v tem trenutku sploh nimajo
                  nobene podlage; saj sploh še nismo začeli s pogajanji o konkretnem poteku državne
                  meje. To je šele faza, ki bo sledila strokovni fazi ugotavljanja poteka meje po
                  tako imenovanih katastrskih občinah in to je faza, ki je stekla do polovica poti,
                  kot bo pojasnjeno v kasnejši obravnavali.</p>
               <p>V zvezi s potrebo po zaprti obravnavi te točke dnevnega reda naj ponovim stališče
                  Slovenske Vlade, ki je v obravnavi tega gradiva ugotovila potrebo, da gradivo nosi
                  to oznako v skladu s pravilnikom o zaupnosti gradiv, ki ga ima Vlada Republike
                  Slovenije in kot tako je gradivo posredovala slovenskemu parlamentu. Ko je gradivo
                  prišlo v slovenski parlament, je res prišlo do objave dela tega gradiva, s
                  posledico, da je Ministrstvo za zunanje zadeve zahtevalo, da se razčisti
                  odgovornost v zvezi z objavo dela poslanega gradiva, ki je nosilo oznako strogo
                  zaupno.</p>
               <p>Toda še bolj kot gradivo samo po svoji vsebini je zaprtost razprave po tej temi
                  potrebna iz razloga, ker Vlada Republike Slovenije od vas na današnji seji danes
                  pričakuje konkretnejše usmeritve v zvezi z nadaljnjim potekom tega dela. To pa je
                  dejansko slovenska strategija na tej točki slovenske zunanje politike, ki ji
                  pravimo določanje, ugotavljanje meje med dvema državama.</p>
               <p>Mnogi med vami vedo, da tudi v vseh drugih pogajalskih razmerjih nobena od
                  pogajalskih strani vnaprej ne razkriva svojih opredelitev in svojih usmeritev,
                  kajti njeno stališče v konkretnem toku pogajanj je s tem avtomatično oslabljeno,
                  vnaprej prebrano, vnaprej znano.</p>
               <p>In prav iz teh razlogov, ker pričakujemo, da bo današnja razprava navrgla takšne
                  vsebinske usmeritve, predlagamo, da seje ne odprete za javnost in da ocenite, ali
                  to lahko, v kolikor se seja odpre za javnost, prispeva, koristno prispeva k
                  slovenski taktiki pri pristopu k urejanju tega vprašanja s sosednjo Hrvaško - ali
                  to lahko škoduje.</p>
               <p>Naša ocena iz dosedanjih tovrstnih razprav, ki so prav tako v nekaterih delovnih
                  telesih skupščine nekdanjega sklica bile kljub zaupnosti gradiva, ki je bilo
                  poslano v obravnavo, odprte za javnost, je pokazala, da je to vedno škodovalo. Se
                  zahvaljujem.</p>
            </sp>
            <sp xml:id="SDZ1-Redna-08-1993-05-25.sp42">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospod Jelinčič.</p>
            </sp>
            <sp xml:id="SDZ1-Redna-08-1993-05-25.sp43">
               <speaker>ZMAGO JELINČIČ:</speaker>
               <p>Hvala lepa. Najprej bi povedal gospod Tošu, da strategija določanja slovenskih
                  meja je javna stvar. Taktika je pa tista, ki jo bo izbralo Ministrstvo za zunanje
                  zadeve, da bo doseglo strateške cilje.</p>
               <p>Gospod Toš je rekel, da se v bistvu na tej meji ni še nič zgodilo in da se še nič
                  ne dogaja. To enostavno ni res. Ali je pa komisija tako zelo nekompetentna, da
                  tudi tega ne ve. Namreč, v Piranskem zalivu se gradijo Hrvaške stavbe na
                  Slovenskem ozemlju; na Tomšičevi parceli, se je posekalo ne vem koliko lesa in se
                  ga je odpeljalo na Hrvaško.</p>
               <p>In še nekaj glede tajnosti. Lahko gremo po vrsti, kako so objavljeni dokumenti,
                  tukaj notri v tem mediju: Prvi dokument, drugi dokument, tretji dokument, četrti
                  dokument, peti dokument, šesti dokument - s tem, da je tudi naslov "8 vrelišč".
                  Točno tako kot v materialu. Jaz mislim, da smiselnost zaprte seje in tajnosti tega
                  gradiva - v tem primeru, ko je to že vse objavljeno - je neumnost in kaže samo na
                  to, da hoče Vlada na vsak način tajno sejo, kjer bi se nekaj štrikalo in nekako
                  dogovarjalo na škodo slovenskega naroda in v škodo slovenskega ozemlja. Hvala.</p>
            </sp>
            <sp xml:id="SDZ1-Redna-08-1993-05-25.sp44">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Polajnar.</p>
            </sp>
            <sp xml:id="SDZ1-Redna-08-1993-05-25.sp45">
               <speaker>IGNAC POLAJNAR:</speaker>
               <p>Gospod Jelinčič, oprostite, ampak vendarle moram replicirati. Ni res, da ta
                  Državni zbor ni poklican, da razpravlja o tem, če je že sprejel na dnevni red, ker
                  govorite, da se bo nekaj delalo za hrbtom slovenskega naroda. Razumel sem, da se
                  bo v tem Državnem zboru, kjer bo vsak hip očitno začela teči razprava - sicer pa
                  že teče, vi že ves čas razpravljate o tem, zelo kompetentno. Tako da vas prosim,
                  da daste vsaj Državnemu zboru toliko možnosti, da razpravlja o tej stvari in da
                  pove, kako vidi ta problem in da tudi vladi naloži v  nadaljnjem dogovarjanju z
                  Republiko Hrvaško, kako naj se dogovarja. Jaz sem <stage xml:id="SDZ1-Redna-08-1993-05-25.stage45">(po tem kar zdajle
                     poslušam tu)</stage> popolnoma prepričan, da bodo stališča tega Državnega zbora
                  taka, da ne bodo na škodo slovenskega naroda. Če pa vi mislite drugače, potem pa
                  postavite pod vprašaje ta Državni zbor. Hvala lepa.</p>
            </sp>
            <sp xml:id="SDZ1-Redna-08-1993-05-25.sp46">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Replika gospod Jelinčič.</p>
            </sp>
            <sp xml:id="SDZ1-Redna-08-1993-05-25.sp47">
               <speaker>ZMAGO JELINČIČ:</speaker>
               <p>Da se ne bi napačno razumeli: jaz sem prepričan, da stališča Državnega zbora ne
                  bodo na škodo slovenskega naroda, vsaj upam, vendar pa o tem nisem tako zelo
                  prepričan o Vladi Republike Slovenije oziroma o Ministrstvu za zunanje zadeve.</p>
            </sp>
            <sp xml:id="SDZ1-Redna-08-1993-05-25.sp48">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Prosim, gospod Jaša Zlobec.</p>
            </sp>
            <sp xml:id="SDZ1-Redna-08-1993-05-25.sp49">
               <speaker>JAŠA L. ZLOBEC:</speaker>
               <p>Samo dve besedi o tajnosti. Namreč tukaj gre za zadevo, o kateri se bo moral
                  Državni zbor zelo hitro odločiti, če ne se bo začelo na vseh koncih sesuvati naše
                  delo. To, da nekdo spravi v javnost tajni dokument, to seveda še nikakor ne
                  pomeni, da je od tega trenutka naprej mogoče reči: škoda je narejena, zdaj je pa
                  stvar javna. To namreč omogoča strahovite manipulacije, da nekdo selektivno tajne
                  dokumente, državne, strogo zaupne ali kakorkoli jih imenujemo, strogo zaupne
                  dokumente selektivno daje v javnost kakor mu ustreza. Stvar je prišla že do tega,
                  da se novinarji javno, v svojih zapisih, norca delajo iz poslancev, da sploh ni
                  več treba, da bi novinarji poslance prosjačili za strogo zaupne dokumente, ampak
                  jim poslanci sami zastonj ponujajo te dokumente, tiste, ki jim ustrezajo. To je
                  seveda prišlo do te točke, da je nevzdržno. Mislim, da je praksa tukaj neznosna:
                  da časopis objavi najstrožje tajne dokumente, do katerih imajo, recimo, samo trije
                  ljudje dostop, policijska raziskava pa se konča z ugotovitvijo, da pač krivec ni
                  bil odkrit in je potem stvar končana. In to potem daje pogum novim in novim
                  razdeljevalcem tajnih dokumentov. Ni je države na tem svetu - tukaj gospod Tancig
                  nima prav -, ki ne bi imela določenih stvari, ki so zaprte za javnost. Ni je
                  države na svetu, ki bi se lahko normalno pogajala, če nima določenih diskretnostih
                  v pogajanjih. Nemogoče se je na javen način pogajati o teh stvareh. Mislim, da bo
                  moral Državni zbor v najkrajšem času tukaj sprejeti neke odločitve, ker sicer  bo
                  Slovenija kot država v pogajalskih pozicijah -  samo s Hrvaško,ne samo z
                  Italijo,ampak kakršnih koli pogajalskih pozicijah -popolnoma neverodostojna,
                  predvsem pa neučinkovita. In to pa bo šlo v škodo slovenskemu narodu.</p>
            </sp>
            <sp xml:id="SDZ1-Redna-08-1993-05-25.sp50">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Če ne, zaključujem razpravo in predlagam, da
                  preidemo na glasovanje.</p>
               <p>Najprej bi glasovali o najbolj oddaljenem predlogu in sicer predlogu gospoda Lapa,
                  ki predlaga zboru, da sklene, da se obravnava te točke opravi brez navzočnosti
                  javnosti in brez predstavnikov javnega obveščanja s tem, da bo za javnost
                  pripravljeno uradno poročilo. <stage xml:id="SDZ1-Redna-08-1993-05-25.stage46">(Glasovi iz klopi - se ne razume.)</stage>
                  Kako? Prosim, če pojasnite potem predlog. Jaz sem ga tako razumel.</p>
            </sp>
            <sp xml:id="SDZ1-Redna-08-1993-05-25.sp51">
               <speaker>SAŠO LAP:</speaker>
               <p>Najprej bi rad povedal, da tako ni bil moj predlog formuliran. Jaz sem predlagal,
                  da se mi pojasnijo vzroki, ki vodijo vlado, da je ta seja zaprta. Moj sklep, če
                  smo že tako daleč, da je potrebno obrazložiti glas, bi obrazložil glas
                     <stage xml:id="SDZ1-Redna-08-1993-05-25.stage47">(Vmes predsednik: Prosim, da samo definirate, kaj ste predlagali?
                     Predlog sklepa.)</stage>. Da se mi pojasni vzroke, ki so vodili Vlado, da bi
                  bila seja zaprta. Tako sem jaz formuliral.</p>
            </sp>
            <sp xml:id="SDZ1-Redna-08-1993-05-25.sp52">
               <speaker>PREDSEDNIK MAG. HERMAN RIGELNIK:</speaker>
               <p>Dobro. Hvala lepa. Potem bi prosil ministra, gospoda Peterleta, če bi bil tako
                  prijazen, pa bi morda pojasnil, kaj je ob tem, kar je že državni sekretar Toš
                  povedal, vodilo Vlado k temu, da je dala materialu označbo strogo zaupno in
                  istočasno sprašujem, ali lahko vlada umakne oznako strogo zaupno s tega materiala.
                  Mi to stališče Vlade moramo imeti. Brez tega stališča Vlade mi o tem materialu ne
                  moremo razpravljati na odprti seji. Prosim, gospod minister.</p>
            </sp>
            <sp xml:id="SDZ1-Redna-08-1993-05-25.sp53">
               <speaker>ALOJZ PETERLE:</speaker>
               <p>Gospod predsednik, spoštovane poslanke in poslanci. Ne bom navajal drugih
                  razlogov, kakor jih je podal že gospod Toš na to temo. Mislim, da zadostujejo.
                  Izrazil bi pa tukaj in seveda tudi nimamo razlogov, da bi umikali oznako strogo
                  zaupno s tega dokumenta, posebej glede na razpravo, ki je bila prav na začetku.
                  Namreč dogodilo se je tisto, kar se dogodi večkrat, da je bila razprava
                  proceduralne narave izrabljena za izrazito političen in neproceduralen namen:
                  namesto da bi govorili o ugotavljanju meje, govorimo o prodaji zemlje. Mislim, da
                  ta način ni v redu in protestiram proti temu, da se izrablja proceduralno razpravo
                  za vsebinsko razpravo.</p>
            </sp>
            <sp xml:id="SDZ1-Redna-08-1993-05-25.sp54">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Glede razprav gospoda Jelinčiča, gospoda Rupla in gospoda Zagožna
                  takole: predlagam, da Državni zbor sprejme sklep, da predlaga vladi, da umakne na
                  materialu oznako strogo zaupno. Če vlada tega ne bo napravila, potem pač materiala
                  ne bomo mogli obravnavati tako kot želite.</p>
               <p>Predlagam, da ugotovimo sklepčnost!</p>
               <p>Kdo je za tak predlog? <stage xml:id="SDZ1-Redna-08-1993-05-25.stage48">(28 poslancev.)</stage> Kdo je proti temu predlogu?
                     <stage xml:id="SDZ1-Redna-08-1993-05-25.stage49">(45 poslancev.)</stage></p>
               <p>Se pravi, da predlog ni bil sprejet.</p>
               <p>Zato ponovno predlagam, da zbor sklene, da se ta točka obravnava brez navzočnosti
                  javnosti in ob prisotnosti predstavnikov sredstev javnega obveščanja - s tem, da
                  bodo lahko dali za javnost obvestila, za katera se bo tako odločil zbor po končani
                  razpravi o tej točki.</p>
               <p>Ni več razprave!  <stage xml:id="SDZ1-Redna-08-1993-05-25.stage50">(nekdo se oglasi v dvorani - se ne sliši)</stage> Ja,
                  prosim, to pa lahko.</p>
            </sp>
            <sp xml:id="SDZ1-Redna-08-1993-05-25.sp55">
               <speaker>SAŠO LAP:</speaker>
               <p>Bom popolnoma jasen. V kolikor se izglasuje, da bo seja zaprta, bo Samostojna
                  poslanska skupina - kot že enkrat - zapustila ta prostor. Kaj to pomeni po
                  začasnem poslovniku, verjetno vsi vemo. In prosim, premislite, kako glasujete!
                  Hvala.</p>
            </sp>
            <sp xml:id="SDZ1-Redna-08-1993-05-25.sp56">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo obrazložiti svoj glas? - Gospod Marjan Podobnik.</p>
            </sp>
            <sp xml:id="SDZ1-Redna-08-1993-05-25.sp57">
               <speaker>MARJAN PODOBNIK:</speaker>
               <p>Glasoval bom proti temu, da je seja zaprta za javnost. Moram pa povedati, da me
                  zelo preseneča reakcija oz. odločitev po vseh teh argumentih. Torej, v tem
                  parlamentu velja v tem trenutku zgolj argument moči. Upam, da se zavedate, da je
                  zaradi problema, zaradi katerega je sploh prišla ta točka na dnevni red, in zelo
                  velikega strahu in vznemirjenosti javnosti, dejstvo, da se sedaj odločamo za
                  zaprto sejo, dejstvo, ki ne gre v korist niti Vladi niti zunanjemu ministrstvu
                  niti komisiji, ki naj bi to delo opravljala. Hvala.</p>
            </sp>
            <sp xml:id="SDZ1-Redna-08-1993-05-25.sp58">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Podobnik. - Gospod Jelinčič - samo obrazložitev glasu.</p>
            </sp>
            <sp xml:id="SDZ1-Redna-08-1993-05-25.sp59">
               <speaker>ZMAGO JELINČIČ:</speaker>
               <p>Pravzaprav me tak način glasovanja ni presenetil. Kaže na neko zelo čudno zadevo,
                  ki je ne bom imenoval z njenim pravim imenom, vendar verjetno vsi veste, kaj to
                  je. Mislim, da gospodje in gospe, ki so glasovali "proti", bodo čez čas
                  odgovarjali slovenskemu narodu. Sem absolutno proti temu, da se seja zapre in bom
                  glasoval "proti" temu. Hvala.</p>
            </sp>
            <sp xml:id="SDZ1-Redna-08-1993-05-25.sp60">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo obrazložiti svoj glas? Gospod Kopše.</p>
            </sp>
            <sp xml:id="SDZ1-Redna-08-1993-05-25.sp61">
               <speaker>JOŽEF KOPŠE:</speaker>
               <p>Glasoval bom "proti" zaprtju seje. Predvsem iz razloga, ker Slovenke in Slovenci
                  pričakujejo od te seje, da bodo vsa nerešena vprašanja, ali dosti nerešenih
                  vprašanj, razjasnjena danes; da bodo lahko to slišali in da bodo vedeli, da
                  njihova Vlada, njihov parlament stoji za njihovimi težavami, ki jih imajo v zvezi
                  s sosednjo republiko. Predvsem zaradi tega bom proti zaprtju. Hvala.</p>
            </sp>
            <sp xml:id="SDZ1-Redna-08-1993-05-25.sp62">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo obrazložiti svoj glas?</p>
               <p>Če ne želi nihče, dajem na glasovanje predlog, da se ta točka obravnava brez
                  navzočnosti javnosti in ob prisotnosti predstavnikov sredstev javnega obveščanja -
                  s tem, da bodo lahko dali za javnost obvestila, za katera se bo tako odločil zbor
                  po končani razpravi o tej točki. Ugotovimo sklepčnost! <stage xml:id="SDZ1-Redna-08-1993-05-25.stage51">(78
                     prisotnih.)</stage></p>
               <p>Kdo je za ta predlog? <stage xml:id="SDZ1-Redna-08-1993-05-25.stage52">(38 poslancev.)</stage> Je kdo proti? <stage xml:id="SDZ1-Redna-08-1993-05-25.stage53">(26
                     poslancev.)</stage></p>
               <p>Ugotavljam, da je glasovanje končano in da je zbor predlog sprejel.</p>
               <p>Odrejam 5 minut odmora, da se pripravi za potek seje brez navzočnosti
                  javnosti.</p>
            </sp>
            <stage type="time">(Seja je bila prekinjena ob 12.15 uri, ker je bila ta čas zaprta
               seja, in se je nadaljevala ob 16.07 uri.)</stage>
            <sp xml:id="SDZ1-Redna-08-1993-05-25.sp63">
               <speaker>PREDSEDNIK MAG. HERMAN RIGELNIK:</speaker>
               <p>Kolegice poslanke in kolegi poslanci! Spoštovani gostje. Predlagam, da počakamo še
                  5 minut. Namreč, dva odbora zasedata <stage xml:id="SDZ1-Redna-08-1993-05-25.stage55">(Odbor za mednarodne odnose in Odbor
                     za finance)</stage>; sekretarka ju bo pozvala, da prekineta sejo, tako da bi
                  lahko opravili svečano zaprisego.</p>
               <p>Spoštovane kolegice poslanke, spoštovani poslanci. Nadaljujemo sejo Državnega
                  zbora. Danes dopoldan smo izvolili tri sodnike Ustavnega sodišča Republike
                  Slovenije, ki bodo v skladu s sklepom zbora prisegli pred tem zborom. Na seji je
                  prisoten tudi predsednik Ustavnega sodišča gospod dr. Jambrek in sodnika Ustavnega
                  sodišča gospod mag. Krivec in gospod mag. Snoj, in jim lepo pozdravljam.</p>
               <p>Prosim sodnika Ustavnega sodišča, gospoda Franca Testena, da priseže.</p>
            </sp>
            <sp xml:id="SDZ1-Redna-08-1993-05-25.sp64">
               <speaker>FRANC TESTEN:</speaker>
               <p>Prisegam, da bom spoštoval ustavni red, da bom ravnal po svoji vesti in z vsemi
                  svojimi močmi deloval za blaginjo Slovenije. <stage xml:id="SDZ1-Redna-08-1993-05-25.stage56">(Aplavz.)</stage></p>
            </sp>
            <sp xml:id="SDZ1-Redna-08-1993-05-25.sp65">
               <speaker>PREDSEDNIK MAG. HERMAN RIGELNIK:</speaker>
               <p>Prosim sodnika Ustavnega sodišča, gospoda dr. Lojzeta Udeta, da priseže.</p>
            </sp>
            <sp xml:id="SDZ1-Redna-08-1993-05-25.sp66">
               <speaker>DR. LOJZE UDE:</speaker>
               <p>Prisegam, da bom spoštoval ustavni red, da bom ravnal po svoji vesti in z vsemi
                  močmi deloval za blaginjo Slovenije. <stage xml:id="SDZ1-Redna-08-1993-05-25.stage57">(Aplavz.)</stage></p>
            </sp>
            <sp xml:id="SDZ1-Redna-08-1993-05-25.sp67">
               <speaker>PREDSEDNIK MAG. HERMAN RIGELNIK:</speaker>
               <p>Prosim sodnika Ustavnega sodišča, gospoda dr. Boštjana M. Zupančiča, da
                  priseže.</p>
            </sp>
            <sp xml:id="SDZ1-Redna-08-1993-05-25.sp68">
               <speaker>DR. BOŠTJAN M. ZUPANČIČ:</speaker>
               <p>Prisegam, da bom spoštoval ustavni red, da bom ravnal po svoji vesti in z vsemi
                  svojimi močmi deloval za blaginjo Slovenije. <stage xml:id="SDZ1-Redna-08-1993-05-25.stage58">(Aplavz.)</stage></p>
            </sp>
            <sp xml:id="SDZ1-Redna-08-1993-05-25.sp69">
               <speaker>PREDSEDNIK MAG. HERMAN RIGELNIK:</speaker>
               <p>Vsem trem sodnikom ponovno iskreno čestitam in jim želim obilo delovnih uspehov
                  pri opravljanju odgovorne dolžnosti ustavnega sodnika. Hvala lepa.</p>
               <p>S tem zaključujem to točko dnevnega reda in nadaljuje gospod Mozetič.</p>
            </sp>
            <sp xml:id="SDZ1-Redna-08-1993-05-25.sp70">
               <speaker>PODPREDSEDNIK MIROSLAV MOZETIČ:</speaker>
               <p>Kolegice in kolegi, nadaljujemo z delom.</p>
               <p>Prehajamo na <title xml:id="SDZ1-Redna-08-1993-05-25.title7">29. TOČKO DNEVNEGA REDA - OBRAVNAVA PREDLOGA ZAKONA O EVIDENCI
                     S PODROČJA JAVNE VARNOSTI</title>.</p>
               <p>Predlog zakona je v obravnavo Državnemu zboru predložila vlada Republike
                  Slovenije. Objavljen je bil v Poročevalcu številka 25/92. Želi besedo predstavnik
                  Vlade? Prosim.</p>
            </sp>
            <sp xml:id="SDZ1-Redna-08-1993-05-25.sp71">
               <speaker>MAG. SLAVKO DEBELAK:</speaker>
               <p>Spoštovane poslanke, spoštovani poslanci, spoštovani podpredsednik! Dovolite mi,
                  da v parih besedah povem, kaj je bil osnovni cilj zakona, ki ga boste obravnavali
                  in, upam, tudi sprejeli. Z zakonom o evidencah s področja javne varnosti sledimo
                  krovnemu zakonu, in sicer zakonu o varstvu osebnih podatkov, ki nalaga vsem
                  tistim, ki zbirajo, uporabljajo osebne podatke, da to zadevo uredijo v svojih,
                  bodisi osebnih oziroma sistemskih predpisih. Ker je policija zelo velik uporabnik
                  osebnih podatkov, je treba s pravno ureditvijo te zadeve zelo temeljito, zelo
                  natančno urediti; ne zato, da bi imela policija kompetence in pristojnosti, da bi
                  lahko podatke zbirala. Obratno, zlasti zato, da se zavaruje posameznika v razmerju
                  do tega agresivnega državnega aparata in da se točno precizirajo in definirajo vse
                  pristojnosti, pooblastila, zlasti pravice posameznikov. Mi smo zakon plasirali v
                  treh fazah. Moram reči, da je Ministrstvo za notranje zadeve ves čas sledilo
                  parlamentarni razpravi in tudi upoštevalo več ali manj vse pripombe, pobude,
                  priporočila poslancev, nenazadnje tudi v sklepni fazi je iz Odbora za notranjo
                  politiko in pravosodje sprejelo sugestijo in pripravilo amandma, ki bolj natančno
                  opredeljuje evidence, ki se nanašajo na tako imenovane nadzorstvene ukrepe oziroma
                  na povratnike, recidiviste.</p>
               <p>Predlagamo, da po razpravi zakon sprejmete. Moram opozoriti še na to, da je s tem
                  - v kontekstu urejanja zadev s področja pravne ureditve notranjih zadev -
                  zaključen postopek v okviru nalog, ki jih določa krovni zakon, zakon o varstvu
                  osebnih podatkov. Hvala lepa.</p>
            </sp>
            <sp xml:id="SDZ1-Redna-08-1993-05-25.sp72">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona je obravnaval Odbor za notranjo politiko in pravosodje;
                  poročilo odbora ter mnenje Sekretariata za zakonodajo in pravne zadeve ste
                  prejeli. Želi poročevalec odbora besedo? <stage xml:id="SDZ1-Redna-08-1993-05-25.stage59">(Ne želi.)</stage></p>
               <p>Ugotavljam, da so zastopane vse poslanske skupine. Pričenjam razpravo. Kdo želi
                  besedo?</p>
               <p>Ker ne želi nihče razpravljati, zaključujem razpravo in prekinjam to točko
                  dnevnega reda.</p>
               <p>Prehajamo na <title xml:id="SDZ1-Redna-08-1993-05-25.title8">30. TOČKO DNEVNEGA REDA - OBRAVNAVA PREDLOGA STALIŠČ O
                     URESNIČEVANJU USTAVNE ZASNOVE LOKALNE SAMOUPRAVE</title>.</p>
               <p>Predlog stališč je v obravnavo predložila Komisija za lokalno samoupravo. Gradivo
                  ste prejeli s sklicem seje. Prejeli ste tudi mnenje Vlade Republike Slovenije in
                  Sekretariata za zakonodajo in pravne zadeve. Želi besedo poročevalec komisije?
                  Prosim.</p>
            </sp>
            <sp xml:id="SDZ1-Redna-08-1993-05-25.sp73">
               <speaker>DR. CIRIL RIBIČIČ:</speaker>
               <p>Spoštovani! Najprej nekaj besed o načinu dela komisije. Komisija je ta stališča
                  pripravljala postopno, in sicer na podlagi številnih pobud, ki so prišle s strani
                  poslancev, pa tudi iz občin oziroma krajevnih skupnosti in raznih pripomb na
                  gradivo, ki je bilo obravnavano že v skupščini prejšnjega mandata. Pri tem je bil
                  skupni motiv članov komisije, da poskusimo odpraviti sedanje stanje, ko prihaja do
                  stihijne centralizacije na celi vrsti področji zaradi tega, ker je v zastoju
                  uresničevanje ustavne zamisli lokalne samouprave. Poskušali smo ta stališča pisati
                  na podlagi ustvarjanja nekega konsenza o tem, kako bi stvar premaknili z mrtve
                  točke in kako bi lahko pospešili proces uveljavitve ustavne zamisli lokalne
                  samouprave. Tako, da so bila na koncu ta stališča soglasno podprta in za njimi
                  stoji komisija v celoti.</p>
               <p>Poskušali smo neposredno in tudi preko članov komisije dosegati tudi širši konsenz
                  s poslanskimi skupinami posameznih strank. V delu komisije so konstruktivno
                  sodelovali predstavniki stroke. Oblikovali smo posebno strokovno komisijo in na
                  vseh sestankih tudi stalne konference lokalnih skupnosti in ustrezne komisije
                  Državnega sveta. V zadnjem času, zlasti intenzivno zadnjih pol leta, je prišlo do
                  dokaj tesnih stikov z evropskimi institucijami, ki se ukvarjajo s temi vprašanji
                  in tudi s posameznimi državami in strokovnjaki. Ugotovimo lahko, da je lokalna
                  samouprava in preobrazba lokalne samouprave ta trenutek ena od zelo aktualnih tem
                  in da prihaja do resnih sprememb in do precej raznolikih rešitev v Evropi. Te
                  izkušnje iz Zahodne Evrope so nam lahko koristne s tega vidika, da lahko
                  ugotovimo, da je evropska občina praviloma bistveno manjša od naše občine,
                  ugotovimo lahko, da je v Evropi praviloma oziroma običajno organizirana najmanj
                  dvostopenjska lokalna samouprava, ugotovimo pa lahko, da so tudi veljavne rešitve
                  marsikje ta trenutek pod vprašajem, da se marsikje pripravljajo pomembne
                  spremembe. Hočem reči to, da nam je stik z evropskimi izkušnjami zelo pomemben, da
                  nam lahko pomaga s tem, da postavljamo posebna merila in standarde, ki jih moramo
                  upoštevati tudi pri našem delu. Gotovo pa ne bi bilo evropsko, da tako rečem, če
                  bi poskušali presajati nekatere rešitve, ne da bi jih ustrezno prilagodili našim
                  razmeram.</p>
               <p>Tretja stvar, ki bi jo poudaril, zadeva nekatere aktualne dileme. V komisiji smo
                  mnenja, da je potrebno zagotoviti možnost raznolikega urejanja nekaterih vprašanj,
                  zlasti ko gre za odpravo zastojev v delu dosedanjih občin. Po predlogu stališč
                  lahko občine s statutom omogočijo tako delovanje občinske skupščine, da bodo vsi
                  trije obstoječi zbori zasedali skupaj in se bo tudi sklepčnost ugotavljala skupaj
                  za vse tri zbore. Pravne ugovore v tem smislu, da te stvari niso zakonsko urejene
                  in da bi s tem postavili neenoten sistem, smo menili, da ti pravni ugovori niso
                  dovolj tehtni in da je ta raznolikost utemeljena, ker bo omogočila odpravo zastoja
                  v nekaterih občinskih skupščinah, ne da bi temeljno posegali v njeno organizacijo;
                  gre samo za drugačen način delovanja treh zborov občinske skupščine. Menimo, da bi
                  bilo treba takrat in šele takrat, ko bi bil sprejet zakon o volitvah občinskih
                  svetov, omogočiti posameznim občinam, če bodo tako sklenile, da tudi predčasno
                  organizirajo volitve, ki bi sicer po našem predlogu potekale takrat, ko se
                  normalno izteče mandatna doba članom sedanjih občinskih skupščin, se pravi
                  spomladi naslednjega leta, ko bi volili občinske svete po novi zakonodaji in v
                  okviru dosedanjih občin. Tudi tukaj omogočamo tistim delom občin, v katerih
                  menijo, da so že dovolj daleč, da lahko tudi do naslednjih volitev
                     <stage xml:id="SDZ1-Redna-08-1993-05-25.stage60">(spomladi naslednjega leta)</stage> realizirajo svojo novo
                  organiziranost in opravijo volitve že v okviru novih občin kot lokalnih
                  skupnosti.</p>
               <p>Po našem mnenju je treba pohiteti s pripravo zakonodaje, zlasti zakonodaje glede
                  volitev v občinske svete, vendar ne na tak način, da ne bi mogli razčistiti še
                  preostalih temeljnih vsebinskih dilem. Že naslednji mesec naj bi Državni zbor
                  obravnaval prvo fazo zakona o lokalni samoupravi po predlogu naše komisije - in po
                  posebnem dogovoru med vodstvoma Državnega zbora in Vlade, naj bi Komisija za
                  lokalno samoupravo bila nosilec prvih dveh faz zakona o lokalni samoupravi. Še
                  bolj bi morali, kot sem že rekel, pohiteti z zakonom o volitvah in s pripravo
                  druge zakonodaje, ki bo nujno potrebna, npr. v zvezi z referendumskimi okrožji in
                  tako dalje.</p>
               <p>Morda je enako pomembno tudi vzporedno in vsebinsko usklajeno obravnavanje drugih
                  zakonskih predpisov, ki posredno zadevajo tudi lokalno samoupravo; zlasti mislim
                  na predpise o državni upravi in na zakon o sistemu javnih financ. Menimo, da ne bi
                  smel Državni zbor niti vsiljevati prekratkih rokov niti vsiljevati rešitev,
                  postaviti pa bi moral okvire kriterijev z zakonom zato, da bi prišlo do tega, da
                  se oblikujejo lokalne skupnosti v skladu z voljo prebivalcev - z dodatkom, da je
                  možno, da tisti, ki so že dovolj daleč tudi prehitevajo in sprejmejo svoje
                  odločitve poprej kot večina občin.</p>
               <p>Še zadnje vprašanje, ki zadeva pokrajine. V komisiji smo izhajali od tega, da
                  pokrajine v Sloveniji obstojijo, da širše lokalne skupnosti torej potrebujemo. Do
                  njih je možno priti na različen način. Mnogi, celo večina pravnih strokovnjakov
                     <stage xml:id="SDZ1-Redna-08-1993-05-25.stage61">(tudi v strokovni komisiji, ki je oblikovana pri naši komisiji)</stage>,
                  meni, da to ne gre brez ustavnih sprememb, čeprav se večina v komisiji nagiba k
                  drugačni rešitvi. Večina meni, da bi bilo možno priti do pokrajin tudi na drugačen
                  način, se pravi na podlagi sedanje ustavne določbe, ki govori o možnosti
                  povezovanja občin v širše lokalne skupnosti, tudi pokrajine, in sicer na ta način,
                  da bi ta proces spodbudili tudi z ustreznim prenosom državnih zadev in
                  zagotavljanjem finančnih sredstev za njihovo izvajanje. Zato je toliko bolj
                  pomembno, da ugotovimo s sprejemom teh stališč obstoj politične volje, ki naj
                  spodbudi takšen proces.</p>
               <p>Pri tem se nam zdi, da ni sprejemljivo - ne le, ko gre za pokrajine, ampak tudi
                  sicer za realizacijo ustavne zamisli lokalne samouprave) niti vsiljevanje rešitev
                  v smislu pritiska na pretirano drobljenje lokalnih skupnosti in prav tako niso
                  sprejemljivi tudi poizkusi preprečiti spremembo sedanjega stanja; mislim na
                  prepričanje tistih, ki zaradi svojega posebnega političnega položaja vztrajajo pri
                  takšnih občinah, kot obstojijo ta trenutek. Naša naloga je v Državnem zboru, da s
                  temi stališči in še bolj natančno z zakonodajo, ponudimo okvire, merila, podlage
                  za odločanje ljudi o teh vprašanjih, v skladu z ustavnimi določbami in pravico
                  referendumskega odločanja o teh stvareh.</p>
               <p>Po mojem mnenju <stage xml:id="SDZ1-Redna-08-1993-05-25.stage62">(in s tem bom sklenil)</stage> bi bilo treba tudi volitve
                  spomladi naslednjega leta, če bo tako odločeno s sprejemom teh stališč,  usmerjati
                  na takšen način, da bi enega od kriterijev, za katerega se bodo zavzele politične
                  stranke, pri predstavljanju kandidatov postavljati to, da želimo ljudi, ki bodo
                  aktivno in ustvarjalno sodelovali pri preobrazbi lokalne samouprave, v skladu z
                  njeno ustavno zasnovo. Hvala lepa.</p>
            </sp>
            <sp xml:id="SDZ1-Redna-08-1993-05-25.sp74">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Vlade? <stage xml:id="SDZ1-Redna-08-1993-05-25.stage63">(Ne želi.)</stage></p>
               <p>Ugotavljam, da so zastopane vse poslanske skupine. Pričenjam razpravo. K razpravi
                  se je prijavil gospod Bučar.</p>
            </sp>
            <sp xml:id="SDZ1-Redna-08-1993-05-25.sp75">
               <speaker>DR. FRANCE BUČAR:</speaker>
               <p>Gospod predsedujoči, spoštovani zbor! Ko berem tale stališča, dobim nehote
                  občutek, kot da bi me prestavljali za 10 let nazaj <stage xml:id="SDZ1-Redna-08-1993-05-25.stage64">( sicer bi bilo za mojo
                     starost zelo prijetno)</stage>. Ampak postavlja me v čas, ko se spomnim, ko so
                  v prav tej skupščini bila sprejeta različna stališča, ki so mimo zakona, mimo
                  ostalih itd. določala neka načela za novo politiko. Spomnim se, recimo, nekih
                  stališč o kadrovski politiki in podobne stvari, na podlagi česar smo potem
                  izvajali različne čistke - kakor so bile danes spet ponovno izrečene. Tukaj gre za
                  nekaj podobnega.</p>
               <p>Tu gre za predlog, naj bi ta zbor sprejel neka stališča o stvareh, ki jih mora
                  itak narediti. Ni treba nič stališč posebej sprejemati. To moramo narediti.
                  Lokalno samoupravo je treba vzpostaviti, tako kot ustava zahteva;: tudi roki so
                  določeni. Kar se tiče potem pa tistega drugega dela, za rešitev sedanjega
                  prehodnega stanja, mislim, to je pa neke vrste politični pamflet.</p>
               <p>Moram povedati naslednje. Tukaj se enostavno nastopa s tezo o centralističnih
                  tezah; tudi sedaj v obrazložitvi ste zopet slišali o nekem centralizmu. Spoštovani
                  gospodje, kaj pa je pravzaprav, od kod pa izvira centralizem? Centralizem izvira
                  iz pristojnosti, ki jih ima neka skupnost. Se pravi, vprašanje pristojnosti
                  centralizma lahko postavimo. Se strinjam. Samo, potem je pa treba z zakoni, ki jih
                  mi sprejemamo, ne z nekimi stališči o posameznih zadevah, stvari prenašati v
                  pristojnost lokalne samoupravne ali kogar koli. Se pravi, ni sedaj vprašanje
                  centralizma v tem, ali naše ministrstvo, pa neka občina nekaj dela, ampak je
                  vprašanje, kdo sme o tem odločati. To je bistvo centralizma.</p>
               <p>Ne vem od kod, kar na enkrat se je pojavilo tukaj, brez prestanka govorimo o nekem
                  centralizmu. Od kod? Strinjam se tudi jaz, da naša uprava nekontrolirano narašča,
                  da vzbuja potem videz centralizma. To se jaz strinjam. Samo to nima s centralizmom
                  nobene neposredne zveze. To je čisto nekaj drugega.</p>
               <p>Naslednja stvar, ki mislim, da jo je treba poudariti. Stalno se govori in
                  poudarja, in velikokrat sem že slišal o tem tudi o stališčih Evropskega sveta, češ
                  da tudi Evropski svet podpira naša stališča. Moram reči, da je ta zadeva z
                  Evropskim svetom čisto navaden trik. Jaz nimam nobenega občutka, da bi bil v
                  kakšni zamorski deželi, kjer me morajo priti z zapada učiti o najbolj osnovnih
                  stvareh državne uprave. In treba je povedati naslednje. Če je bil tej komisiji
                  Evropskega sveta predložen osnutek zakona o lokalni samoupravi, kot je bil
                  izdelan, tak kot je, mislim, da je popolnoma logično, da se je ta komisija
                  Evropskega sveta opredelila za to, da bi bilo eventualno <stage xml:id="SDZ1-Redna-08-1993-05-25.stage65">(jaz sem tudi to
                     poročilo prebral)</stage> potrebno spremeniti ustavo in da bi bilo treba mogoče
                  stvari še bolj unificirati kot so. Mislim, njena reakcija je popolnoma logična na
                  tisto, kar je bilo predloženo.</p>
               <p>Sedaj se pa vprašamo, kakšen je ta zakon o lokalni samoupravi? Če lokalno
                  samoupravo resno jemljemo, potem je treba vedeti, kaj pojem samouprave pomeni. Če
                  sem jaz kot oseba, ali pa recimo v svoji družini samoupraven, mi ne boste vi z
                  zakonom predpisovali, kdaj smem iti na zajtrk, ali pa kdaj smem eno ali drugo
                  zadevo opraviti. To je moja zadeva.</p>
               <p>Vidite, v tem zakonu o lokalni samoupravi <stage xml:id="SDZ1-Redna-08-1993-05-25.stage66">(ker tam, kjer so občine, ni
                     lokalne samouprave itd.)</stage> jim predpišemo čisto vse - od tega, da morajo
                  vse imeti svete, da mora vsako mesto imeti svet kot organ upravljanja. Ima lahko
                  tudi občina parlamentarni sistem, poznamo zunaj, da imamo menedžerski sistem,
                  imamo tukaj klasični primer starega magistrata itd. Skratka, če sem jaz
                  samoupraven, vi mi boste pa predpisovali v mojo samoupravo, kaj moram delati?
                  Hvala lepa za tako samoupravo.</p>
               <p>In vidite, če sedaj jaz predložim tak zakon, v katerem tudi potem vnaprej določim,
                  da morajo biti pokrajine, da mora imeti občina pravico, da opravlja tudi posamezne
                  upravne zadeve, potem je reakcija take komisije popolnoma logična, če moramo
                  upravo izvajati preko lokalne samouprave, da zahtevam čimvečjo unifikacijo. In
                  tudi dejansko je ta strokovna skupina predlagala, da je treba stvari še bolj
                  pogledati in še bolj unificirati. Popolnoma logično, če je to tako! Zato mislim,
                  da je ta zakon - pa me čisto nič ne zanima, če sedaj govorimo o tem, da so razni
                  pravni strokovnjaki to delali - ta osnutek zakona o lokalni samoupravi najbolj
                  tipičen napad na samoupravo. Tisto pa, kar bi v tem zakonu dejansko moralo biti, o
                  tem pa ni ne duha ne sluha. Namreč o čem? Prvič, moramo vedeti, kako se občine
                  lahko formirajo - vprašanje referendumov. Predvsem pa je važno <stage xml:id="SDZ1-Redna-08-1993-05-25.stage67">(kot
                     pravimo: ljubezen gre skozi želodec)</stage> določiti finančno plat tega
                  vprašanja; treba je določiti, do katerih in kakšnih dohodkov ima občina izvirno
                  pravico, ne da ji mi  dajemo milost po kapljicah. Vidite, to pa je centralizem! Mi
                  moramo občinam določiti vnaprej, kateri so njihovi finančni viri, do katerih imajo
                  izvirno pravico. In če to naredimo, potem je iz tega popolnoma logično, da se bodo
                  posamezne krajevne skupnosti odločale, ali imajo lahko status občine ali ne. Če pa
                  jaz sedaj govorim samo o ustavni določbi, ki je v ustavi, kjer pravimo: "Če občina
                  sama nima zadosti sredstev za reševanje svojih funkcij, potem ima pravico do
                  sredstev iz republiškega proračuna." Če je stvar taka, potem lahko zaselek 10-tih
                  hiš reče: zakaj pa ne bi imeli svoje občine, če pa itak moramo dobiti sredstva iz
                  proračuna.  Če bomo mi vnaprej rekli, taka je tvoja obleka, take so tvoje hlače,
                  narejene po tvoji meri, potem bom pa jaz pogledal, ali sodim v tiste hlače ali ne.
                  Če pa takole na splošno govorim, pa vse skupaj ni nič.</p>
               <p>Naslednja stvar. Govorimo, da se odlaša z uvajanjem lokalne samouprave. To je
                  popolnoma res in točno. Toda po naši ustavi imamo jasno delitev med državnimi
                  zadevami in lokalnimi zadevami. Še enkrat moram povedati: država je uzurpirala
                  lokalno samoupravo, ne obratno. In zato ima vedno vsaka občina, tudi po naši
                  ustavi, pravico, da s postopkom pred Ustavnim sodiščem zahteva, da dokazuje, da
                  neke stvari spadajo v njeno pristojnost - in ne obratno. In tudi v naši ustavi je
                  sprejeto splošno evropsko stališče o t.i. subsidiarnosti - karkoli lahko nižja
                  enota sama naredi, ima ta enota dejansko pravico, da to sama naredi. Ker je ta
                  ločitev zelo jasna, potem je tudi popolnoma logično in jasno, da mora najprej
                  država povedati, kako bo delala s svojimi stvarmi. Že z zakonom o vladi smo hoteli
                  določiti posebno obvezo, da mora v takem in takem roku država pripraviti, z
                  zakonodajo povedati, kaj in kako bo opravljala državne funkcije. Nič takega še ni!
                  In dokler tega nimamo, mi lahko še toliko govorimo in sprejemamo vsa mogoča
                  stališča o lokalni samoupravi in ne vem čem še vse; če pa ne naredimo tega, je ta
                  proces enostavno zablokiran. Nič ne moremo narediti, to je popolnoma jasno.</p>
               <p>Nadalje. Bistvo kardeljevskega komunalnega sistema je ravno v tem, da povezuje
                  državne in lokalne samoupravne funkcije; pri čemer moramo reči, da so samoupravne
                  funkcije v glavnem bolj okrasek, ker so naše občine v bistvu državni organi, v
                  največji meri upravni organi. In bistvo naše ustave je ravno v tem, da te stvari
                  ločimo: da lokalna samouprava dejansko stvari ureja tako, kot sama ve in zna. In
                  ji poleg damo <stage xml:id="SDZ1-Redna-08-1993-05-25.stage68">(še enkrat ponavljam)</stage> tudi pravico do lastnih
                  izvirnih dohodkov. Dokler pa tega ni, je pa vse to prazno govorjenje. In meni se
                  prav upira sprejemati taka stališča, ko jaz sam nisem naredil tistega osnovnega,
                  kar bi bilo potrebno, da se ta proces sploh lahko začne. Sprejemamo neka stališča,
                  kjer nalagamo sebi dolžnost, tisto, kar bi že zdavnaj morali imeti, pa nismo še
                  ničesar naredili; čeprav imam nekaj upanja, oziroma se pojavljajo neke govorice,
                  da bodo počasi vendarle to stvar spravili pred parlament.</p>
               <p>Če se ne omejim samo na te najbolj splošne zadeve, je treba poudariti še
                  naslednje: naša sedanja, veljavna ustava ničesar obvezno ne nalaga v odnosu do
                  samouprave, kaj mora in kaj ne sme lokalna samouprava delati. Lahko ta samouprava
                  dela po sporazumu čisto vse: lahko se z državo zmeni, da bo opravljala tudi zanjo
                  - kot neke vrste komisionar - določene upravne zadeve, če se bosta tako zmenili
                     <stage xml:id="SDZ1-Redna-08-1993-05-25.stage69">(tega nihče ne brani - 143. člen ustave zelo jasno pove, da ne)</stage>,
                  lahko pridemo tudi do pokrajin ali regij <stage xml:id="SDZ1-Redna-08-1993-05-25.stage70">(kakor se danes grdo reče)</stage>
                  - ampak seveda po sporazumu. Tukaj pa hočemo, da jih obvezno moraš imeti. To pa je
                  protiustavno!</p>
               <p>In če se ta zbor zmeni, da je treba ustavo spremeniti, je popolnoma logično, da
                  bomo pač to naredili. Toda dokler pa ta ustava je, pa ne bomo sprejemali stališč,
                  ki so v bistvu usmerjene proti temu, da se ustava podminira.</p>
               <p>In če sedaj govorim še o tem drugem delu. Mi vsi vemo, do kakšnih blokad je prišlo
                  in še prihaja v različnih občinah. To je dejstvo. Toda, ali naj sedaj to presekamo
                  enostavno s tako rešitvijo, ki je tukaj predlagana? Da kratko-malo ugotovimo, da
                  se sedaj trije zbori lahko sestanejo kot en zbor in kot tak delujejo. Če se pa
                  tudi to ne bodo zmenili, bomo z zakonom določili, da bodo to naredili. To, po
                  moje, odstopa od slehernega pravnega čuta. To so resna vprašanja in mislim, da so
                  to dejansko problemi - samo na tak način jih ne moremo reševati.</p>
               <p>Končno je treba povedati, da je tudi to vprašanje nerazrešeno. Vseskozi govorimo o
                  nekih lokalnih volitvah, ki so tik pred nami. Če sem uvedel samoupravo, je
                  vprašanje, na kakšni podlagi naj se volitve izvršijo. Ali bomo zopet mi kot
                  Državni zbor, predpisali lokalni samoupravi <stage xml:id="SDZ1-Redna-08-1993-05-25.stage71">(ki je samoupravna)</stage>
                  način, kako sme voliti in tako naprej. To slednje je zame dejansko sporno,
                  vprašljivo, pa ne tako enostavno, da bi z levo roko stvar podelal. Če gremo v
                  volitve, potem je popolnoma jasno, da je glavno vprašanje glede tega vprašanje,
                  kako bo lokalna samouprava organizirana. Ker smo si mi uzurpirali pravico vnaprej
                  vse predpisali, je tudi popolnoma logično, da predpisujemo popolnoma jasen enoten
                  obrazec za vso organizacijo lokalne samouprave. Oprostite, to ne gre skupaj. Če
                  hočemo to narediti, spremenimo ustavo; če smo za to, je stvar urejena. Dokler
                  imamo tako ustavo, je treba tako ravnati, kot ustava zahteva. Hvala lepa.</p>
            </sp>
            <sp xml:id="SDZ1-Redna-08-1993-05-25.sp76">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Janez Podobnik.</p>
            </sp>
            <sp xml:id="SDZ1-Redna-08-1993-05-25.sp77">
               <speaker>JANEZ PODOBNIK:</speaker>
               <p>Spoštovani gospod podpredsednik, spoštovane poslanke in poslanci! Dr. Bučar je
                  povedal več dilem in tudi strokovnih dilem, ki so ob tej obsežni problematiki
                  prisotne. Dovolite mi, da predstavim svoje gledanje na to problematiko, ki je tudi
                  gledanje poslanskega kluba Slovenske ljudske stranke, v teh načelnih stališčih.
                  Lahko rečem, da sem osebno v zadnjih dveh letih zelo intenzivno spremljal vsa
                  dogajanja glede novega sistema lokalne samouprave. Že od vsega začetka, ko so se
                  te prve ideje pojavile, predvsem potem, ko so prišli v javnost prvi osnutki Odbora
                  za lokalno samoupravo, ki ga je v prejšnjem sklicu vodila gospa Beblerjeva, pa pri
                  številnih javnih razpravah, polemikah, strokovnih dilemah, tudi razhajanjih, se
                  osebno nisem mogel znebiti osnovnega občutka, da pravzaprav ne vemo, kaj bi radi.
                  Priznati moram, kljub temu, da sem član Komisije za lokalno samoupravo, da me ta
                  negotovost spremlja še danes. Tako predlagatelj <stage xml:id="SDZ1-Redna-08-1993-05-25.stage72">(upam da bomo sprejeli
                     odločitev, da bo predlagatelj novega zakona o lokalni samoupravi naša
                     komisija)</stage>, tako občine, tako občani, živimo še naprej v tej negotovosti
                  in nejasnosti. Ob vseh tem dejstvu je zanimiva dinamika, ki je spremljala vsa
                  dogajanja ob lokalni samoupravi. Šlo je za nekakšno valovanje in temu valovanju
                  smo priča še danes. V prvi vrsti gre za strokovno, ustavno oziroma upravno
                  vprašanje, dejstvo pa je, da je to v prvi vrst eminentno politično vprašanje.</p>
               <p>Dovolite, dr. Bučar, da delno polemiziram z vašo osnovno mislijo. Prepričan sem,
                  da je vprašanje uresničevanja zasnove lokalne samouprave v bistvu vprašanje
                  centralizacije oziroma decentralizacije oblasti v državi Sloveniji <stage xml:id="SDZ1-Redna-08-1993-05-25.stage73">(o tem
                     je pred kratkim pisal v odmevnem zapisu v "Sobotni prilogi" dr.
                     Šmidovnik)</stage>; de facto je to dejstvo - morda formalno, v razpravah ne,
                  ampak de facto ljudje na terenu čutijo to na ta način; čutijo na način vprašanja
                  decentralizacije oziroma centralizacije oblasti in upravljanja slovenske države.
                  Tudi zato je potrebno, da ob tej tematiki spregovorimo istočasno o novi ureditvi
                  sistema državne uprave. Meni je nekako nerazumljivo, zakaj se ta zakon tako skriva
                  v predalih. V zadnjem času slišimo, sam imam nek odgovor <stage xml:id="SDZ1-Redna-08-1993-05-25.stage74">(eden glavnih
                     argumentov, ki nekako zavira, da bi ta zakon čimprej zagledal luč)</stage>: gre
                  za število upravnih okrajev. Sliši se, da bo predlagano 11 upravnih okrajev. Če to
                  drži, je to za mene evidenten poskus nadaljnje centralizacije. Na ta način bodo
                  prizadeta mnoga ambiciozna, razvojno vitalna, gospodarsko in kadrovsko močna
                  središča in se jih bo osiromašilo in vsililo v nenaravne povezave, ki so se v
                  preteklosti izkazale kot neuspešne.</p>
               <p>Če sem povsem konkreten, ob vsem spoštovanju in želji, da Nova Gorica uspešno živi
                  naprej, bi se lahko zgodilo, da bi npr. Idrija prišla pod goriški upravni okraj.
                  Dejstvo je, da večina svojih državnih funkcij sedaj občina Idrija opravlja v
                  povezavi z Ljubljano. Prepričan sem, da bi bila ta povezava izrazito
                  negativna.</p>
               <p>Istočasno oziroma ob tem pa preseneča še nekaj drugega. Namreč, vedno bolj so
                  prisotne tendence, da bi bilo smotrno združevanje centrov upravnih okrajev s
                  pokrajino kot drugo stopnjo lokalne samouprave. Dopuščam možnost, da pride do take
                  povezave in takih rešitev, toda - tu bi pa potrdil misli dr. Bučarja, da se s tem
                  problematizira temeljno izhodišče lokalne samouprave, ki pa je v prostovoljnosti
                  združevanja. Nove občine oziroma občine naj se, oziroma se morajo v principu
                  prostovoljno odločati za povezovanje v drugo stopnjo lokalne samouprave; kajti
                  tudi pokrajine, kot jih je imenovala ustava, so po tej ustavi izraz volje ljudi,
                  ne pa od zgoraj predpisane z zakonom.</p>
               <p>Zato poudarjam, da se pri razpravi o lokalni samoupravi pozablja na temeljno
                  dimenzijo, na voljo ljudi v širokem pomenu te besede. Zato bi izrazil dvom v
                  pravilnost odločitve Odbora za lokalno samoupravo v prejšnjem sklicu skupščine,
                  namreč, ki je reformo lokalne samouprave pričel na način, ki je lahko sporen.
                  Namreč, med ljudmi, med občani je ustvaril velika pričakovanja. Npr. prva poteza
                  je bila, da je predlagal novo število občin, da je celo narisal meje novih občin.
                  S tem je med ljudmi ustvaril neko, lahko bi rekli, celo nekritično navdušenje nad
                  novimi občinami. Ljudje so reagirali zelo hitro, čustveno; mnogi, povsem
                  razumljivo, iz slabih izkušenj s sedanjimi občinami. Toda občutek imam, da to
                  navdušenje plahni. Zakaj plahni?</p>
               <p>Iz dveh razlogov: 1. nejasno urejeno financiranje novih občin, in 2. različna
                  stališča glede povezovanja občin. Oboje bega ljudi. Glede financiranja novih občin
                  sem prepričan, da je sedanje siromašenje, ki smo mu priča v sedanjih občinah, zelo
                  slab obet za naprej. Res je, da je sedanja občina nekakšen spaček in ima
                  kombinacijo tako državnih funkcij in majhnega dela lokalnih funkcij, toda tem
                  občinam se iz dneva v dan jemljejo pristojnosti tudi v obliki neodplačnega prenosa
                  občinskega premoženja na državo.</p>
               <p>Glede druge dileme pa še enkrat poudarjam, glede povezovanja v pokrajine, je
                  pomembno, da je izhodišče ustavno načelo prostovoljnosti teh povezav.</p>
               <p>Če se dotaknem enega od predloga stališč glede volitev v enodomne svete, ki naj bi
                  lahko zamenjali sedanje občinske skupščine. Mislim, da je potrebna odkrita beseda.
                  Tu gre za politično vprašanje. Čas volitev, še posebej predčasnih volitev, seveda
                  vedno določa tisti, ki ima oblast, tisti, ki ima parlamentarno večino, s katero
                  lahko take volitve udejanji - morda, lahko rečem tudi bolj grobo - lahko take
                  volitve tudi izsili.</p>
               <p>Glede 4. točke sklepov, kjer je govor o teh možnostih, je treba poudariti in bi
                  opozoril na stališče Sekretariata za zakonodajo in pravne zadeve, ki opozarja, da
                  bi bila lahko z ustavno sistemskega gledišča taka rešitev problematična; namreč,
                  da bi se v prehodnem obdobju uzakonila prehodna rešitev preoblikovanja trodomnih
                  skupščin v enodomne. Prav tako bi želel v tej zvezi poudariti, da smo na naši
                  komisiji želeli dobiti podatek, koliko slovenskih občin je pravzaprav blokiranih,
                  zakaj so blokirane, katere so blokirane. Sam predstavljam občino, občinsko
                  skupščino, ki ni bila še nikoli nesklepčna, ki korektno opravlja delo občinskega
                  parlamenta, ki predstavlja nek sedež, neko mesto parlamentarnega življenja v
                  občini. In mislim, da je nekako nekorektno, in to je mnogo slovenskih občin, ki
                  pošteno in dosledno opravljajo svoje delo, da se poudarja samo slabe občine.
                  Povejmo, katere so tiste, ki imajo težave, povejmo pa tiste, ki imajo pozitivne
                  izkušnje. Mislim, da bi bila slika bolj objektivna.</p>
               <p>Še en problematičen vidik bi poudaril. Možnost, da bi novoizvoljeni občinski sveti
                  nekako dobili mandat, da bi v tem obdobju, recimo, ko bi se uveljavil zakon o
                  lokalni samoupravi, izpeljali sistem lokalne samouprave. Sprašujem vas, kako bomo
                  dobili ljudi, ki bodo nekako delali v občinskih svetih, ki bodo imeli ta mandat,
                  da se bodo postopno samoukinili. Kajti oni bodo  imeli mandat, da v določenem
                  obdobju izpeljejo sistem nove lokalne samouprave, torej sistem, da se občine
                  zmanjšajo na manjše občine.</p>
               <p>Še stališče glede 3. točke. Tu je stališče, kjer komisija predlaga, da se
                  pričakuje čim višjo stopnjo političnega soglasja strank v Državnem zboru Republike
                  Slovenije glede razmejitve državnih in samoupravnih funkcij, ki jo bosta določila
                  zakon o lokalni samoupravi in zakon o državni upravi. Jaz mislim, da je tako
                  soglasje že v načelu nedosegljivo, kajti v bistvu sta si ta zakona v nekaterih
                  področjih nasprotna. Kajti za nekatera področja bo zakon sprejemljiv, za druga ne
                  bo. Mislim da je razumljivo, ker gre za dve različni področji, da je na tem
                  področju težko pričakovati politično soglasje. Ne gre samo za problem števila
                  upravnih okrajev; gre za problem pristojnosti. Pri problemu pristojnosti mislim,
                  da bo slej ko prej prišla do izraza tudi napetost med večjimi centri in manjšimi
                  centri oziroma slovenskim podeželjem.</p>
               <p>Glede 5. točke stališč moram povedati, da poslanska skupina Slovenske ljudske
                  stranke odločno nasprotuje spremembi ustave kot predpogoju za možnost oblikovanja
                  pokrajin, kot druge stopnje lokalne samouprave in vztraja na načelu
                  prostovoljnosti.</p>
               <p>Zaključil bi z mislijo, da ima lokalna samouprava v svojih različnih pojavnih
                  oblikah različne dimenzije; mislim, da je temeljna, da bo lokalna samouprava
                  vplivala in pogojevala decentralizacijo političnega življenja, upravnega življenja
                  v slovenski državi. Samo v tej smeri koncept lokalne samouprave tudi podpiramo.
                  Vsako hitenje v tej smeri pa je lahko nevarno. Hvala lepa.</p>
            </sp>
            <sp xml:id="SDZ1-Redna-08-1993-05-25.sp78">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Ivan Oman.</p>
            </sp>
            <sp xml:id="SDZ1-Redna-08-1993-05-25.sp79">
               <speaker>IVAN OMAN:</speaker>
               <p>Gospod predsednik, gospe in gospodje, poslanke in poslanci! Samo par misli ob tej
                  razpravi o prihodnji lokalni samoupravi. Mislim, da se nikakor ne znamo vživeti v
                  to, da v sistemu, ki ga šele pripravljamo, ali ki naj bi bil, si ne znamo
                  predstavljati samouprave in življenja, ko ne bo več vsega urejala država v
                  kakršnikoli obliki, ali kot država ali kot mini država, recimo sedanja občina.
                  Preprosto smo navajeni na to, da vse ureja država, da je država bila in je, v
                  nekem smislu, še vedno tudi delodajalec, tudi generalni direktor gospodarstva in
                  tako naprej. Treba se bo tega odvaditi, če hočemo razumeti, kaj naj sploh počne
                  samouprava. To je eno.</p>
               <p>Drugo. Ko je bila sprejeta ustava je ob enem ustavni zakon določil tudi neko
                  prehodno obdobje, ki se izteče koncem tega leta. Od takrat naprej na tem področju
                  uprave in samouprave nastopi neustavno stanje, če do takrat ne sprejmemo nove
                  zakonodaje in ne pričnemo izvajati preoblikovanja občin. Zato jaz, kljub temu, da
                  gospod Bučar nasprotuje sprejemanju stališč, menim, da bi vendarle bilo prav, da
                  Državni zbor o tem sprejme neko stališče. In jaz predlagam  - imam tu - predlog
                  stališč, ki so v nekem smislu povzetek, v nadaljevanju v skrajšani obliki in v
                  določeni obliki kot tisto, kar predlaga Komisija za lokalno samoupravo.</p>
               <p>Naj mi bo dovoljeno, da v kratkem predstavim stališča, ki jih predlagam v sprejem
                  Državnemu zboru:</p>
               <p>"- pospeši naj se delo pri pripravi in sprejemu zakona o lokalni samoupravi. Vlada
                  naj hkrati pripravi potrebno spremljajočo zakonodajo za preobrazbo lokalnih
                  skupnosti, da bodo v skladu s 1. členom ustavnega zakona za izvedbo ustave
                  usklajeni predpisi z veljavno ustavo <stage xml:id="SDZ1-Redna-08-1993-05-25.stage75">(tukaj so mišljeni: zakon o državni
                     upravi, zakon o volitvah v organe novih lokalnih skupnosti, zakon o oblikovanju
                     novih občin in potrebni zakon o referendumu)</stage>;</p>
               <p>- Državni zbor ocenjuje, da je zasnova osnutka zakona o lokalni samoupravi, ki je
                  bila že objavljena marca 1992, ustrezna podlaga za pripravo zakona in spremljajoče
                  zakonodaje za celovito ureditev omenjenega področja, zato lahko v kratkem pridejo
                  v postopek za sprejemanje v Državnem zboru;</p>
               <p>- pri dopolnjevanju osnutka zakona o lokalni samoupravi bi morali upoštevati tudi
                  potrebo po formiranju manjših občin, gorskih, obmejnih in temu podobno;</p>
               <p>pospešiti je treba  pripravo zakonskih besedil, da bi se moglo pristopiti k
                  oblikovanju novih občin, tako da bi se volitve v organe novih lokalnih skupnosti
                  lahko opravile do izteka mandata sedanjim občinskim skupščinam;</p>
               <p>- Komisija Državnega zbora Republike Slovenije za lokalno samoupravo naj za sejo
                  Državnega zbora v juniju, predloži predlog za izdajo z osnutkom zakona o lokalni
                  samoupravi."</p>
               <p>Obenem tudi jaz <stage xml:id="SDZ1-Redna-08-1993-05-25.stage76">(tako kot že oba predgovornika)</stage>  poudarjam, da
                  nasprotujem spreminjanju ustave, kajti neresno je po enem letu ustavo spreminjati,
                  po drugi strani bo pa predlog za kakršnokoli spremembo ustave sprožil tudi ne samo
                  vprašanje uprave ali samouprave, pač pa tudi še kakšna druga sporna vprašanja, ki
                  so tudi ustavna materija in to nam lahko pomeni, da se nam cel sistem postavi na
                  glavo in se bomo zopet prepirali leto ali celo več, kakšna naj bo ta ponovno nova
                  ustava. Hvala.</p>
            </sp>
            <sp xml:id="SDZ1-Redna-08-1993-05-25.sp80">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Potrč.</p>
            </sp>
            <sp xml:id="SDZ1-Redna-08-1993-05-25.sp81">
               <speaker>MIRAN POTRČ:</speaker>
               <p>Hvala lepa. Samo nekaj kratkih mnenj. Tudi osebno menim, da je koristno, da je
                  Komisija za lokalno samoupravo predložila stališča že iz razloga, ker je z njim
                  poskušala nekatere temeljne poglede in dileme razpravljati v sami komisiji in ker
                  je opozorila vse nas na to, da nas čaka zelo pomembna naloga - uresničiti ustavno
                  načelo lokalne samouprave, ki jo moramo opraviti - pa imamo, kot deloma kaže
                  razprava tudi danes o tem, kar pomembne različne poglede.</p>
               <p>Jaz sam menim, da problem med centralizmom in lokalno samoupravo obstoja. - Moram
                  reči, da kljub temu, da je imel dr. Bučar nekaj drugačno mnenje. Pravzaprav
                  njegovo razpravo, če jo v celoti vzamem, razumem, da tudi on ta problem priznava.
                  Ko je namreč rekel, da je država uzurpirala lokalno samoupravo, je pravzaprav
                  potrdil tisto, kar mislim tudi jaz. Res je, da te odločitve smo praviloma
                  sprejemali v Državnem zboru in v prejšnjem tridomnem parlamentu, ampak sprejemali
                  smo jih.  </p>
               <p>Res je, da je na to bilo včasih več, včasih manj opozoril, nekatera sprejeta,
                  večina sprejetih ni bilo. Dejstvo pa je, da v sedanjem stanju vedno več funkcij
                  odločanja prehaja, dostikrat posamično in se pravzaprav celota niti ne vidi, iz
                  občine na državo. Ne trdim, da marsikaj ni utemeljeno - recimo občinske uprave,
                  davčne uprave inšpekcij in še kaj - ampak marsikaj pa tudi neutemeljeno. Gotovo je
                  res, da je po mojem prepričanju, v tem delu določen problem tudi ustava, ki je pač
                  v načelu opredelila lokalno samoupravo, kakšne so pristojnosti, pa bi bilo treba
                  urejati kasneje. In to je tisto, kar lahko pravzaprav danes vsak, država pa je
                  močnejša od občine, odloča, kaj je ali kaj ni. In bojim se, da bo najbrž še kar
                  dolga, dolga praksa, tudi Ustavnega sodišča, preden bo zelo načelno določbo, "vse
                  tisto, kar se lahko uresničuje v lokalni skupnosti, je pristojnost lokalne
                  samoupravne v praksi realiziral; ker tudi pogoji za to uresničevanje so marsikje
                  različni in ta praksa ne bo enostavna.</p>
               <p>Jaz razprave o problemu pokrajin in dileme, ki jih postavlja komisija, ne vidim
                  izključno z vidika spreminjanja ali nespreminjanja ustave <stage xml:id="SDZ1-Redna-08-1993-05-25.stage77">(ker tudi jaz
                     nimam nobene želje, da bi ustavo morali na vrat na nos spreminjati)</stage>,
                  vidim jih pa iz želje, da se le v tem Državnem zboru opredelimo, ali želimo imeti
                  tudi pri nas načelo večstopenjske lokalne samouprave ali pa je naša želja, da
                  naredimo pogoje, da bi to ne bilo, ali pa da bi bilo zelo malo verjetno in mogoče.
                  In če bi tisto ustavno določbo, ki pravi, da država lahko pokrajinam prepusti
                  uresničevanje tudi funkcij, ki so sicer državne, želeli realizirati, bi seveda
                  preko zakonodaje lahko vsaj ponudili interes občinam za njihovo neposredno
                  medsebojno povezovanje v pokrajine - ker bi na tej podlagi vedele te občine, da
                  jim bo povezovanje prineslo ne samo skupno opravljanje pristojnosti, ki so sicer
                  lokalna samouprava, ampak tudi del izvajanja funkcij, ki so sicer v pristojnosti
                  države.</p>
               <p>Razgovor o tem pa je še kako potreben iz razloga, ker je v naši poslanski skupini
                  prepričanje, da stalno zmanjševanje pristojnosti občin, stalno povečevanje
                  pristojnosti države, tudi problemi pri funkcioniranju nekaterih občin <stage xml:id="SDZ1-Redna-08-1993-05-25.stage78">(se
                     strinjam, ne vseh)</stage>, odlaganje resne razprave o lokalni samoupravi in
                  dejstvo, da bi eventualno v novi ureditvi lokalne samouprave prišlo do relativno
                  velikega števila občin in nobene vmesne stopnje,  pomeni, da bo centralizacija in
                  oblast v državi prav gotovo bistveno močnejša, vsaj v začetku. Kaj bo čez 10, 15
                  let ne vemo, ampak škoda bi bila, da bi mi morali preiti ves tisti čas, ki ga je
                  tudi lokalna samouprava v Evropi prešla, ko se šele v zadnjem času, postopoma,
                  tudi preko Evropske listine o lokalni samoupravi, zagotavlja določene lastne
                  finančne vire, pristojnosti in podobno, ko je precej tega <stage xml:id="SDZ1-Redna-08-1993-05-25.stage79">(čeprav v nekem
                     zmešanem sistemu, se strinjam, pomešanem v državnem in samoupravnem)</stage> v
                  preteklosti bilo. In v tem smislu, se mi razprava o tem zdi zelo pomembna.</p>
               <p>V naši poslanski skupini menimo, da vsaka rešitev, ki ne bo stimulirala in v
                  svojih posledicah imela večstopenjske lokalne samouprave in tudi pokrajine
                     <stage xml:id="SDZ1-Redna-08-1993-05-25.stage80">(če jih bomo tako ali drugače imenovali)</stage> bo slaba. In mislimo,
                  da je opozorilo, ki ga daje komisija, v tej smeri več kot utemeljeno.</p>
               <p>In zadnje. Lokalna samouprava - vsaj jaz tako razumem ustavo - je med ostalim tudi
                  ustavna pravica. Mi jo realizirati moramo in ustava - tako vsaj glede nekaterih
                  drugih vprašanj trdimo - kar zadeva uveljavljanje ustavnih pravic, velja. Res je,
                  da pri nekaterih stvareh imamo ustavni rok, da se sprejme zakonodaja, ampak kot
                  pravica velja. In če se ta ustavna pravica danes v nekaterih občinah ne more
                  realizirati - jaz pa trdim, da se tam, kjer gre za blokado občinskih skupščin, ta
                  ustavna pravica realizirati ne more - potem gre <stage xml:id="SDZ1-Redna-08-1993-05-25.stage81">(po mojem)</stage> tudi za
                  kršitev ustave. Ne trdim, da so ideje, ki so se - kolega Ribičič trdi, več ali
                  manj soglasno, zahtev pa je bilo veliko iz občin <stage xml:id="SDZ1-Redna-08-1993-05-25.stage82">(seveda tistih, ki so
                     prizadete, ne iz ostalih, ki dobro delajo)</stage>, da je neke rešitve treba
                  najti - v komisiji oblikovane soglasno.</p>
               <p>Vendar moram reči, da jaz mislim, da določene rešitve na tem področju so potrebne
                  in ne vem, ali je manjša kršitev samouprave, če se iščejo rešitve, ki bi
                  zagotovile, da ta obstoja ali pa, če si lahko skupina ljudi s temi ali drugimi
                  potezami zagotovi, da neposredno krši ustavo in onemogoča, da bi lokalna
                  samouprava - res da še ne ustavno postavljena, ampak kakršnakoli - sploh
                  funkcionirala. Hvala.</p>
            </sp>
            <sp xml:id="SDZ1-Redna-08-1993-05-25.sp82">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospod Pregelj.</p>
            </sp>
            <sp xml:id="SDZ1-Redna-08-1993-05-25.sp83">
               <speaker>ŽARKO PREGELJ:</speaker>
               <p>Spoštovani! Pri teh stališčih me je najbolj zbodlo v oči ravno to definiranje
                  ustavne kategorije o širši lokalni samoupravi v obliki pokrajin. Zadevo bi sicer
                  postavil polemično tudi glede na to, da se v teh stališčih meni, da je omejevanje
                  te - baje iz ustave razberljive - pravice, da so to v bistvu centralistične
                  težnje. Osebno menim, da ne gre za centralistične težnje; tudi menim, da v resnici
                  ni država kriva, če občinske skupščine ne delujejo, se pravi, če ne deluje lokalna
                  samouprava na dosedanji podlagi in da je država kriva samo v tistem primeru, ker
                  ne poskrbi za take občine. V zahodnih državah obstajajo instrumenti v primeru, ko
                  določena lokalna skupnost ne deluje <stage xml:id="SDZ1-Redna-08-1993-05-25.stage83">(npr. da pride do blokade občinske
                     skupščine ali občinskega sveta, ker se pač politika tako oblikuje)</stage>, da
                  država postavi za izvrševanje določenih življenjskih potreb občanov državnega
                  prefekta. To je za občino dokaj slaba zadeva, kajti takrat ne more ničesar
                  načrtovati, ne more imeti samostojne besede pri posameznih odločanjih in pač lahko
                  zgolj nekako preživi neko določeno obdobje. S tem država nekako prisili lokalno
                  samoupravo, da se čim prej na novo organizira, da se opravijo volitve in da se
                  spet postavi lokalna samouprava.</p>
               <p>Menim, da gre pri nas za podobne zadeve v nekaterih občinah; da so se pač pojavile
                  določene politične blokade, s točno določenimi interesi, specifičnimi za vsako
                  občino. Na podlagi tega zahtevati od Državnega zbora, da sprejme zakon, ki bi bil
                  v resnici protiustaven - in to je v 4. točki praktično v vseh odstavkih, razen v
                  drugem odstavku, kjer se pač predlaga občinskim skupščinam, da same spremenijo
                  svoje statute -menim, da je tak predlog popolnoma nesprejemljiv.</p>
               <p>Osebno soglašam zgolj s tem napotilom, s tem stališčem - kot sem že prej omenil -,
                  da občinske skupščine same spremenijo statute, jasno seveda v skladu z novo
                  ustavo. Kako lahko to naredijo, ne vem. Vsekakor pa bodo s tem, ko bodo svoje
                  delovanje združile v en sam zbor, delale v nasprotju z rezultati volitev. Ne vem,
                  vendar kolikor mi je znano, nima nobena skupščina te pristojnosti, da lahko
                  spreminja rezultate volitev. Tudi Državni zbor ne. Državni zbor ne more s
                  sprejetjem nekega zakona spremeniti rezultatov volitev v občinske skupščine.</p>
               <p>Tu mislim, da je zadeva popolnoma sporna, zato predlagam, da takega stališča ta
                  zbor ne sprejme; se pravi, da ne sprejme stališča, da naj bi s posebnim zakonom -
                  za tiste skupščine, ki se sploh ne morejo več sestajati, ki tudi ne morejo več
                  spreminjati svojih statutov - Državni zbor omogočil sestajanje s posebnim zakonom
                  o enem zboru, da tudi ne more s stališčem, da bo sprejem zakona volitev v enodomne
                  svete omogočil delo takim občinskim skupščinam, ker dejansko določa oziroma
                  prejudicira potem nekje že nastanek novih lokalnih skupnosti.  Kako nastane nova
                  lokalna skupnost pa v ustavi točno piše, kjer govori v 139. členu, da se pač
                  občina ustanovi z zakonom po vnaprej opravljenem referendumu. Torej je možno tak
                  instrument uporabiti, če se na nekem območju razpiše referendum, verjetno zdaj za
                  več občin ne za eno samo in se pač potem predlaga Državnemu zboru, da sprejme
                  zakon o nastanku nove občine; torej v tistem primeru, ko sedanja občinska
                  skupščina ne deluje več. Ali je pri tem treba čakati na zakon o lokalni samoupravi
                  iz ustave to ni razvidno. Govori o zakonu, ki se nanaša na eno samo občino in na
                  predhodni referendum, ne pa o nekem krovnem zakonu. Tukaj menim, da je ustavna
                  podlaga in tisti <stage xml:id="SDZ1-Redna-08-1993-05-25.stage84">(ki trdijo, da je tukaj ustava jasna)</stage> dokaj
                  majava. V ustavi piše tako, kot sem prej omenil.</p>
               <p>Teh stališč iz teh razlogov vsekakor ne morem podpirati. Stališča v V. poglavju pa
                  so sploh sporna. Strinjam se z mnenjem dr. Bučarja, da je govor, da bi morali z
                  nekim zakonom postaviti širšo lokalno samoupravo, popoln nesmisel. Osebno menim,
                  da lahko širša lokalna skupnost nastane, verjetno - čeprav to v ustavi ni točno
                  opredeljeno, opredeljeno je pač, da se občine samostojno odločijo; kako se občine
                  odločijo, ali na sejah občinskih svetov ali na kakšen drug način, to v ustavi ne
                  piše. Meni bi bilo najbližje, da se to tudi z referendumom uredi. Se pravi, tudi
                  združevanje občin v širšo lokalno skupnost naj bi uredil referendum v teh občinah.
                  Toda ustava tega direktno ne zahteva. Govori pač, da naj se občine samostojno
                  odločijo in to je potem stvar teh novih občin, kako se bodo to odločile: ali bodo
                  to z večino v svojem občinskem svetu ali nekem drugem organu <stage xml:id="SDZ1-Redna-08-1993-05-25.stage85">(odvisno pač
                     kaj bodo imele)</stage>, oziroma bodo to reševale z referendumom.</p>
               <p>Tako, da je tukaj v resnici toliko spornih zadev na čisto ustavni ravni, kaj šele
                  na sami idejni oziroma izvršni <stage xml:id="SDZ1-Redna-08-1993-05-25.stage86">(v tem primeru, kajti stališča bi potem
                     postala naenkrat izvršna)</stage>, tako da menim, da takih stališč Državni zbor
                  ne more sprejeti.</p>
               <p>Ker je verjetno težko amandmajsko to kakorkoli popravljati, ker je že osnova tako
                  vprašljiva, predlagam, da Državni zbor ta stališča zavrne in da k tej zadevi
                  pristopi drugače: da odbor še enkrat o tem premisli in da pospeši <stage xml:id="SDZ1-Redna-08-1993-05-25.stage87">(kaj je,
                     po mojem mnenju, prav opredeljeno v III. poglavju)</stage> pripravo zakona o
                  državni upravi, medtem ko sem že prej omenil, zakon o lokalni samoupravi je pa
                  veliko bolj vprašljiv oziroma ga sama ustava niti ne zahteva in bi že kot tak
                  verjetno posegal v pravice lokalne samouprave.</p>
               <p>Z ostalim trenutno ne bi zdaj polemiziral. Menim, da je dovolj in predlagam, da
                  Državni zbor teh stvari ne sprejme. Hvala lepa.</p>
            </sp>
            <sp xml:id="SDZ1-Redna-08-1993-05-25.sp84">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lenič.</p>
            </sp>
            <sp xml:id="SDZ1-Redna-08-1993-05-25.sp85">
               <speaker>JOŽE LENIČ:</speaker>
               <p>Gospod podpredsednik, spoštovani poslanci in poslanke. Lenič, LDS. Bom kratek.
                  Povedal bi pa rad predvsem tisto, kar me v tej, menda že več kot dveletni,
                  razpravi najbolj muči. Mi vsi tukaj, ali pa vsaj večina, je razpravljala predvsem
                  o pravnem okviru bodoče lokalne samouprave. Nekateri ste se dotaknili tudi vidika,
                  ki se mi pa zdi ravno toliko pomemben, če ne v tem primeru še bolj pomemben, to pa
                  je ekonomsko-finančni okvir lokalne samouprave. Tudi sam sem svoje dni deloval v
                  občini. Nikoli ne bom pozabil, ko so k meni prišli strokovnjaki z že natančno
                  izdelanimi mejami novih občin. Ko sem jih pa vprašal, kaj bo glavni vir
                  financiranja teh novih občin, mi pa tega, žal, nihče ni znal pojasniti. Če bi po
                  dveh letih ponovno zastavil to vprašanje, kaj pa sploh bo glavni vir financiranja
                  teh novih občin, kako močan bo ta vir, sem prepričan, da mi nekega jasnega in
                  celovitega odgovora zopet nihče ne zna podati.</p>
               <p>Vse kakršnekoli kalkulacije, predvidevanja, risanje zemljevidov itn. brez tega, da
                  se natančno, ve koliko lahko računa in na kaj lahko kdo računa, so popolnoma
                  nesmiselne in neproduktivne. Jaz pri diskusiji o lokalni samoupravi pogrešam čisto
                  ekonomske, če hočete "fizibiliti" študijo o tem, ali lahko neka občina sploh
                  preživi ali ne more. Seveda se take študije ne da izdelati dokler niso jasni viri
                  financiranja. Teh študij enostavno ni. Ves čas se gibljemo v nekem začaranem
                  krogu, veliko diskutiramo o ustavi, o zakonih, kar je sicer prav, vendar samo ta
                  pravni okvir še ni dovolj za neko kompetentno in temeljito razpravljanje o lokalni
                  samoupravi.</p>
               <p>V zvezi s tem se tudi sprašujem, kakšen je namen teh stališč. Jaz osebno trdim, da
                  je predlagatelj, ko je ta stališča lansiral na Državni zbor, zopet zagrešil
                  napako, ker je ta razprava bistveno premalo kanalizirana. Ne bomo dobili tistih
                  ključnih odgovorov na vprašanja, ki so odprta. Tu bom spet rekel, da bolj
                  akademsko vodimo parlamentarno razpravo, sklepi pa, ki so predlagani, nam ne
                  odgovarjajo na tista ključna vprašanja. Tukaj sicer pravi: potrebno je vzpostaviti
                  sistem javnih financ. O.K. Ampak, kakšen pa bo ta sistem javnih financ? Ali bo to
                  spet prerazdeljevanje nekega državno pobranega denarja, kot se danes dogaja v
                  občini, ali bo to nek normalen fiskalni vir, ki ga imajo občine, kot ga imajo po
                  večini v zahodni Evropi. O tem smo že razpravljali, nekateri smo tudi pisali. Jaz
                  osebno se zelo zavzemam, da bi nove občine dobile lastni fiskalni vir. Ne samo, da
                  bi ga imele, ampak da bi imele v okviru nekih limitov tudi možnost določiti višino
                  tega lastnega fiskalnega vira. Naš predlog je bil, da bi bil to davek na
                  premoženje, lahko je tudi kaj drugega. S tem, ko bi občina imela to možnost
                  določevati višino lastnega fiskalnega vira, bi imela tudi možnost sokreirati svojo
                  lastno politiko. Prihajam iz občine <stage xml:id="SDZ1-Redna-08-1993-05-25.stage88">(to so Domžale)</stage>, ki je to
                  možnost še kako izkoristila pred leti, preden je bil sistem financiranja javne
                  porabe tak kot je danes. Mi točno vemo, kaj so takrat Domžale, s tem, ko so lahko
                  sprejemale višino takratnih prispevnih stopenj, naredile. Jaz mislim, da je ta
                  zahteva po lastnem fiskalnem viru več kot upravičena.</p>
               <p>Zato tudi ne morem pristajati na tezo v točki 2, kjer pravi komisija, da ocenjuje,
                  da je temeljna zasnova osnutka zakona o lokalni samoupravi ustrezna podlaga za
                  pripravo zakona in spremljajoče zakonodaje in tako naprej. Ta osnutek ni dovolj
                  dober, da bi bil lahko nek fundament, ker popolnoma izpušča sistem financiranja.
                  Se pravi, da lahko samo ocenimo, da je ta osnutek nek pripomoček, ni pa dovolj
                  dober, da se na podlagi tega izdela tisti osnutek, ki ga res pričakujemo in
                  rabimo.</p>
               <p>Jaz predlagam - to je moj predlog, ki ga sicer nisem pisno vložil, pa ga imam
                  namen takoj po razpravi - da se točka 2 črta, ker ocenjujem, da ta predlog, ki je
                  bil, ni dovolj dober, da se na podlagi tega pripravi novi predlog. Kako
                  predlagatelj ne upošteva dovolj raven finančnega kriterija, je jasno, ko v
                  zakonodaji, ki naj bi se sočasno sprejemala, ves čas omenja samo zakon o lokalni
                  samoupravi in zakon o državni upravi; nikjer ni omenjena modifikacija zakona o
                  financiranju javne porabe oziroma o financiranju, pa kakorkoli se bo temu zakonu
                  že reklo. Jaz sem prepričan, da se tega ne da urediti samo v zakonu o lokalni
                  samoupravi, ampak da bo treba modificirati še številne druge zakone, ki o teh
                  zadevah govorijo.</p>
               <p>Ponovno poudarjam, da ta stališča smatram kot evidenco nekih problemov, ki se v
                  zvezi s tem pojavljajo, vendar ocenjujem, da je prav s finančnega vidika bistveno
                  premalo dovršeno in pričakujem od komisije, ki naj bi bila predlagatelj tega
                  zakona, da se v bodoče, prav temu problemu, ki se zdi z mojega vidika bistven,
                  posveti in da tudi v osnutku, ki ga bo predložila temu zboru, nekaj bolj
                  detaljnega in bolj kompetentnega s tega področja tudi reče. Hvala lepa.</p>
            </sp>
            <sp xml:id="SDZ1-Redna-08-1993-05-25.sp86">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Ribičič.</p>
            </sp>
            <sp xml:id="SDZ1-Redna-08-1993-05-25.sp87">
               <speaker>DR. CIRIL RIBIČIČ:</speaker>
               <p>Najprej bi se v imenu komisije zahvalil za številne pripombe. Razprava, kot ste
                  lahko opazili, je bila zelo raznolika. Ponekod gre za to, da opozarja na nove
                  probleme, po nekod terja trdnejša stališča, nekatera stališča so bila zavrnjena v
                  razpravi, nekateri pa menijo, da sama stališča niso potrebna. Mi bomo te stvari
                  poskušali natančno proučiti in bi na jutrišnji seji, v odmoru, se bi Komisija za
                  lokalno samoupravo sestala in bi poskušala že jutri popoldan predlagati svoje
                  poglede na to, kako odločati oziroma kako dograditi ta stališča, ali eventualno
                  druga stališča, za katera se bo odločila večina v tej komisiji. Hvala lepa.</p>
            </sp>
            <sp xml:id="SDZ1-Redna-08-1993-05-25.sp88">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem
                  razpravo in prekinjam to točko dnevnega reda.</p>
               <p>Prehajamo na <title xml:id="SDZ1-Redna-08-1993-05-25.title9">31. TOČKO DNEVNEGA REDA - OBRAVNAVA PREDLOGA ZA IZDAJO ZAKONA
                     O SPREMEMBI ZAKONA O USTANOVITVI VISOKE PRAVNE ŠOLE V MARIBORU S PREDLOGOM
                     ZAKONA</title>.</p>
               <p>Predlog za izdajo zakona s predlogom zakona, je v obravnavo Državnemu zboru
                  predložila Vlada Republike Slovenije. Objavljen je bil v Poročevalcu št. 5/93.</p>
               <p>Želi besedo predstavnik Vlade? <stage xml:id="SDZ1-Redna-08-1993-05-25.stage89">(Ne želi.)</stage></p>
               <p>Predlog za izdajo zakona s predlogom zakona, je obravnaval Odbor za kulturo,
                  šolstvo in šport. Poročilo odbora ter mnenje Sekretariata za zakonodajo in pravne
                  zadeve ste prejeli s sklicem seje. Želi poročevalec odbora besedo? <stage xml:id="SDZ1-Redna-08-1993-05-25.stage90">(Ne
                     želi.)</stage></p>
               <p>Ugotavljam, da so zastopane vse poslanske skupine. Odpiram razpravo. Kdo želi
                  besedo?</p>
               <p>Ker ne želi nihče razpravljati, zaključujem razpravo in prekinjam točko dnevnega
                  reda.</p>
               <p>Prehajamo na <title xml:id="SDZ1-Redna-08-1993-05-25.title10">32. TOČKO DNEVNEGA REDA - OBRAVNAVA PREDLOGA ZA IZDAJO ZAKONA
                     O USTANOVITVI VISOKE ŠOLE ZA ZDRAVSTVO V LJUBLJANI Z OSNUTKOM
                  ZAKONA</title>.</p>
               <p>Predlog za izdajo zakona z osnutkom zakona je v obravnavo Državnemu zboru
                  predložila Vlada Republike Slovenije. Objavljen je bil v Poročevalcu št. 3/93.
                  Državni zbor je odločil, da ga bo obravnaval po skrajšanem postopku.</p>
               <p>Želi besedo predstavnik Vlade? <stage xml:id="SDZ1-Redna-08-1993-05-25.stage91">(Ne želi.)</stage></p>
               <p>Predlog za izdajo zakona z osnutkom zakona, je obravnaval Odbor za kulturo,
                  šolstvo in šport. Poročilo odbora ter mnenje Sekretariata za zakonodajo in pravne
                  zadeve, ste prejeli s sklicem seje.</p>
               <p>Želi poročevalec odbora besedo? <stage xml:id="SDZ1-Redna-08-1993-05-25.stage92">(Ne želi)</stage>.</p>
               <p>Ugotavljam, da so zastopane vse poslanske skupine. Pričenjam razpravo. Kdo želi
                  besedo? Gospod Janez Podobnik.</p>
            </sp>
            <sp xml:id="SDZ1-Redna-08-1993-05-25.sp89">
               <speaker>JANEZ PODOBNIK:</speaker>
               <p>Spoštovani! Na predlagani zakon sem vložil amandma na 14. člen, ko sem predlagal,
                  da se spremeni tako, da se glasi: "Dosedanjega dekana Višje šole za zdravstvene
                  delavce v Ljubljani, ki nadaljuje z delom kot vršilec dolžnosti dekana, zamenja na
                  novo izvoljeni dekan s pričetkom novega šolskega leta." Vlada je na ta amandma že
                  odgovorila. In sicer, da ga ne sprejema. Sklicuje se na zakon o javnih zavodih.
                  Imam pa vprašanje, kako to, da je Vlada nekako potrdila novega dekana in mu dala
                  tudi veljajo, oziroma mandat s 1.9.1993. Poudarjam, da je bil novi dekan imenovan
                  8. aprila 1993. Torej, kako to, da je ta postopek tekel, če pa je bilo, prepričan
                  sem, znano, da se gre v spremembo, da se višjo šolo preoblikuje v visoko. To
                  vprašanje bi imel za predlagatelja. Hvala.</p>
            </sp>
            <sp xml:id="SDZ1-Redna-08-1993-05-25.sp90">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Topler.</p>
            </sp>
            <sp xml:id="SDZ1-Redna-08-1993-05-25.sp91">
               <speaker>DR. VLADIMIR TOPLER:</speaker>
               <p>Spoštovani predsedujoči, poslanke in poslanci! Rad bi opozoril na nek problem, ki
                  se pojavlja pri ustanovitvi te visoke šole. Kot slovenski zdravnik vsekakor
                  podpiram, da se ustanovi Visoka šola za zdravstvo v Ljubljani, prav tako podpiram
                  tudi naslednjo točko, da se ustanovi Višja šola za zdravstvo v Mariboru.</p>
               <p>Glede na to, kakšni so trendi v zdravstvu v svetu in glede na kriterije, ki jih
                  pripravlja svetovna zdravstvena organizacija, ki se ukvarja predvsem z vzgojo, s
                  krepitvijo pozitivnega zdravstva, s preventivo in rehabilitacijo, je ta šola
                  vsekakor potrebna. Vendar problemi, ki se porajajo v Evropi in pri nas, so
                  predvsem v tem, da je vedno manj medicinskega kadra.</p>
               <p>Naj navedenem nekaj številk, ki sem jih včeraj pogledal skupaj z direktorjem
                  Univerzitetnega kliničnega centra. V Ljubljani, ki skrbi za približno 700 tisoč
                  ljudi in dela vrhunske posege za celotno Slovenijo, rabijo približno 100
                  medicinskih sester. Na Zavodu za zaposlovanje, je prijavljenih 430 medicinskih
                  sester, ki prejemajo podporo, vendar ne želijo delati. Zakaj ne želijo delati?
                  Zaradi slabe plače, zaradi tega, ker je delo v izmenah težko, ker morajo 13 krat
                  na mesec delati nočno delo. Iz tega sledi, da je pri nas problem zdravstvenega
                  osebja vedno bolj pereč, kljub velikim številom brezposelnih, ki čakajo. In prav
                  tu bi rad opozoril na problem, ki se zna zgoditi. Kdo se bo lahko vpisal v to
                  šolo?</p>
               <p>Zakon sprejemamo po hitrem postopku prav zaradi tega, da bi se lahko že v
                  letošnjem letu vpisali v ti dve smeri zdravstva. In tu se poraja tisto glavno
                  vprašanje. Po kakšnih kriterijih, se bodo lahko vpisali? Kot je razvidno iz
                  obrazložitve, se bodo vpisovale sestre, ki naj bi potem delovale kot vzgojitelji.
                  Če nekdo hoče nekoga vzgajati, mora verjetno imeti tudi nekaj prakse na tem
                  področju - in s tem bomo še tiste medicinske sestre, ki sedaj delajo na oddelku,
                  ki vodijo neko organizacijo, potegnili v te šole. Ali pa bomo šli v drugo
                  skrajnost in se bodo za vzgojo na tej šoli, ki bo vzgajala tudi drugi zdravstveni
                  kader, vpisale sestre, ki nikoli niso delovale v zdravstvu.</p>
               <p>In zato mislim, da bo potrebno na tem, preden bomo ta zakon sprejeli, narediti še
                  nekaj. Zeleni-ekološka socialna stranka, bomo vložili pisni sklep v tem kontekstu,
                  da ne bo prihajalo do tega, da bomo zaradi tega, ker bodo sestre šle študirati, in
                  imajo vso pravico, zapirali oddelke. Naj povem, da so v Ljubljani že zaprli del
                  oddelka na otroškem otološkem oddelku, da so problemi na vseh intenzivnih
                  oddelkih, na intenzivnih, kjer zdravimo predvsem težje paciente, ni medicinskega
                  kadra. In če jih bo še tam šlo nekaj v šolo, bodo tukaj nastali hudi pereči
                  problemi. Zato bomo vložili, kot sem že napovedal, tudi dodatni sklep, da se delo
                  na oddelkih, zaradi tega, ker bodo nekatere šle naprej v nadaljevanje šole, ne bi
                  spremenilo. Hvala.</p>
            </sp>
            <sp xml:id="SDZ1-Redna-08-1993-05-25.sp92">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospa Irena Oman.</p>
            </sp>
            <sp xml:id="SDZ1-Redna-08-1993-05-25.sp93">
               <speaker>IRENA OMAN:</speaker>
               <p>Vložila bi amandma k 3. členu predloga zakona o ustanovitvi Visoke šole za
                  zdravstvo v Ljubljani. In sicer, v prvi vrstici, se za besedilo: "Šola izvaja
                  programe v visokošolskem izobraževanju" itd., nadomesti z novim besedilom, ki se
                  glasi: "Šola izvaja visokošolski študijski program zdravstvene vzgoje in
                  visokošolski študijski program sanitarnega inženirstva". Doda pa se še nov drugi
                  odstavek, ki se glasi: "Šola izvaja višješolski študijski program za zdravstveno
                  nego, fizioterapijo, delavno terapijo, radiologijo, sanitarno inženirstvo,
                  ortopedsko tehniko in stomatološko-laboratorijsko protetiko". Zakaj? Zato, ker
                  menim, da je treba določbo prvega odstavka 3. člena formulirati tako, da bo iz nje
                  razvidno, katere vzgojno-izobraževalne programe bo šola izvajala na višji oziroma
                  na visoki stopnji. Hvala lepa.</p>
            </sp>
            <sp xml:id="SDZ1-Redna-08-1993-05-25.sp94">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Bučar.</p>
            </sp>
            <sp xml:id="SDZ1-Redna-08-1993-05-25.sp95">
               <speaker>DR. FRANCE BUČAR:</speaker>
               <p>Gospod predsedujoči! Izpostavil bi pravzaprav eno vprašanje. Zdravnik, ki je tukaj
                  govoril, je odprl celo vrsto vprašanj, katerih razrešitev je potrebna, če hočemo o
                  tem zakonu glasovati - in vendarle ni predlagal tega, da je proti temu, da se
                  zakon sprejme po hitrem postopku. Tega enostavno ne razumem. Zame je tu cela vrsta
                  vprašanj; jaz se sicer ne spoznam na stvari, ampak če postavi trditev, da na eni
                  strani tega kadra manjka, na drugi strani pa je cela vrsta ljudi, ki so na zavodu
                  za brezposelne, potem je zame pač zelo jasno vprašanje: tem je treba več plačati,
                  drugače jih ne bomo dobili. Sedaj, ali se hoče kompenzacijo s tem narediti - če
                  teh ljudi manjka - da se jim da višji "titel"; ne vem, kako to skupaj gre.
                  Vprašanje je zelo resno. Poleg tega se mi zdi čudna tudi taka hierarhija: v
                  Ljubljani visoka šola, v Mariboru <stage xml:id="SDZ1-Redna-08-1993-05-25.stage93">(malo nižje)</stage> pa višja šola. Meni
                  tukaj manjka neka jasnost pri pristopu.</p>
               <p>Poleg tega - in zato se tudi oglašam - kratko in malo producirati te visoke šole -
                  in prosim, da se razumemo: nisem zoper visoko šolstvo, ampak moramo imeti nek
                  koncept. Spomnim se, recimo, pred leti sem predaval v Holandiji in so mi povedali
                  na univerzi, da so izračunali: leta 2007, če bi šlo npr. širjenje visokega šolstva
                  tako naprej, bi Holandija porabila čisto ves nacionalni dohodek samo za
                  financiranje visokega šolstva. Ne rečem, da je ta nevarnost pri nas, ampak
                  vendarle moramo mi tu neke parametre postaviti, če hočemo tukaj odgovorno
                  glasovati. Jaz ne morem kratko-malo pritisniti na gumb in reči, da je visoka šola
                  seveda potrebna, zlasti ker s tem ne želim biti stalno v sporih. Hvala lepa.</p>
            </sp>
            <sp xml:id="SDZ1-Redna-08-1993-05-25.sp96">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Topler.</p>
            </sp>
            <sp xml:id="SDZ1-Redna-08-1993-05-25.sp97">
               <speaker>DR. VLADIMIR TOPLER:</speaker>
               <p>Strinjam se s tem, kar je gospod Bučar povedal, vendar če bi obrazložili. Najprej,
                  ko ste rekli: visoka šola v Ljubljani in višja šola v Mariboru. Višješolskega
                  kadra izrazito veliko primanjkuje. V mariborski bolnišnici mislim, da rabijo 70, v
                  Ljubljani čez 100, medtem ko v Ljubljani rabijo še srednješolski kader, ki noče
                  delati.</p>
               <p>Problem, ki sem ga hotel osvetliti, je predvsem ta: mi moramo zakon, kot je tudi
                  iz obrazložite razvidno, sprejeti po hitrem postopku, tako da bo možen vpis tudi
                  letos, kajti drugače vpis ne bo možen. Zato nisem proti temu, da se ustanovi šola.
                  Sem za to, da se ustanovi visoka šola; na tej visoki šoli bodo študirali predvsem
                  višješolski kadri. Večina višješolskih kadrov je danes zaposlena. In če vzamemo,
                  da jih bo študiralo od 30 do 60, in če je na enem oddelku en višješolski kader
                  pomeni, da bomo morali toliko oddelkov spremeniti, oziroma bo srednja medicinska
                  sestra morala voditi to, za kar pa ni usposobljena in bo to motilo tisto normalno
                  organizacijo dela v zdravstvu, povečalo stroške.</p>
               <p>Zato sem predlagal, da bomo dali dodaten sklep, s katerim je potrebno, da se
                  proučijo kriteriji, kdo bo lahko šel na šolo. Nedopustno bi bilo, da mi
                  predlagamo, kakšni naj bi bili ti kriteriji, ker navsezadnje ima vsak pravico do
                  visokošolske izobrazbe; to je tudi v interesu slovenskega naroda. Pri tem pa
                  moramo upoštevati to, da lahko s tem močno ogrozimo zdravstvo kot celoto v
                  Sloveniji. In zaradi tega bomo dodali sklep.</p>
               <p>Strinjam pa se z vami, da je mogoče malo preuranjeno, da sprejemamo zakon po
                  hitrem postopku. Vendar ne bi rad, da zaradi tega, ker ga ne bi sprejeli po hitrem
                  postopku, letos ne bi bil možen vpis.</p>
            </sp>
            <sp xml:id="SDZ1-Redna-08-1993-05-25.sp98">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Besedo ima gospa Kožuhova.</p>
            </sp>
            <sp xml:id="SDZ1-Redna-08-1993-05-25.sp99">
               <speaker>DR. MATEJA KOŽUH-NOVAK:</speaker>
               <p>Mislim, da se boste strinjali z menoj, da je slovenska medicina dokaj napredna
                     <stage xml:id="SDZ1-Redna-08-1993-05-25.stage94">(saj je imel marsikdo od vas, ki je bil v bolnici, priliko to
                     občutiti)</stage>, da pa izrazito šepamo pri negi. Danes mi je nekdo razlagal,
                  da je bil pred kratkim v bolnici in je rekel: "Tukaj bo treba nekaj narediti. Naše
                  sestre imajo premalo izobrazbe. Rabijo predvsem izobrazbo iz psihologije pacienta,
                  rabijo izobrazbo iz organizacije dela, če hočete, da se boste v bolnici boljše
                  počutili, poleg tega, da boste kar dobro operirani ali zdravljeni."</p>
               <p>Zakaj mora biti zakon sprejet po hitrem postopku? Mislim, da se že 10 let
                  slovenske sestre trudijo, da bi imele visoko šolo. Deset let so zavirali ljudje,
                  kar jaz še danes ne razumem, zakaj. Ker dejansko, zdravniki brez dobro izobraženih
                  sester delati ne moremo. Popolnoma se strinjam z dr. Bučarjem. S kakršnim koli
                  členom, ki ga bomo dodajali, ne bomo rešili problema manjkajočih sester. Sestre bo
                  treba boljše plačati. In s tem bomo morali enkrat priti v parlament; ne pa s tem,
                  da bomo rekli: delo ne sme trpeti, če bodo te in te šle v visoko šolo. Prepričana
                  sem, da je na tej visoki šoli dovolj strokovnjakov, ki bodo naredili prava merila,
                  katera gre lahko v šolo ali ne. Kot pa vem - in upam, da bodo tudi predstavnik
                  Vlade povedal - je že sedaj trikrat ali štirikrat toliko kandidatk, kot jih je
                  šola pripravljena sprejeti na visoko šolo.</p>
               <p>Če hočete, da boste takrat, ko boste bolnico rabili, imeli boljšo nego, potem je
                  treba ta zakon podpreti.</p>
            </sp>
            <sp xml:id="SDZ1-Redna-08-1993-05-25.sp100">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Gospod Janez Podobnik.</p>
            </sp>
            <sp xml:id="SDZ1-Redna-08-1993-05-25.sp101">
               <speaker>JANEZ PODOBNIK:</speaker>
               <p>Jaz podpiram stališča, ki jih je povedala poslanka pred menoj. Samo mislim, da je
                  na podlagi razprave gospoda Toplerja, potrebno - in tudi podpiram, da je zakon po
                  hitrem postopku, ker vemo za razloge - in korektno, da nam predlagatelj, torej
                  Vlada, poda stališče do dilem, ki jih je gospod Topler odprl. Namreč, pomembno je,
                  ker sprejemamo zakona, in to po hitrem postopku, da ne bo prišlo do kakršnekoli
                  kolizije dosedanjega sistema na področju izobraževanja v medicini. Mislim, da je
                  dobro, preden o tem glasujemo, da dobimo stališče Vlade o tej dilemi, ki jo je
                  gospod Topler odprl. To je moj predlog.</p>
            </sp>
            <sp xml:id="SDZ1-Redna-08-1993-05-25.sp102">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Irena Oman.</p>
            </sp>
            <sp xml:id="SDZ1-Redna-08-1993-05-25.sp103">
               <speaker>IRENA OMAN:</speaker>
               <p>Gospa Kožuhova je omenila, da je slovensko zdravstvo dobro, strokovno zdravstvo,
                  da pa je problem zdravstvene nege. V celoti podpiram to, o čemer je zdaj tekla
                  debata, vendar sem mnenja, da je problem nege problem srednjih medicinskih sester
                  in da te niso zadosti usposobljene. To že vsa leta, odkar je - vi mi boste to
                  verjetno lahko potrdili - usmerjeno izobraževanje. In če se bo ta problem reševal,
                  potem bi se moralo celostno, se pravi trostopenjsko - za srednje, višje in visoko
                  izobraževanje. Hvala.</p>
            </sp>
            <sp xml:id="SDZ1-Redna-08-1993-05-25.sp104">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Želi predstavnik Vlade? Prosim, državni sekretar v
                  Ministrstvu za šolstvo in šport.</p>
            </sp>
            <sp xml:id="SDZ1-Redna-08-1993-05-25.sp105">
               <speaker>DR. PAVEL ZGAGA:</speaker>
               <p>Gospod podpredsednik, spoštovane poslanke in poslanci! Želel bi dati predvsem
                  nekaj odgovorov na vprašanja in pripombe, ki so bila v dosedanji diskusiji
                  zastavljena. Začel bi s pripombo gospoda Toplerja. Vlada Republike Slovenije ni
                  potrdila dekana, ne dosedanjega, ne prihodnjega. Po statutu Višje šole za
                  zdravstvene delavce v Ljubljani je tako, kot po statutu vsake druge članice ene
                  oziroma druge univerze, svet visokoškolskega zavoda zadolžen za ta postopek; se
                  pravi, ni povezano s sklepom oziroma s pristankom Vlade. To je na področju srednje
                  šole nekoliko drugače urejeno. Za področje obeh univerz pa seveda, od novele iz
                  leta 1989 in ponovne vrnitve avtonomije univerzitetnemu prostoru, poteka ta
                  postopek na ta način.</p>
               <p>Druga stvar je samo vprašanje vpisa in tudi konkretna vprašanja o tem, kdo se bo
                  lahko vpisal, po kakšnih kriterijih in podobno. V Ljubljani, na sedanji Višji šoli
                  za zdravstvene delavce, predvidevamo in smo tudi imeli v spomladanskem razpisu,
                  vpis 50-ih študentk in študentov na novi visokošolski program zdravstvene vzgoje
                  in 30 mest na novi visokošolski program sanitarnega inžinerstva. V obeh primerih
                  se je dogodilo, da je prijav bistveno bistveno več, kljub temu, da smo s samim
                  zakonom še v postopku. Natančneje: za program sanitarnega inžinerstva je preko 130
                  prijav, se pravi približno štiri krat toliko, in za program zdravstvene vzgoje je
                  okrog 100 prijav, se prvi dva krat toliko kot je mest. V obeh primerih so med
                  prijavljenci diplomatke oziroma diplomanti sedanje višje stopnje zdravstvenih
                  delavcev, ki imajo določene delavne izkušnje. Predlog je, da se -</p>
               <p>ob predpostavki sprejema tega zakona - izpelje selekcijski postopek, in sicer na
                  osnovi dodiplomskih ocen višje stopnje, ocen na sami diplomi in na osnovi
                  točkovanja ustreznega sprejemnega pogovora, ki bo opravljen z vsemi kandidati. V
                  tem študijskem letu ne bo vpisa na redni študij na teh dveh smereh, pač samo na
                  študij ob delu. O eventualnem razpisu za redni študij se bomo pogovarjali šele za
                  študijsko leto 1994/95. Eden od razlogov za predlog takšnega programa in tudi za
                  njegovo potrditev doslej, tako na sami šoli, kot na Univerzi v Ljubljani, je
                  predvsem buren razvoj na tem področju, ki smo mu priča v svetu. Sedanja Višja šola
                  za zdravstveno delo v Ljubljani je v zadnjem obdobju razvila celo vrsto
                  ustvarijalnih povezav z Evropo, zelo aktivna je tudi v dovolj znanem programu
                  "Tempus" in to so tiste ključne strokovne, pedagoške in tudi znanstvene povezave,
                  ki lahko zagotavljajo vsaj del osnov, da si Slovenija pridobi boljše izobraževanje
                  na tem področju.</p>
               <p>Že dolgo časa ugotavljamo, tudi v ostalih trendih v svetu, da gola srednješolska
                  izobrazba ne zadovoljuje več čedalje bolj zahtevnih poklicev na tem področju.</p>
               <p>Še kratka pojasnitev amandmaja gospe Omanove. Vlada je prejšnji teden, tako kot
                  amandma gospoda Podobnika, obravnavala tudi ta amandma k 3. členu in ga ni
                  sprejela. V skladu z dosedanjimi zakonskimi določili so programi - visokošolski in
                  višje šolski programi - konkretno opredeljeni s programskimi zasnovami. To pa je
                  osnova za oblikovanje vzgojno-izobraževalnih programov. Postopek za sprejemanje
                  programske zasnove in za sprejemanje posameznih programov je določen ravno tako z
                  zakonom. Za nobeno višjo, visoko šolo, fakulteto in akademijo v Sloveniji v zakonu
                  o njihovi ustanovitvi nimamo predvidenega takega postopka. Še več: v primeru, da
                  bi ta določila pisali v sam zakon, bi pred vsako jesenjo temeljito zaposlili tudi
                  vas tukaj, v Državnem zboru; zaradi hitrega razvoja strok imamo na tem področju
                  vsako leto določene spremembe; letos približno na 2/3 študijskih smeri v
                  Sloveniji. To bi povzročilo tudi zelo veliko dela. Hvala lepa.</p>
            </sp>
            <sp xml:id="SDZ1-Redna-08-1993-05-25.sp106">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Sisinger.</p>
            </sp>
            <sp xml:id="SDZ1-Redna-08-1993-05-25.sp107">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Čutim potrebo, da se vključim v to
                  razpravo predvsem v razmišljanju glede na to, da smo oba predloga zakonov o
                  ustanovitvi Višje zdravstvene šole v Mariboru in o ustanovitvi Visoke šole za
                  zdravstvo v Ljubljani obravnavali tudi na matičnem Odboru za zdravstvo, družino in
                  socialno politiko. Menim, da ko smo poslušali razloge predstavnikov s področja
                  šolstva in zdravstva, ko smo imeli pred seboj nekatere tudi današnje že
                  obrazložene potrebe na tem področju, smo se tudi v našem odboru <stage xml:id="SDZ1-Redna-08-1993-05-25.stage95">(in tudi
                     sam sem se)</stage> na nek način zavzemali za to, da združimo ta dva postopka
                  iz razlogov, da omogočimo tako na področju ene in druge šole začetek šolskega leta
                  v normalnih pogojih v letošnji jeseni. Ker ni bilo pripomb tudi ne v našem
                  matičnem odboru, moram reči, na oba dokumenta, se pridružujem vsem prizadevanjem
                  tistih poslancev in poslank, ki gledamo  to nujnost kot potrebo našega zdravstva
                  in seveda podpiram predlog, da združimo oba postopka - in ko bomo odločali, da
                  dejansko sprejmemo oba predloga zakonov, tako za višjo šolo v Mariboru in visoko v
                  Ljubljani. Hvala.</p>
            </sp>
            <sp xml:id="SDZ1-Redna-08-1993-05-25.sp108">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo. Ker ne želi več nihče razpravljati, zaključujem
                  razpravo in prekinjam to točko dnevnega reda.</p>
               <p>Prehajamo na <title xml:id="SDZ1-Redna-08-1993-05-25.title11">33. TOČKO DNEVNEGA REDA - OBRAVNAVA PREDLOGA ZA IZDAJO ZAKONA
                     O USTANOVITVI VIŠJE ZDRAVSTVENE ŠOLE V MARIBORU S PREDLOGOM ZAKONA</title>.</p>
               <p>Predlog za izdajo zakona z osnutkom zakona je v obravnavo Državnemu zboru
                  predložila Vlada Republike Slovenije. Objavljen je bil v Poročevalcu številka
                  5/93. Državni zbor je odločil, da ga bo obravnaval po skrajšanem postopku. Želi
                  besedo predstavnik vlade? <stage xml:id="SDZ1-Redna-08-1993-05-25.stage96">(Ne želi.)</stage></p>
               <p>Predlog za izdajo zakona z osnutkom zakona sta obravnavala Odbor za kulturo,
                  šolstvo in šport in Odbor za zdravstvo, delo, družino in socialno politiko.
                  Poročilo in mnenje odborov ter mnenje Sekretariata za zakonodajo in pravne zadeve
                  ste  prejeli s sklicem seje. Želi poročevalec odbora besedo? <stage xml:id="SDZ1-Redna-08-1993-05-25.stage97">(Ne
                     želi.)</stage></p>
               <p>Ugotavljam, da so zastopane vse poslanske skupine. Pričenjam razpravo. Kdo želi
                  besedo? Ker ne želi nihče razpravljati, zaključujem razpravo in prekinjam to točko
                  dnevnega reda.</p>
               <p>Prehajamo na <title xml:id="SDZ1-Redna-08-1993-05-25.title12">34. TOČKO DNEVNEGA REDA - OBRAVNAVA PREDLOGA ZA IZDAJO ZAKONA
                     O NAČINU IZKAZOVANJA DOLOČENIH TERJATEV IN O PRAVICAH NOSILCEV TEH TERJATEV Z
                     OSNUTKOM ZAKONA</title>.</p>
               <p>Predlog za izdajo zakona z osnutkom zakona je v obravnavo Državnemu zboru
                  predložila skupina poslancev Tone Peršak, mag. Igor Omerza, Igor Bavčar, dr.
                  Dimitrij Rupel in Danica Simšič. Objavljen je bil v Poročevalcu številka  3/93.
                  Želi besedo predstavnik predlagatelja? Gospod Omerza.</p>
            </sp>
            <sp xml:id="SDZ1-Redna-08-1993-05-25.sp109">
               <speaker>MAG. IGOR OMERZA:</speaker>
               <p>Ta predlog zakona skuša urejati tudi terjatve, ki jih imajo naša podjetja do držav
                  bivše Jugoslavije. Namreč menimo, da so podjetja v neenakopravnem položaju, kajti
                  najprej je bil sprejet zakon o poplačilu terjatev do Iraka, do Angole, do Kube.
                  Mislimo, da ni razloga, da ne bi teh stvari reševali celovito tudi do terjatev, ki
                  jih imajo slovenska podjetja do premoženja, ki jim je bilo tam odvzeto, do držav
                  bivše Jugoslavije. Gre sicer za velike zneske. V poročilu vlade k temu predlogu
                  zakona piše, da je okoli 350.000 terjatev, da gre pa, mislim, za 1 milijardo in
                  pol milijona mark premoženja, ki je bilo odvzeto slovenskim podjetjem v bivši
                  Jugoslaviji.</p>
               <p>Druga stvar je seveda, koliko se da teh terjatev - ne glede na te podatke, ki so
                  dosti verodostojni, verjetno, takrat jih je delala SDK, ampak vendarle bi
                  dokazovanje teh terjatev verjetno pokazalo manjše zneske tega premoženja. Spomnimo
                  se samo zadev okoli zakona o poplačevanju terjatev do Iraka, Angole in Kube, ko
                  sta Ministrstvo za finance in Banka Slovenije postavila tako težke pogoje za
                  dokumentacijo in dokumentiranje teh terjatev <stage xml:id="SDZ1-Redna-08-1993-05-25.stage98">(vsaj na proračunski razpravi
                     smo ugotavljali)</stage>, da je samo za 1 milijon in pol dolarjev bilo
                  terjatev, ki so zadostile vsem pogojem za dokumentacijo s strani navodil, ki jih
                  je dala Banka Slovenije. To je pa še poseben problem, s katerim se zdaj, kot vemo,
                  ukvarja vlada in ne vem, kako daleč so s tem prišli. Vendarle bo gotovo treba te
                  pogoje olajšati. Skratka, čeprav gre za  dosti velike količine, natančno vnaprej
                  ne moremo povedati, ker bodo morala podjetja to dokumentirati, če bo zakon
                  sprejet. Ta izenačuje pogoje za vsa podjetja. In še enkrat poudarjam, da ne vidim
                  razlik med terjatvami do bivše Jugoslavije in terjatvami do Iraka, Kube in do
                  Angole. Način je tak, da bi država izdala certifikate. Na osnovi dokumentiranih in
                  priznanih</p>
               <p>terjatev, bi se izdali certifikati in potem bi se tudi država vključevala v
                  reševanje. V bilateralnih stikih z državami bivše Jugoslavije bi se te stvari
                  reševale in bi se potem od teh certifikatov odpisale vrednosti, ki bi se lahko
                  poplačale in izterjale. Na saldo, ki bi pa ostajal, bi pa država Republika
                  Slovenija dajala določene obresti. To je lestvica obresti od 12% do 3%, glede na
                  velikost uspeha, velikosti izterjave terjatve. S tem bi državo v mednarodnih
                  stikih tudi zadolžili, da deluje bolj tudi na gospodarskem področju, da v teh
                  stikih z državami bivše Jugoslavije prezentira tudi dokumentirane spiske in na ta
                  način tudi pogojuje določene druge stvari v razgovorih z državami bivše
                  Jugoslavije in na ta način pomaga podjetjem pri rednih poteh in njihovih
                  samostojnih stikih za poplačilo teh terjatev.</p>
               <p>Seveda obstaja tudi sukcesija, ki naj bi te stvari uredila. Vendar se bojim, da ta
                  sukcesija še nekaj let ne bo zaživela in je tudi vprašanje, kaj bo s sukcesijo in
                  kaj bo s temi terjatvami, ki jih Slovenija na bruseljski, in potem haagški in
                  ženevski konferenci zahteva na osnovi sukcesije.</p>
               <p>Tako, da mislimo, da je ta zakon potreben. Mi smo ta zakon predlagali na osnovi
                  pritiska podjetnikov, podjetij, ki so se na nas obračali, kot na poslansko skupino
                  - morda še na katero drugo - in prosili, da se vendarle nekaj stori v zvezi s tem.
                  Kajti marsikatero od teh podjetij je zdravo podjetje, pa ga te terjatve tiščijo
                  navzdol; in bi marsikatero zdravo podjetje po strukturi, po tehnoloških in
                  organizacijskih elementih lahko reševali. Se pravi: gre za neko sanacijo
                  gospodarstva, podjetij. In mislim, da bi lahko tudi parlament nekaj storil na tem
                  podjetniškem sektorju. Hvala lepa.</p>
            </sp>
            <sp xml:id="SDZ1-Redna-08-1993-05-25.sp110">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. - Predlog za izdajo zakona, z osnutkom zakona, sta obravnavala Odbor
                  za gospodarstvo in Odbor za finance in kreditno-monetarno politiko. Poročilo
                  odbora in mnenje Sekretariata za zakonodajo in pravne zadeve ter mnenje Vlade
                  Republike Slovenije ste prejeli.</p>
               <p>- Ali želi poročevalec odbora besedo? Prosim, gospod Horvat.</p>
            </sp>
            <sp xml:id="SDZ1-Redna-08-1993-05-25.sp111">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane poslanke in poslanci! Odbor
                  Državnega zbora za gospodarstvo je soglašal z motivi in razlogi predlagatelja za
                  izdajo zakona, ki smo jih lahko prebrali v predlogu in tudi slišali od gospoda
                  Omerze. Gre dejansko za velik problem izgube premoženja in terjatev <stage xml:id="SDZ1-Redna-08-1993-05-25.stage99">(seveda
                     gre tudi za obveznosti slovenskih gospodarskih subjektov)</stage> in drži, da
                  gospodarski subjekti ne morejo in ne bodo mogli sami reševati tega problema brez
                  pomoči države - verjetno tudi finančne, pa tudi druge.</p>
               <p>Spomnil bi, da smo na to opozarjali tudi ob sprejemu zakona o sukcesiji. In sam
                  sem bil takrat predlagatelj sklepa, ki ga je Državni zbor tudi sprejel. Ker je
                  kratek in mislim, da ga je treba povezati z obravnavo tega predloga, mi dovolite,
                  da ga preberem:</p>
               <p>"Državni zbor nalaga Vladi Republike Slovenije, da v postopku sukcesije, poleg
                  terjatev in obveznosti Republike Slovenije do nekdanje federacije, opravi tudi
                  evidentiranje terjatev in obveznosti pravnih in fizičnih oseb v državah-republikah
                  nekdanje SFRJ ter pripravi izhodišča za reševanje teh vprašanj in o tem poroča v
                  roku dveh mesecev Državnemu zboru."</p>
               <p>Moram ugotoviti, da je rok potekel, da tega poročila še ni in prav zato mislim, da
                  je to razpravo treba povezati s tem sklepom.</p>
               <p>Istočasno, ko je Odbor za gospodarstvo obravnaval ta predlog, je izrazil dvom o
                  primernosti načina reševanja tega problema, kot ga predlagajo predlagatelji
                  osnutka zakona. Naj navedem samo dva pomisleka o primernosti.</p>
               <p>Prvič. Predlaga se certifikate, ki bi bili prenosljivi in bi seveda to pomenilo
                  uvedbo vzporednega plačilnega sredstva. Dalje - kar je že gospod Omerza omenil -
                  zakon predvideva fiksno obveznost plačila obresti iz proračuna. Dimenzija problema
                  je tako velika, da bi to zahtevalo med drugim tudi rebalans proračuna, ki smo ga
                  pred nedavnim sprejeli.</p>
               <p>Zato menimo, da bi bilo primerneje to razpravo sedaj povezati z že citiranim
                  sklepom Državnega zbora in zahtevati od Vlade, da čim prej predloži Državnemu
                  zboru program aktivnosti za ustvarjanje pogojev za urejanje teh odprtih zadev -
                  tako premoženjskih, kot terjatev in obveznosti. Zavedamo se tega, da bo te
                  probleme treba urejati verjetno na različne načine: po eni strani bo šlo v glavnem
                  za bilateralno urejanje odprtih zadev s posameznimi državami-republikami bivše
                  Jugoslavije. Dalje - treba je le videti, kaj je možno urejati na osnovi zakona o
                  sukcesiji. Tukaj bi spomnil, da je člen 14 tega zakona predvidel, da lahko pravne
                  in fizične osebe, ki imajo na dan uveljavitve tega zakona neporavnane terjatve in
                  obveznosti do subjektov federacije, sklenejo s Skladom pogodbo, s katero prenesejo
                  na Sklad svoje neporavnane terjatve in obveznosti, oziroma pooblastijo Sklad, da v
                  njihovem imenu in za njihov račun opravi izterjavo in poravnavo obveznosti. Jaz
                  razumem to tako, da to ne pomeni, da bo treba čakati na definitivni izid pogajanj
                  in postopka sukcesije, ampak da to daje osnovo, da dejansko lahko država Slovenija
                  oz. Vlada že prej, v odnosu do podjetja, nekatere zadeve rešuje.</p>
               <p>Dalje. Informiran sem od podjetij, ki so na osnovi nekdanjega FNP-ja vlagala
                  sredstva v republike bivše Jugoslavije in so deloma za to tudi koristila kredite
                  od naših bank, da morajo danes našim bankam, poleg izgube premoženja in terjatev,
                  vračati te kredite z obrestmi, kar pomeni še dodatno obremenitev.</p>
               <p>Prepričan sem, da če bi bilo malo dobre volje, da bi bilo v okviru ali sanacije
                  bank, ali v okviru drugih aktivnosti lahko tem podjetjem - gre v glavnem za
                  podjetja, ki so tudi izgubila svoje premoženje v teh republikah - da bi se jim
                  dalo pomagati. Verjetno so možne še druge rešitve.</p>
               <p>Skratka, predlagam - zato imam na koncu predlog sklepa - da ta zbor ponovno obveže
                  Vlado, da naj ponudi rešitve, ki nadomestijo rešitve, ki jih predlagajo
                  predlagatelji tega zakona in po potrebi naj Vlada v tej svoji realizaciji že
                  sprejetega sklepa ponudi ali predlaga določene zakonske rešitve - enega ali več
                  zakonov po potrebi.</p>
               <p>Zato dajem predlog, da zbor sprejme naslednja dva sklepa:</p>
               <p>1. Državni zbor poziva Vlado, da čim prej, najpozneje do junijske seje, poroča
                  Državnemu zboru o izvedbi sklepa Državnega zbora z dne 26.1.1993 <stage xml:id="SDZ1-Redna-08-1993-05-25.stage100">(rok je
                     bil dva meseca in je že potekel, kot sem omenil)</stage>. Pri tem naj Vlada
                  upošteva tudi razloge oziroma utemeljitev iz predloga za izdajo tega zakona in
                  stališča in predloge, ki bodo, verjamem, danes še v tej razpravi.</p>
               <p>2. Vlada naj čim prej zagotovi izvajanje 14. člena zakona o sukcesiji. Hvala
                  lepa.</p>
            </sp>
            <sp xml:id="SDZ1-Redna-08-1993-05-25.sp112">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi predstavnik Odbora za finance besedo?</p>
            </sp>
            <sp xml:id="SDZ1-Redna-08-1993-05-25.sp113">
               <speaker>STANE FRIM:</speaker>
               <p>Gospod predsednik, spoštovane poslanke in poslanci! Prav tako je Odbor za finance
                  in kreditno-monetarno politiko, kot zainteresirano delovno telo, obravnaval
                  predlog za izdajo zakona z osnutkom, s stališča vpliva sprejetja zakona na
                  proračun in stališča vpliva na monetarni sistem. S sprejetjem tega predloga zakona
                  bi dejansko, glede na določila, da bi se saldo terjatev, ki jih imajo posamezni
                  subjekti do republik bivše Jugoslavije, obrestoval <stage xml:id="SDZ1-Redna-08-1993-05-25.stage101">(kar je že moj
                     predhodnik povedal)</stage> in te obresti naj bi bile zagotovljene v
                  vsakoletnem proračunu - glede na znesek teh terjatev, neto terjatev, ki jih
                  izkazujejo vsa ta podjetja, si lahko predstavljamo, kakšen odliv iz proračun bi to
                  predstavljalo par let. Namreč, tudi te terjatve naj bi bile nominirane v ekujih,
                  ni pa realnih izgledov, da bi lahko republika izterjala v zadostni višini te
                  terjatve.</p>
               <p>Druga zadeva, in sicer drugi vpliv, ki je zopet za nas nesprejemljiv, je vpliv, ki
                  ga ima zakon na monetarni sistem. Z uvajanjem prenosljivih certifikatov, ki bi jih
                  naj podjetja oziroma ti subjekti dobili za izkazane terjatve oziroma za saldirane
                  terjatve, zaradi te višine bi ti cerfitikati in glede na to, da so prenosljivi,
                  pomenili pravi udar na monetarni sistem, saj bi se možnost plačilnega sistema
                  neprimerno povečala.  </p>
               <p>Tako, da je odbor na koncu zavzel stališče oziroma sklep: "1. Odbor ne podpira
                  predloga za izdajo zakona." Drugi sklep, ker se zavedamo problemov, ki jih imajo
                  podjetja zaradi teh terjatev <stage xml:id="SDZ1-Redna-08-1993-05-25.stage102">(predvsem tu mislim terjatve v osnovna
                     sredstva, ki so ostala, in mogoče manj terjatve, ki so ostale odprte, in
                     neposrednih poslovnih stikov poslovanja ob osamosvojitvi, ker je šlo za
                     poslovni riziko)</stage>, predlagamo drugi sklep, in sicer: "2. Odbor opozarja
                  Vlado, naj realizira sklep Državnega zbora, sprejet ob obravnavi zakona o skladu
                  Republike Slovenije za sukcesijo in oblikuje svoje predloge, ki bodo nadomestili
                  rešitve v predlaganem zakonskem besedilu." Hvala.</p>
            </sp>
            <sp xml:id="SDZ1-Redna-08-1993-05-25.sp114">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Vlade? Gospod Debeljak, državni podsekretar v
                  Ministrstvu za finance.</p>
            </sp>
            <sp xml:id="SDZ1-Redna-08-1993-05-25.sp115">
               <speaker>STANKO DEBELJAK:</speaker>
               <p>Gospod predsedujoči, gospe in gospodje poslanci. Ne bom ponavljal razlogov in
                  problemov, ki so jih navajali od predstavnika predlagatelja zakona in poročevalcev
                  obeh odborov. Res je, da ta problem obstoja in da ga bo potrebno v določenem času
                  rešiti. Vendar menimo iz vseh teh razlogov, ki so navedeni v stališču in mnenju
                  Vlade, da tak način razreševanja teh problemov ni primeren.</p>
               <p>Primerjave z Irakom, primerjave s Kubo in Angolo, ne moremo delati, ker problem,
                  ki je nastal z Irakom, kasneje, pa se je z amandmaji, ki so bili predlagani v
                  skupščini, ta zakon razširil še na Kubo in Angolo, ker smo imeli obveznosti iz
                  naslova državnega sporazuma, ki je bil sklenjen in iz tega naslova tudi moratorij
                  za terjatve do Iraka.</p>
               <p>Če skrajšam, bi rekel naslednje. Sklep, ki ga je Državni zbor sprejel v januarju,
                  Vlada izvaja; pripravila je anketo in zbirajo se podatki o stanju teh terjatev.
                  Eno je podatki o stanju terjatev iz kupoprodajnih odnosov, drugo je pa stanje
                  terjatev iz naslova premoženja, ki se pa seveda, glede na to, da imamo sklenjene
                  plačilne sporazume s Hrvaško in Makedonijo, stalno spreminja in tudi vpliva na
                  višino teh terjatev. Ko bodo ti podatki zbrani, bomo v skladu, tako kot je Državni
                  zbor sklenil, ugotovili dimenzijo problemov, pripravili predloge rešitev in tudi v
                  skladu s sklepom zbora pripravili predloge za Državni zbor.</p>
               <p>Razlogi, da je ta rešitev, poleg teh, ki so bili že navedeni, neprimerna, je tudi
                  to, da je proračun za leto 1993 bil že sprejet, da sredstev za te namene sigurno
                  ni predvidenih, da to pomeni ne samo rebalans proračuna, ampak tudi zagotovitev
                  dodatnih virov; in te vire je potem potrebno tudi zagotoviti z ustreznimi
                  obremenitvami, kar pomeni prerazporejanje znotraj posameznih sektorjev.</p>
               <p>Zato menimo in tudi predlagamo, da Državni zbor tega osnutka zakona ne podpre.
                  Strinjamo se pa s tem, da se ti sklepi sprejmejo in da potem Vlada tudi izpolni te
                  zadolžitve, ki so sedaj dodatno predlagane za današnji zbor. Hvala.</p>
            </sp>
            <sp xml:id="SDZ1-Redna-08-1993-05-25.sp116">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ugotavljam, da so zastopane vse poslanske skupine. Pričenjam
                  razpravo.</p>
               <p>K besedi se je prijavil gospod Lenič.</p>
            </sp>
            <sp xml:id="SDZ1-Redna-08-1993-05-25.sp117">
               <speaker>JOŽE LENIČ:</speaker>
               <p>Gospod predsedujoči, spoštovani poslanci in poslanke! Lenič, LDS. - Torej, moje
                  stališče je, da še tako plemenitega namena ni moč sprejeti, če je cena za njega
                  previsoka. In v tem primeru, mislim, da je predstavnik predlagateljev, gospod
                  Omerza, ki ga sicer strokovno cenim, navedel samo tiste dobre zadeve zakona,
                  medtem ko tistih slabih ni navedel. Veliko tistih slabih je bilo že slišati v
                  dosedanjih obrazložitvah, zato jih jaz ne bom ponavljal. Bi se pa kljub vsemu,
                  ponovno spustil k javnemu dolgu, ki bi se v primeru sprejetja tega zakona,
                  povečeval.</p>
               <p>Majčkeno bom šel nazaj v zgodovino. Mislim, da je bila to 2. seja našega Državnega
                  zbora oziroma parlamenta, ko smo dobili na mizo "cel pok" nekih zakonov. Med
                  njimi, se točno spomnim, je bil tudi sklad za sukcesijo, pa jamstvo za neizplačane
                  devizne vloge, pa mislim, da je bilo še nekaj takih, ki so povečevali javni dolg.
                  Takrat, na tistem zasedanju parlamenta o tem, da se s sprejetjem teh zakonov veča
                  javni dolg, ni bilo kaj dosti govora.  </p>
               <p>Osebno menim, da tudi pri sprejemanju proračuna nismo dovolj tehtno in dovolj
                  argumentirano spregovorili o javnem dolgu. Mi vsi se tolažimo s tem, da je v tem
                  trenutku javni dolg še v mejah neke limite, ki jih priporoča Evropa, celo
                  maastrichtski sporazum, ki je sedaj zopet postal aktualen itd., pravi, da je javni
                  dolg lahko v limitih 60% družbenega proizvoda, naš je pa šele 45% ali 44%
                     <stage xml:id="SDZ1-Redna-08-1993-05-25.stage103">(sedaj procent gor ali dol)</stage>.</p>
               <p>Vendar zavedati se moramo, da je že naš parlament, ki sicer ni sprejel tistih
                  kardinalnih, res velikih številk, kot so bile sanacija bank in pa Republika I,
                  Republika II. obveznice itd., je že naš parlament povečal ta javni dolg za kar
                  nekaj odstotnih točk. In če bo šlo še tako naprej se bojim, da bomo po koncu
                  mandata krepko presegli tisto priporočljivo limito 60%, javni dolg nam bo pa
                  povzročal večje in večje težave. Takoj bom dobil nazaj, da imajo države, ki so
                  bistveno bolj razvite, še večji javni dolg in še večji procent tega "|idipija"
                  družbenega proizvoda. Vendar ponovno poudarjam, to mislim, sem tudi enkrat že za
                  to govornico povedal, da je glavni problem tega našega javnega dolga v tem, da je
                  financiranje le-tega javnega dolga večje kot je naša gospodarska rast. Se pravi,
                  da nam ta javni dolg, tudi če si nič več ne sposojamo od kogar koli <stage xml:id="SDZ1-Redna-08-1993-05-25.stage104">(od
                     prebivalstva ali od ne vem koga)</stage>, bo ta javni dolg - zaradi tega,</p>
               <p>ker je njegovo financiranje večje, dražje kot pa je naša gospodarska rast - iz
                  dneva v dan naraščal. In tudi ne vem, kdo v tej dvorani bi si upal ugotoviti ali
                  pa napovedati, kdaj bo naša gospodarska rast večja, kot pa je strošek financiranja
                  teh obresti za javni dolg. Tako, da bi se jaz nad tem vprašanjem krepko zamislil.
                  Te številke so velike; gospod Omerza je nekaj teh številk omenil. Tukaj gre za
                  velike milijarde tolarjev, to je skupaj z osnovnimi sredstvi 76 milijard tolarjev.
                  Če vemo, da je bil naš družbeni bruto proizvod 1.188 milijard, mislim, da si lahko
                  vsak izračuna, kaj bi to za našo državo pomenilo.</p>
               <p>Tukaj je še niz drugih razlogov, s katerimi lahko človek oporeka sprejetju takega
                  zakona. Nekateri so bili že omenjeni. Ne bom ponavljal vseh. Predvsem me moti
                  tista diskrepanca, kjer se terjatve fiksirajo v ecuje, medtem kot država to nazaj
                  dobiva v nekih nerealiziranih sredstvih; se pravi, da se ta diskrepanca še
                  povečuje in tako naprej.</p>
               <p>Jaz menim, da tega zakona ne gre sprejeti. Ker pa priznavam rang problema, ki ga
                  obravnavamo, podpiram sklepe, ki jih je predlagal Odbor za gospodarstvo in
                  predlagam, da se v okviru teh sklepov ta vprašanja rešujejo. Hvala lepa.</p>
            </sp>
            <sp xml:id="SDZ1-Redna-08-1993-05-25.sp118">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Bavčar.</p>
            </sp>
            <sp xml:id="SDZ1-Redna-08-1993-05-25.sp119">
               <speaker>IGOR BAVČAR:</speaker>
               <p>Gospod podpredsednik! Ne gre za to, ali priznavamo ali ne priznavamo obstoj teh
                  problemov. Na nek način bi se morali postaviti na stališče, da je obstoj teh
                  problemov spoznal parlament na januarski seji, ko je naložil Vladi, da v zvezi s
                  temi vprašanji pripravi rešitve. Po svoje je smešno, da parlament zdaj pristaja na
                  to, da Vlada ne izpolnjuje svojih pogojev oziroma naših sklepov, da sklepi
                  parlamenta, ki so obvezujoči za izvršilne organe zanjo preprosto ne veljajo in da
                  parlament vsakič znova, ko ugotavlja, da ti sklepi niso realizirani, nalaga tej
                  vladi nove in nove sklepe.</p>
               <p>Poslanska skupina Demokratov je predlagala osnutek zakona. Predlagala razpravo o
                  zakonu v tistih fazi, ko lahko Vlada s svojimi mnenji, stališči tvorno sodeluje
                  pri oblikovanju dokončne verzije, kajti sklep - tudi ta, ki je predlagan s strani
                  gospoda Horvata - vendarle ne počenja nič drugega, kot da odlaga rešitev na nek
                  kasnejši čas; se pravi, da do te rešitve bomo morali priti. Pri tem bo morala
                  Vlada povedali, ali je sposobna to zadevo rešiti ali ne, ne pa se z odlaganje tega
                  vprašanja in teh rešitev na kasnejši čas vsakič znova zatekati k novim
                  "time-autom" in odlagati rešitve teh vprašanj.</p>
               <p>Tako Vlada kot predstavniki delovnega telesa pravijo, da je potrebno sprejemati
                  samo nove sklepe. Tega kot argumentacijo ni mogoče sprejeti. Še posebej, če
                  upoštevamo to, kar sem rekel, da se tega problema ni izmislila Demokratska
                  stranka, ampak so ga dejanske razmere pripeljale do sklepa že v začetku tega leta
                  - sklepa tega Državnega zbora. Kdo v tej dvorani bi si upal reči, da to ni problem
                  in da tu ni treba najti rešitve?</p>
               <p>Zaradi tega predlagam, da, ne oziraje se na to, da smo proračun za leto 1993
                  sprejeli - ta problem bo obstajal tudi naprej, v naslednjih letih - vendarle
                  podprete osnutek tega zakona in v ustreznem postopku, v nadaljnjih postopkih
                  uredimo oziroma najdemo rešitve, ki bi bile primerne in ki bi jih lahko
                  realizirali.</p>
               <p>Vlada, na eni strani odpušča dajatve - in to problematičnim podjetjem, podjetjem,
                  ki mnogokrat nimajo pogojev za preživetje, podjetja med katerimi je mnogo takih,
                  ki so prav nasprotno, o katerih je govoril gospod Omerza, ki so bila po višji sili
                  dobesedno pokradena, pa ni pripravljena reševati. Mislim, da to ni dobro. Ta
                  podjetja morajo sedaj vračati - kot smo slišali - kredite z obrestmi. To so
                  podjetja, ki niso bila kriva in ki niso kriva, da teh dolgov ne morejo
                  poravnati.</p>
               <p>Zato predlagam, da zbor sprejme ta osnutek zakona in da v nadaljevanju Vlada pride
                  s konkretnimi pripombami, zato da bi bil ustreznejši, če meni da ni.</p>
            </sp>
            <sp xml:id="SDZ1-Redna-08-1993-05-25.sp120">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šešerko.</p>
            </sp>
            <sp xml:id="SDZ1-Redna-08-1993-05-25.sp121">
               <speaker>DR. LEO ŠEŠERKO:</speaker>
               <p>Spoštovani gospod predsedujoči, spoštovani zbor! Naša poslanska skupina je v vseh
                  drugih diskusijah in glasovanjih zagovarjala, naj ne prihaja do velikih
                  administrativnih preusmerjanj dohodka ali kapitala ali zbiranja denarja pri državi
                  in potem razporejanja na nov način, ampak naj se to preko gospodarstva samo
                  dogaja. Država naj posega v te procedure samo z določanjem pogojev, ki omogočajo,
                  da neka družba civilizirano deluje. Strinjamo se z gospodom Bavčarjem, da gre tu
                  za zelo veliki problem - 70, ali 80 milijard. Ali, kot pravi gospod Omerza, če bo
                  Vlada postavila stroge kriterije pri predlaganju dokumentacije, bo lahko ustrezno
                  znižala in bo itak morala v vsakem primeru znižati. Argumenti, ki jih je gospod
                  Lenič naštel <stage xml:id="SDZ1-Redna-08-1993-05-25.stage105">(ki ga zdaj ni tukaj)</stage> popolnoma držijo.</p>
               <p>Podjetja, ki so opravljala posle v bivši Jugoslaviji, so šla v poslovne rizike kot
                  so neizogibni v poslovnem svetu. Proces osamosvajanja Slovenije se je leto dni
                  pripravljal. Bil je to uradni projekt slovenske vlade. Ko je začelo prihajali do
                  zaplemb in ropov tovornjakov v Banja Luki - tam nekje se je začelo - so vsa naša
                  podjetja vedela, da poslujejo na zelo rizičnem območju. Ob tem, da so poznala
                  višino tega rizika, ob tem, da so poznala projekt osamosvajanja Slovenije, da so
                  vedela, da je bil referendum izpeljan, da so lahko pričakovala, da bodo vse te
                  stvari imele učinek tudi na gospodarsko poslovanje, je nemogoče reči država je
                  dolžna v celoti te reči pokriti. Ali pa, mogoče je reči, nekatera podjetja so bila
                  praktično svoj čas prisiljena na posle z Irakom, ali s Kubo in tako naprej. O tem
                  ni dvoma, da je politika odločno posegala in ponekod zahtevala, da so se posli
                  delali tako rekoč iz političnih razlogov in ne iz ekonomskih <stage xml:id="SDZ1-Redna-08-1993-05-25.stage106">(ali pa so
                     bili ekonomski zelo podrejeni)</stage>. Vendar je predlog tega zakona v bistvu
                  nek poskus, da se enemu delu slovenske ekonomije vzame denar in da se da tistemu,
                  ki je narobe ocenil poslovna tveganja, ki so bila možna v poslovanju z republikami
                  bivše Jugoslavije. In zaradi tega je argumentacija, ki jo je gospod Lenič povedal,
                  prava.  </p>
               <p>Naše stališče je, da tega zakona ne podpremo zato, ker to pomeni dodatno
                  obremenitev produktivnega slovenskega gospodarstva danes in jutri. In da potegnemo
                  pod to črto in glede na tisto, kar je gospodarski odbor sklenil, rečemo tako: iz
                  sukcesije v Jugoslaviji naj se pokrivajo te izgube, ki so nastale, ne pa iz neke
                  dodatne druge obremenitve gospodarstva ali siceršnjega proračuna. Če se pa vidi,
                  da bo iz sukcesije mogoče dobiti, da so tu neki viri kakorkoli so že negotovi,
                  potem je pa smiselno, da se tam, kjer se je izgubilo, tam se naj ponovno vzame.
                  Hvala.</p>
            </sp>
            <sp xml:id="SDZ1-Redna-08-1993-05-25.sp122">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Replika, gospod Omerza.</p>
            </sp>
            <sp xml:id="SDZ1-Redna-08-1993-05-25.sp123">
               <speaker>MAG. IGOR OMERZA:</speaker>
               <p>Poglejte, nek argument gospoda Šešerka pravzaprav ne drži. Res je, da podjetja, in
                  to je bilo tudi stališče prejšnje vlade, naj bi vedela, kaj se bo zgodilo in so
                  bila tudi z vsemi temi političnimi dogodki nekako opozorjena. Jaz se s tem
                  strinjam. Ampak same terjatve pravzaprav predstavljajo manjši delež. Večji delež
                  predstavlja premoženje. Veste, ko ste vi premoženje ustvarili v bivši Jugoslaviji
                  pred desetletji ali pa pred leti - kdo je pred 5 leti lahko v sanjah mislil, da bo
                  Jugoslavija razpadla? Tako da to ni argument. Seveda, če se govori premično
                  premoženje, tudi če se govori za terjatve, ki se vlečejo že leta in leta do
                  Hrvaške, predvsem do Hrvaške, ki je največji neto dolžnik Sloveniji <stage xml:id="SDZ1-Redna-08-1993-05-25.stage107">(kako
                     čudno, ne)</stage>; tukaj so stvari, ki se že leta in leta vlečejo tudi pri
                  terjatvah, ne samo pri premoženju. Te stvari so dolgoročnejšega značaja.</p>
               <p>Samo to bi še rekel, da bi ta način bil vendarle nek namenski način financiranja
                  oziroma olajševanja bremen. So pa praktično vključena vsa slovenska podjetja, tako
                  da je zelo malo tistih, ki ne bi prišla v ta postopek ali pa se ne bi prijavila,
                  ker je bila večina slovenskih podjetij vsaj delno soudeležena s terjatvami ali pa
                  s premoženjem v bivši Jugoslaviji, tako da bi kar večino pokril; težko bi rekel,
                  da bi bila ena izvzeta, seveda pa so bila nekatera močneje, druga pa manj prisotna
                  na jugoslovanskem trgu - to je pa res. Vendarle, če smo jih za nekatere druge
                  zadeve reševali, mislim, da je ta način zelo namenski in bi na ta način rešili
                  mnogokatero zaposlenost, da to ni dajanje denarja kar tako v paketu za neko
                  neznano zadevo. In če imamo na eni strani bančno sanacijo, kar je zelo pravilno.
                  Tudi naša stranka je to podpirala že dalj časa še v prvi vladi, da gremo v bančno
                  sanacijo, je to po eni strani tudi olajševanje bančne sanacije, ker bodo potem
                  nekatera podjetja lažje plačevala terjatve do banke in ne bo potrebna državna
                  sanacija bank - tu bo nek prihranek - po drugi strani pa bo veliko zdravih
                  podjetij z zdravimi programi, z zdravim tehnološkim industrijskim jedrom  rešilo
                  svoje probleme.</p>
               <p>Jaz bi vendarle pričakoval, da vlada pride z nekimi amandmaji. Strinjam se, da so
                  bile umestne nekatere pripombe, ki so šle v tej smeri, kaj je treba bolj natančno
                  razdelati, kaj je treba še dopolniti, da bi na ta način namensko lahko rešili
                  mnogokatero delovno mesto in lahko povečali produktivnost. Seveda bi na tej osnovi
                  lahko država v neki perspektivi od teh podjetij skozi davčni instrumentarij
                  pobrala nazaj tisto, kar je v prejšnjem obdobju v njih vložila. Mislim, da se
                  splača.</p>
            </sp>
            <sp xml:id="SDZ1-Redna-08-1993-05-25.sp124">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Dr. Šešerko.</p>
            </sp>
            <sp xml:id="SDZ1-Redna-08-1993-05-25.sp125">
               <speaker>DR. LEO ŠEŠERKO:</speaker>
               <p>Jaz sem za to, in gotovo tudi ta zbor, da rešujemo delovna mesta. Ampak za Boga,
                  ne rešujmo jih tako preko nekega tretjega posla, kjer se bo pol izgubilo, šlo v
                  druge namene in druge kanale. Ampak ta Državni zbor naj reče: želimo delovna mesta
                  zavarovati in ta denar namenjamo za delovna mesta. Tisto, kar pa je izgubljeno
                  zaradi napačnih poslovnih odločitev -</p>
               <p>ali so ta stara 30 let ali 5 let ali zadnji dve leti, jaz bi predlagal vse izgube,
                  ki so nastale v zadnjih treh letih - je treba avtomatično črtati, ker je bilo
                  jasno napačno kalkulirano in se da ugotoviti, tako da lahko vlada še bolj oklesti
                  vse zahtevke, ki bodo, ker so nastale zaradi napačnih odločitev, ko so bile stvari
                  že jasne. Nima smisla, da mi obremenjujemo produktivnost slovenskega gospodarstva
                  s tem starim cofom, ki se vleče za nami.</p>
            </sp>
            <sp xml:id="SDZ1-Redna-08-1993-05-25.sp126">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Redna-08-1993-05-25.sp127">
               <speaker>MIROSLAV GERŽINA:</speaker>
               <p>Gospod predsedujoči, spoštovani! Problem terjatev do podjetij in ustanov v
                  republikah bivše Jugoslavije je za precejšnje število slovenskih podjetij tako
                  velik, da ogroža že tudi obstoj nekaterih od teh. Podjetja so bila tudi s podporo
                  politike globoko vključena v jugoslovanski prostor, tako z denarjem za nerazvite
                  kot tudi z velikimi vlaganji, in so tam imela proizvodne obrate, organizirano
                  surovinsko bazo in na osnovi tega vsekakor tudi prodajo. Ker so bila tako organsko
                  vključena v bivšo Jugoslavijo, niso mogla in zaradi nevarnosti, ki so jo čutila,
                  tudi ne smela opustiti proizvodnje in prodaje - se pravi, v tisti nevarnosti še
                  nismo vedeli, da bo tako hudo v Jugoslaviji - in so se bala za izgubo premoženja,
                  kljub priporočilu slovenske vlade, da se to izvrši. Če je surovinska baza, če je
                  proizvodnja in velik del prodaje v Jugoslaviji, je normalno, da se v enem trenutku
                  to ne da odpraviti in iti drugam. Kljub temu je prišlo do odtujevanja osnovnih
                  sredstev, do odtujevanja surovinske baze in do neplačanih terjatev prejemnikov iz
                  republik bivše Jugoslavije.</p>
               <p>Zaradi tega se strinjam s tistim delom predloga zakona, kjer govori o obveznosti
                  Vlade, da pomaga izterjati odtujena osnovna sredstva, dele proizvodnje in
                  surovinske baze naših podjetij v bivših republikah Jugoslavije. Ker pa <stage xml:id="SDZ1-Redna-08-1993-05-25.stage108">(kot
                     smo že slišali)</stage> ta zakon ne rešuje ureditve tudi upravičenih terjatev
                  iz prodajnega dela, iz trgovine, zakona ne morem podpreti. Kljub temu, da je bilo
                  rečeno, da se Vladi nalaga zahteve in sklepe, vseeno podpiram predlog sklepa
                  gospoda Horvata, da Vlada, ki je bila že ob sprejemanju predloga o sukcesiji
                  zadolžena, da pripravi kompleksno rešitev omenjenih problemov, že do junijske seje
                  dejansko pripravi zakonsko ureditev teh problemov, ker je v bistvu sokrivka - kot
                  naslednica, da tako rečem, bivše politike - tudi do teh terjatev, ki so nastale
                  tudi iz trgovinskega dela. Hvala lepa.</p>
            </sp>
            <sp xml:id="SDZ1-Redna-08-1993-05-25.sp128">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Peršak.</p>
            </sp>
            <sp xml:id="SDZ1-Redna-08-1993-05-25.sp129">
               <speaker>ANTON PERŠAK:</speaker>
               <p>To, kar bom povedal, so v bistvu dve ali tri replike. Najprej bi vprašal tiste, ki
                  sedaj očitajo slovenskim podjetjem njihovo neracionalno ravnanje, ali je bilo
                  neracionalno ravnanje npr. - tisti, ki je bil kdaj v Beogradu, se bo mogoče
                  spomnil nekaterih prodajaln tovarn našega pohištva ali Lesnininih prodajaln, ki so
                  zelo uspešno tržile v Beogradu leta nazaj; ali recimo Gorenje je imelo svoje
                  prodajalne, objekte tam, itn. Ali je bilo to neracionalno? - To je ena stvar.</p>
               <p>Druga stvar je to, kaj je mogoče dati na "rovaš" nekim odločitvam, ki so bile
                  sprejete zadnjega pol leta <stage xml:id="SDZ1-Redna-08-1993-05-25.stage109">(ali podobno)</stage> pred osamosvojitvijo.</p>
               <p>Tisto pa, kar me v tej razpravi najbolj moti, pa je pravzaprav naslednje: sedaj
                  bomo mi sprejeli sklep, da mora Vlada spoštovati sklep, ki ga je zbor sprejel
                  januarja letos. Junija bomo sprejeli sklep, naj Vlada - za Boga - spoštuje sklep,
                  ki je bil sprejet maja, da naj spoštuje sklep iz januarja letos. In tako naprej.
                  Če se resno pogovarjamo o tej zadevi, potem se pogovarjajmo o tem, kaj je z Vlado,
                  ki ne spoštuje sklepov Državnega zbora. Ali pa naj ta vlada pove, zakaj jih ne
                  spoštuje, ali jih ne namerava spoštovati, ali je ta problem ne zanima? Jaz sem
                  namreč prebral tudi mnenje o tem zakonu. V tem mnenju je ogromno kritike zakona. V
                  marsičem se je mogoče - kot je rekel že gospod Omerza - strinjati, da mogoče
                  problema ni rešil na najboljši način. Ampak bi pričakoval, če problem obstoja, da
                  bo rečeno: ta problem naj se ne rešuje na tak način, kot predlaga tu predlagatelj
                  v tem členu, ampak se bo rešil na tak način, Vlada bo pripravila takšno rešitev.
                  Vendar tega v mnenju ni.</p>
               <p>In jaz ne bi sedaj sprejemal sklepa, da naj Vlada spoštuje sklep iz januarja,
                  ampak bi vprašal Vlado, ali ona pripravlja rešitev in ali bo prišla junija,
                  recimo, z rešitvijo za ta problem. Kajti brez zveze je platonične sklepe tu
                  sprejemati, če Vlada tam sedi, modro molči in si misli svoje. Hvala.</p>
            </sp>
            <sp xml:id="SDZ1-Redna-08-1993-05-25.sp130">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali lahko predstavnik Vlade odgovori? Prosim.</p>
            </sp>
            <sp xml:id="SDZ1-Redna-08-1993-05-25.sp131">
               <speaker>STANKO DEBELJAK:</speaker>
               <p>Jaz sem prej že uvodoma povedal, da je to problem, ki ga bo treba rešiti, vendar
                  da predlagana rešitev, kako bi rekel, solidarna rešitev ni primerna, ne glede na
                  to, da so pritiski, pobude, ki prihajajo ne samo na vas, na poslance, ampak tudi
                  na upravne organe, da se ta problem razreši.</p>
               <p>Če se spomnite, to je bilo prisotno tudi pri obravnavi zakona o sukcesiji.
                  Predlogi, so bili, da se vključijo te terjatve v ta zakon, ne samo terjatve
                  podjetij do države in državnih inštitucij bivše SFRJ, ampak tudi do subjektov na
                  tem področju, vendar mi smo takrat glede na koncept zakona postavili samo odnos
                  države, državnih inštitucij Slovenije do bivše SFRJ in njenih inštitucij in
                  podjetij in zasebnikov po pogodbenem odnosu preko sklada za sukcesijo. Torej, ta
                  koncept je bil takrat v parlamentu potrjen in sprejet.</p>
               <p>To kar sedaj postavljate, jaz bom rekel glede rokov pa sklepa na sklep. Jaz se
                  strinjam, lahko je to kritika Vlade - vendar problem ni tako enostaven, da bi se
                  ga dalo na tako kratek rok rešiti. Gre namreč za naslednje. Vi predlagate, da so
                  vse terjatve, kako bi rekel, podržavijo, tudi tiste, ki so nastale dosti let prej,
                  pa so še vedno prikazane kot terjatev, so zapadle, pa nikoli ne bi bile
                  izterljive, tudi če do razcepa Jugoslavije ne bi prišlo. To pomeni, da gremo za
                  pokrivanje nekih poslovnih rizikov podjetij iz obdobij daleč nazaj.</p>
               <p>Drugo. Predlagate, da se pokrije zaplenjeno premoženje. Jaz mislim, da pri
                  zaplenjenjem premoženju naših podjetij na jugu je treba zagotoviti, da se to
                  premoženje povrne, ne pa da država prevzame to na sebe.</p>
               <p>Naslednja zadeva. Imamo sporazume s Hrvaško, imamo sporazume z Makedonijo, lahko
                  podjetja te terjatve od tistih podjetij na Hrvaškem, ki še obstojajo, tudi
                  izterjajo. Če jih bomo sedaj socializirali, ni nobenega motiva, nobenega interesa,
                  ker bodo to davkoplačevalci ta sredstva za to pokrili. Jaz mislim, da je treba
                  gledati s tega vidika, da ko bo prišlo do rešitve - in očitno ta razprava, ali pa
                  stanje ki je, zahteva hitrejše reševanje - da bo breme za proračun čim manjši, da
                  bo javni dolg iz tega naslova čim manjši. Tu se s predlagatelji zakona, da je
                  treba probleme rešiti, ne razhajamo; razhajamo se glede na način in splošen
                  pristop.</p>
               <p>Jaz mislim, da je treba selektivno to narediti in na ta način v čim manjši meri
                  obremeniti proračun. Popis terjatev se dela; iz tega bomo videli tudi točne
                  dimenzije. Te so se iz podatkov, konec leta 1991, v teku leta 1992 spremenile in
                  se tudi letošnje leto spreminjajo. To pomeni, to je živ podatek, ki se iz dneva v
                  dan spreminja, se tudi zmanjšuje in zato bomo na osnovi podatkov zaključnega
                  računa za leto 1992, ki ga je moč preverjati, ki je v bilančnih postavkah, ki
                  zahteva na drugi strani tudi kontra postavko, se pravi, je treba terjatev, ki jo
                  nekdo ima v knjigah do podjetja, bom rekel na Hrvaškem, tudi imeti proti postavko,
                  da je ta terjatev sploh obstojala. Vse to je treba zagotoviti, ker če ne, bomo
                  vrsta problemov razrešili v posameznih podjetjih v breme proračuna, bom rekel,
                  lahko tudi neupravičeno.</p>
               <p>Ponavljam, mislim, da so - ne to, da noče Vlada ali pa ne posluša Vlada sklepa iz
                  januarja, ampak, da so problemi glede razreševanja tega po materialnem obsegu tako
                  veliki, da hitro reševanje, ali pa neko tako generalno reševanje ni primerno.</p>
               <p>Jaz bi tako, kot ste rekli, naj damo pripombe. <stage xml:id="SDZ1-Redna-08-1993-05-25.stage110">(Ne.)</stage> Jaz mislim, da
                  je treba napisati zakon v drugačnem konceptu in vključiti tisto, kar se drugače ne
                  da rešiti tudi v zakone, ne pa sedaj dospele in neporavnane terjatve in zaplenjeno
                  premoženje. Mislim, to je preveč splošna ugotovitev.</p>
               <p>Bomo gospod predsedujoči, sklep nas zavezuje, bomo pač do junijskega zasedanja
                  pripravili predloge rešitev, lahko v variantah, in bomo takrat potem tudi s
                  predstavniki predlagateljev tega zakona lahko razpravljali in našli rešitev, ki bo
                  za davkoplačevalce čimmanj obvezujoča, za ta podjetja, ki pa so v težavah,
                  objektivno v težavah, pa tudi rešitev. Hvala.</p>
            </sp>
            <sp xml:id="SDZ1-Redna-08-1993-05-25.sp132">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Omerza.</p>
            </sp>
            <sp xml:id="SDZ1-Redna-08-1993-05-25.sp133">
               <speaker>MAG. IGOR OMERZA:</speaker>
               <p>Ne vem, kdor je prebral ta predlog, pravzaprav tukaj ne gre za neko socializacijo
                  ali pa neko nemotiviranost, da bi se potem te terjatve prenesle na državo. Prav
                  država se s tem, ko se nanjo prenese te terjatve, ko izda te certifikate, država
                  dobi motivacijo, da te stvari rešuje. Kajti kar koli država pridobi nazaj,
                  terjatev ali premoženje, predvsem gre za premoženje, sem že rekel, da večji del
                  tega je premoženje;</p>
               <p>gre za milijardo in petstotisoč milijonov nemških mark premoženja), bi država
                  potem na meddržavnih razgovorih, na osnovi te dokumentacije, ki bi jo predložila
                  podjetja. In bi lahko že sedaj, seveda po vseh knjigovodskih normah, zahtevali
                  navodila, da se predloži dokumentacija, ki bi bila ustrezna. Obstajajo
                  dokumentacije, obstajajo navodila. Če obstajajo navodila za Irak, za Angolo in za
                  Kubo, potem seveda se lahko napiše navodila za tovrstno dokumentacijo že sedaj. Ni
                  potrebno sedaj čakati še na neke dodatne raziskave zaključnih računov iz leta
                  1992.</p>
               <p>Skratka, gre za to, da bi država v meddržavnih razgovorih lahko nastopila tudi s
                  teh pozicij, bom rekel, da bi s številkami in dokumentacijami načenjala ta problem
                  našega premoženja, ki nam je odtujeno.</p>
               <p>Mislim, nemogoča situacija je, da podjetja, ki jim je bilo odvzeto premoženje,
                  morajo sedaj kredite z obrestmi plačevati našemu bančnemu sistemu za nekaj, kar
                  jim je bilo odvzeto. To je paradoks. Seveda, banke zahtevajo svoje vendarle.
                  Postavite se v kožo podjetij. In ne moremo več s tem odnašati.</p>
               <p>Zato bi jaz vendarle pričakoval, da Vlada ali tudi poslanski klubi ali tudi
                  poslanci, dajo amandmaje na ta zakonski predlog, ki obstaja in seveda skušamo
                  potem čimprej priti do neke zakonske ureditve. Ne pa da sedaj Vlado zadolžujemo,
                  tako kot je že Peršak prej povedal, s sklepi iz januarja na maj, na junij, da
                  pripravi zakon, da bo potem junija <stage xml:id="SDZ1-Redna-08-1993-05-25.stage111">(če bo)</stage> prišel nek zakonski
                  predlog - ki je že tukaj in ki bi ga lahko dopolnili z, mislim, dosti izčrpno
                  diskusijo že sedaj.</p>
               <p>Če vi mislite, da manjkajo neke terjatve, daste lahko takoj amandma in ni zaradi
                  tega potrebno zavračati vsega zakonskega predloga. Hvala lepa.</p>
            </sp>
            <sp xml:id="SDZ1-Redna-08-1993-05-25.sp134">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pregelj.</p>
            </sp>
            <sp xml:id="SDZ1-Redna-08-1993-05-25.sp135">
               <speaker>ŽARKO PREGELJ:</speaker>
               <p>Spoštovani! Želim bolj vprašati, kot razpravljati, ker sem o teh zadevah dokaj
                  "zelen". Gre za osnovno razumevanje smisla zakona, poleg tega, ki ga je zdaj
                  razložil predlagatelj. Jaz to poskušam gledati tudi v luči lastninjenja. Menim, da
                  je tudi tukaj zadaj nekaj namena tega zakona, zato bi želel, če nekoliko
                  predlagatelj o tem še kaj pove. Osebno razumem, da so ta podjetja dokaj
                  obremenjena s temi terjatvami in te terjatve zmanjšujejo vrednost podjetij. V
                  kolikor bi država te terjatve prevzela, tako kot je angolski dolg oziroma iraški
                  dolg in podobno, potem razumem, da ima država v teh podjetjih lastninski delež.
                  Tako tudi razumem 8. člen, hkrati pa je jasno, notri še en drugi instrument - tako
                  zadevo razumem - je država neke vrste banka, v katero so podjetja vložila del
                  svojega kapitala in zdaj za ta kapital ne bi dobivala obresti. Ne vem, če se čisto
                  ujemata oba sistema. To je v bistvu kot vprašanje, ali se predlagatelj tega zaveda
                  in je to namensko tako postavil.</p>
               <p>Vsekakor ta zakon sprejemam v tistem smislu, ki naj bi Vlado prisilil, da bi
                  skrbela za lastnino in tudi za terjatve naših podjetji v teh državah na Balkanu,
                  hkrati bi predlagal, da se razmisli, ali je potrebno, da se ta zakon uporabi za
                  vse te države. Verjetno je Makedonija v nekoliko drugačnem položaju, pa tudi
                  Hrvaška <stage xml:id="SDZ1-Redna-08-1993-05-25.stage112">(čeprav imamo s Hrvaško težave)</stage>. Vsekakor je poglavje zase
                  Bosna in Hercegovina, kajti od tam ni pričakovati ne sukcesije, niti da bi
                  kdorkoli lahko karkoli vrnil. Zato menim, da gre tukaj za višjo silo in bi
                  verjetno država tem podjetjem, ki so tam zgubila premoženje, nekako morala
                  pomagati.</p>
               <p>Poglavje zase je Zvezna republika Jugoslavija; tu gre za problem diplomatskih
                  odnosov in kakršnihkoli drugih odnosov, da ne rečem tudi medsebojnega priznavanja,
                  zato je treba ta problem nekoliko drugače reševati. Osebno se ne strinjam s tem,
                  da se vse skupaj stlači v en zakon; čeprav gre tudi za sukcesijo do bivše
                  Jugoslavije, ampak to je dejansko zelo odmaknjena zadeva.</p>
               <p>Če bi se ta zakon omejil predvsem na Bosno in Hercegovino, eventualno še na kakšen
                  drug del bivše Jugoslavije, bi ga nekako sprejel, s tem da bi se v 8. členu jasno
                  opredelilo, da je ta terjatev, ki jo država prevzame, ko izda certifikat, da je s
                  tem v tem podjetju državni lastniški delež, se pravi, da ima država svoj lastniški
                  delež. Hkrati mi ta obrestni 6. člen ni najbolj razumljiv, moram priznati. O
                  namenu uporabe teh sredstev, ki bi jih podjetja dobivala na podlagi teh obresti,
                  bi kazalo tudi v tem zakonu posebej opredeliti. Verjetno je bil tisti predlog - ne
                  vem kdo je pred menoj o tem razpravljal - da bi se uporabila za odpiranje novih
                  delovnih mest izredno koristen. Hvala.</p>
            </sp>
            <sp xml:id="SDZ1-Redna-08-1993-05-25.sp136">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Odgovor gospod Omerza.</p>
            </sp>
            <sp xml:id="SDZ1-Redna-08-1993-05-25.sp137">
               <speaker>MAG. IGOR OMERZA:</speaker>
               <p>Moram reči, da je razprava prinesla nekatere elemente, s katerimi bi lahko zadeve
                  izboljšali. Kar se tiče lastninjenja. Jasno je, če bi država izdala certifikate na
                  te terjatve, da bi to predstavljalo neko postavko v otvoritveni bilanci teh
                  podjetji, ki bi se privatizirala in bi to povečevalo otvoritveno bilanco teh
                  podjetji. Kar se tiče obresti, ki bi jih podjetja dobivala na osnovi cerfitikatov
                  po neki padajoči lestvici <stage xml:id="SDZ1-Redna-08-1993-05-25.stage113">(glede na to, koliko bi se tega izterjalo, ker je
                     ta motivacijski element prisoten, da bi tako podjetja kot država bila
                     motivirana za izterjavo)</stage>, je možno ta sredstva definirati kot neko
                  namensko uporabo, recimo, kot ste predlagali, za odpiranje novih delovnih, ali za
                  ohranjanje delovnih mest. To je možno v zakonu opredeliti.</p>
            </sp>
            <sp xml:id="SDZ1-Redna-08-1993-05-25.sp138">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Ker ne želi nihče več razpravljati, zaključujem
                  razpravo in prekinjam to točko dnevnega reda.</p>
               <p>S tem tudi zaključujemo današnje delo in nadaljujemo jutri ob 10. uri.</p>
            </sp>
            <stage type="time">(SEJA JE BILA PREKINJENA 25. MAJA 1993 OB 18.55 URI IN</stage>
         </div>
      </body>
   </text>
</TEI>