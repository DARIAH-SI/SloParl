<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="Redna-08-1993-05-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">6DD17CAD27DDF985C1257832004838ED</idno>
               <idno type="URI">6DD17CAD27DDF985C1257832004838ED</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Redna-08-1993-05-20.DZ" n="08">
               <name>Redna</name>
               <date when="1993-05-20"/>
            </setting>
         </settingDesc>
         <particDesc>
            <listOrg>
               <org xml:id="Redna-08-1993-05-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 20. MAJA 1993 OB 10.04 URI.)</stage>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Spoštovane poslanke in kolegi poslanci, gospe in gospodje! Pričenjam drugo
                  nadaljevanje 8. seje Državnega zbora Republike Slovenije, ki smo jo pričeli 18.,
                  nadaljevali pa 19. maja 1993. Na sejo sem vabil predstavnike Vlade Republike
                  Slovenije in jih lepo pozdravljam. Za današnjo sejo zbora so se vodjem poslanskih
                  skupin opravičili poslanke in poslanci: dr. Dušan Bavdek, Janez Kopač, dr. Jože
                  Pučnik za popoldanski del seje, dr. Lev Kreft, Brane Eržen, Vika Potočnik, Andrej
                  Lenarčič in Franc Potočnik.</p>
               <p>Prosim, da ugotovimo prisotnost v dvorani. Ugotavljam, da je navzočih 59 poslank
                  in poslancev, tako je zbor sklepčen in lahko odloča.</p>
               <p>Današnje nadaljevanje seje bomo pričeli z razpravo 24. točke dnevnega reda -
                  Predlog za izdajo zakona o spremembah in dopolnitvah zakona o denacionalizaciji s
                  predlogom zakona in po tem po dnevnem redu naprej. Na današnji seji bi morali
                  opraviti in zaključiti razpravo o predlogih zakonov, predvsem zakona o
                  gospodarskih javnih službah, zakona o varstvu okolja, zakona o revidiranju, da bi
                  lahko do nadaljevanja seje Vlada in pristojna matična delovna telesa sprejelo
                  stališča do amandmajev in bi bili s tem dani pogoji za odločanje o teh točkah na
                  nadaljevanju seje naslednji teden.</p>
               <p>Prehajamo na <title>24. TOČKO DNEVNEGA REDA - PREDLOG ZA IZDAJO ZAKONA O
                     SPREMEMBAH IN DOPOLNITVAH ZAKONA O DENACIONALIZACIJI S PREDLOGOM
                  ZAKONA</title>.</p>
               <p>Predlog za izdajo zakona o spremembah in dopolnitvah zakona o denacionalizaciji s
                  predlogom zakona so predložili poslanci: Miroslav Mozetič, Ignac Polajnar in Jože
                  Kocuvan.</p>
               <p>Želi predstavnik predlagateljev besedo? Prosim, gospod Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Hvala lepa. V imenu predlagateljev bi povedal še nekaj stvari. Ne bom razlagal
                  tistega, kar je bilo napisano v samem predlogu. Mislim pa, da sta poleg tistih
                  razlogov za vložitev zakona in za njegov sprejem vsaj še dva razloga. Eden je to,
                  da je odločba Ustavnega sodišča, ki je dejansko razširila krog opravičencev, kar
                  pomeni, da je ta rok avtomatsko podaljšan, ker opravičenci, ki so šele zdaj dobili
                  pravico vlagati zahtevke, jih bodo vlagali v roku, ki je določen. Zaradi tega
                  najbrž ne drži tista trditev, ki jo je Vlada zapisala v svojem stališču na predlog
                  tega zakona, da se bodo s tem samo zavlačevale stvari in podaljšal rok.</p>
               <p>Drugi razlog, mislim, da je tudi ta, da bi z iztekom tega roka, ki izteče 7.
                  junija, ne zgubili pravice vlagati upravičenci, ki so v teh vaških skupnostih
                  oziroma nek podoben izraz je, ker, ko bo potekel rok, tudi če bi se pripravil
                  drugi zakon, je veliko vprašanje, kaj bo s premoženjem, ki je bilo last vaških
                  skupnosti. Sam odgovor Vlade, pa tudi Sekretariata za zakonodajo je zelo
                  legalističen. Z vidika prava mu ne morem nič očitati, je pa - poudarjam še enkrat
                  - legalističen.</p>
               <p>Kar zadeva rok, Vlada odgovarja predvsem to, da je tudi nepopolna vloga, ki je
                  vložena v roku, pravočasna. Tudi povsem drži, da je nepopolna vloga pravočasna,
                  vendar istočasno dodaja, da bo verjetno organ razumen in da bo pri dajanju stranki
                  dodatnega roka za popravo pomanjkljive vloge, ravnal razumno in dal razumen rok.
                  Jaz tudi pričakujem, da bodo upravni organi razumni, vendar do zdaj se ni
                  izkazalo, da so bili vedno povsem razumni. Ne glede na to mislim, da je kljub
                  vsemu treba upoštevati, da v resnici gre za laičnost zavezancev, da si vsi ne
                  morejo privoščiti, da bi najeli odvetnike in iz tega razloga je jasno - kar je
                  videti tudi iz časopisnih novic, kjer se jih na široko obvešča, da naj vložijo
                  vsaj vlogo, karkoli gor napišejo, tudi, če nimajo nobenega dokumenta. To pomeni,
                  po vsej verjetnosti, da je vsi tisti pošteni državljani, ki so mislili, da je
                  treba popolno vlogo vložiti, niso vložili. Če vztrajamo pri tem roku pomeni, da
                  bodo praktično vse vloge nepopolne, kar bo še bolj zavleklo postopek. Tako, da
                  tudi s tega razloga ugovor Vlade ni povsem utemeljen. Vlada se pa sploh ne spušča
                  v razlog, ki mislim, da še vedno drži in ni tako enostaven, cela vrsta
                  upravičencev velja v naši državi, še zmeraj za žive. Do včeraj se praktično ni
                  smelo govoriti o teh upravičencih in zato postopki za razglasitev za mrtve niso
                  bili sproženi, kar pomeni, da bi ti ljudje, ki so formalno živi, lahko in bi
                  morali po zakonu sami te vloge vložiti, vendar jih ne morejo, ker niso živi.
                  Njihovi dediči tega tudi ne morejo narediti, ker jasno, da dedovanje nastane šele
                  po smrti, ne pa pred smrtjo.</p>
               <p>Kar zadeva razlog glede 88. člena, tudi z vidika prava, mislim da nimam nobenega
                  očitka odgovoru Vlade. Stvari držijo. Še enkrat poudarjam. Večina teh ljudi nima
                  pravnih zastopnikov, so z vidika prava laični in se mi zdi bolj pravično, da se z
                  zakonom določi, da v primeru zahtevka za vračilo neke nepremičnine oziroma
                  premičnine zakon določi, tako kot je v 88. členu določeno, dokler niso vloge
                  oziroma ti postopki zaključeni, da še naprej velja prepoved različnih prenosov in
                  razpolaganj s tem premoženjem. Strinjam se, da se da to urediti skladno z zakonom
                  o izvršilnem postopku. Tudi z vidika pravičnosti, glede na to, da gre za vprašanje
                  denacionalizacije, ki je bilo po vsej verjetnosti, ko je bila nacionalizacija, ne
                  moremo reči, da je to bilo pravično speljano, se mi zdi bolj pravilno, da se že z
                  zakonom določi, da se, dokler niso zadeve zaključene, prepove promet, ne pa da se
                  mora upravičenec, s pomočjo pravnih svetovalcev, ki navsezadnje tudi stanejo,
                  ukvarjati in predlagati razne začasne odredbe in druge inštrumente, ki jih
                  predvideva zakona o izvršilnem postopku.</p>
               <p>Tudi ugovor Vlade, da se da to reševati skozi zakon o lastninskem preoblikovanju
                  podjetij drži le delno, ker vse stvari niso vezane na zakon o lastninskem
                  preoblikovanju podjetij. Kar zadeva pa ugovor, da nekateri upravičenci niti ne
                  bodo zahtevali vračilo premoženja v naravi, ampak v odškodnini, v tem primeru je
                  normalno, če ni zahteval vračila premoženja v naravi, v tistem delu, mislim da
                  je jasno, da ne velja ta prepoved, če je zahteval odškodnino.</p>
               <p>V imenu vseh treh predlagateljev iz Slovenskih krščanskih demokratov predlagam, da
                  se kljub vsemu ta zakon obravnava in da se ga na koncu potrdi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala gospodu Mozetiču. Želi besedo predstavnik Vlade? <stage>(Ne želi.)</stage>
                  Predlog za izdajo zakona s predlogom zakona je obravnavala Komisija za spremljanje
                  in nadzor lastninskega preoblikovanja družbene lastnine. Poročilo komisije, mnenje
                  Vlade Republike Slovenije, ter mnenje Sekretariata za zakonodajo in pravne zadeve
                  ste prejeli. Želi poročevalec komisije besedo? Prosim, gospod Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Komisija za spremljanje in nadzor
                  lastninskega preoblikovanja družbene lastnine je na zadnji seji obravnavala tudi
                  predlog vloženega zakona o spremembah zakona o denacionalizaciji s predlogom.
                  Člani komisije smo na široko razpravljali o tem in ga poskušali usklajevali tudi z
                  zakonom o lastninskem preoblikovanju, ki je tudi sedaj v razpravi. Ugotovili smo
                  predvsem to, kar tudi sami vlagatelji pojasnjujejo, da so gotovo veliki problemi
                  pri vlaganju zahtevkov za denacionalizacijo. Če se sprehodimo skozi poročila
                  medresorske komisije Vlade Slovenije, potem nam je jasno, da so tu problemi mnogo
                  večji, kot smo si jih lahko predstavljali. Prvič je to problem s kadri, ki jih
                  občinske uprave za te namene nimajo, ali nimajo takih, da bi to delo obvladali, in
                  to tudi sama komisija priznava, ki ugotavlja, kakšno je stanje pri
                  denacionalizaciji. Vemo pa, da je ta zakon iz leta 1991. Po drugi strani tudi
                  vemo, da je bilo - kakor piše tudi v poročilih, štiri poročila so bila po
                  zaporedju - teh zahtevkov bistveno manj, kot se je pričakovalo. Se pravi, da se ta
                  številka med 50 in 60 tisoč ne bo dosegla. Dalje, da še ne deluje tako, kot bi
                  moralo delovati in vemo, ko bo začel veljati zakon o lastninskem preoblikovanju,
                  ko bo v svoji operativnosti ves v življenju v prihodnjem mesecu, potem bomo lahko
                  govorili o odškodninskem skladu in tudi o skladu kmetijskih zemljišč in gozdov, na
                  katerega se vse to veže.</p>
               <p>Skratka, poročilo medresorske komisije Vlade jasno kaže na to, da so na tem
                  področju izjemni problemi, predvsem kadrovski, in če so kadrovski, potem je jasno,
                  da so problemi tudi pri razreševanju. To je ena stran. Druga stran, da od vseh
                  vlog, ki so prišle, prišlo pa jih je mnogo manj, kot smo pričakovali, je polovica
                  nekompletnih. Se pravi, da res to drži, kar je prej pred menoj gospod Mozetič
                  povedal, o tem občutljivem problemu, ki se ga marsikdo ne zna prav lotiti.</p>
               <p>Komisija je vse to upoštevala oziroma poskušala razumeti predlog o spremembi tega
                  zakona, ki naj se spremenita v dveh členih, in sicer v 44. in 88. členu. Ta 44.
                  člen zakona o denacionalizaciji govori o prekluzivnem roku 18 mesecev. Mi smo
                  smatrali, z ozirom na to, da je vsa stvar dinamična, da so vsi državljani že bolj
                  obveščeni, kot so bili prej, da bi ta rok ne bil 18 mesecev, ampak da bi bilo
                  dovolj 8 mesecev. Se pravi, da se zamenja 18 s številko 24. Tak amandma je tudi
                  komisija soglasno sprejela. Mislim, da je ta zadeva v redu, da se v tem primeru
                  nikakor ne vtikamo in ne zaviramo niti lastninskega preoblikovanja v preveliki
                  meri. Kot pravim, na področju podjetništva ni toliko zahtevkov, jih je okrog 100.
                  Glavni zahtevki so pri gozdu, zemlji, stavbah in podobno.</p>
               <p>Še to bi povedal, da tudi mnenje Vlade, ki ga je pripravilo Ministrstvo za
                  pravosodje, zdi se mi, da je po pravni plati pravilno, da je pa s premalo občutka
                  za velik problem, ki je ta denacionalizacija. Mislim, da smo vse to, kar je
                  komisija upoštevala in kakor je tudi razumela vloženi zakon za spremembo,
                  razumevajoče sprejeli in z amandmajem predlagamo podaljšek na 24 mesecev.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala gospodu Rejcu. Ugotavljam, da so zastopane vse poslanske skupine in
                  pričenjam razpravo. Kdo želi besedo? Gospod Zagožen, prosim.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovane poslanke in poslanci! Slovenska ljudska stranka podpira to spremembo
                  zakona o denacionalizaciji. Hkrati bi ob tej priložnosti opozoril na en problem.
                  Upravičenci imajo zelo velike težave pri zbiranju popolne dokumentacije. Tudi take
                  stvari se dogajajo, da v zemljiških knjigah manjkajo listi, kjer bi se naj
                  nahajala dokumentacija o premoženju upravičencev. Ob tem je v Uradnem listu LRS,
                  številka iz 1957 leta izšlo navodilo za izvajanje odloka o evidenci nepremičnin
                  splošnega ljudskega premoženja. Za vodenje evidence je bilo treba vzpostaviti
                  register zemljišč in zgradb splošnega ljudskega premoženja ter njihovih pravic na
                  tujih nepremičninah, imenik upraviteljev in uporabnikov, zbirko listin, vpisnik
                  zbirke listin.Vzpostavljeni so bili: register za gozdna zemljišča SLP, register za
                  zemljišča v splošni rabi in register nepremičnin SLP, ki so v upravljanju ali v
                  uporabi državnih organov, zavodov, gospodarskih, zadružnih ali družbenih
                  organizacij ter v uporabi državljanov. Ti registri obstajajo po občinah. Tam so
                  kompletno zbrani vsi podatki in bi lahko upravičencem upravni organi samo
                  potegnili dokumente iz teh registrov in jim jih dali na razpolago. Ti registri so
                  javni dokumenti in so skriti. Upravičencem se ne dajo na razpolago. Jaz mislim, da
                  se s tem krši ustavna pravica državljanov Republike Slovenije. V zvezi s tem sem
                  mislil postaviti poslansko vprašanje, ne vem, ali je morda smotrno ali ne, da tudi
                  ta zbor danes sprejme poseben sklep, s katerim zavezuje državno upravo in občine,
                  da te registre dajo na razpolago. Jaz mislim, da jih k temu tako in tako že
                  zavezuje ustava in da gre za kršenje ustavnih pravic. Na to bi rad opozoril in
                  morda tudi prosil stališče in mnenje drugih. Ali smatrate, da bi bil tak dodatni
                  sklep ob sprejemu tega zakona primeren ali je kakšna druga pot, da bi zagotovili
                  ustavne pravice državljanov, na to opozarjam.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Zagožnu. Želi še kdo besedo? Prosim, gospod Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Ker ponovno razpravljamo o zakonu o denacionalizaciji oz. o njegovih
                  spremembah in dopolnitvah, je pač prilika, da ponovim, da sem osebno ob
                  sprejemanju tega zakona na način reševanja imel resne pomisleke.</p>
               <p>Ne na to, da se opravi denacionalizacija in popravijo krivice, kar je sicer bilo
                  marsikdaj napačno zavestno rečeno, temveč na način, kako naj se te krivice
                  popravijo. Mnoge stvari so ostale doslej neurejene. Ustavni spori, ki so v zvezi s
                  tem bili sproženi niso razrešeni in na tem področju bo prav gotovo še kaj pravnih
                  in tudi dejanskih problemov. Jaz sem prepričan, da nam v izvajanju zakona ne bo
                  uspelo realizirati cilj, ki smo ga, jaz verjamem, da tudi predlagatelji ob
                  njegovem sprejemu imeli, namreč da ta zakon ob popravi krivic ne bi povzročil
                  novih.</p>
               <p>Naj opozorim samo na tri stvari, ki so še vedno večkrat aktualne, namreč dejstvo,
                  da ta zakon pač priznava, da do 30% povečanje vrednosti ne prihaja v poštev pri
                  ocenitvi, s čimer je država pač legalizirala neko dejstvo. Res, da samo do
                  tretjine, ker bi nadtretjinsko bilo po mnenju gospoda Toplaka sporno, s čimer tudi
                  jaz soglašam, vendar tukaj ne gre za pošteno ugotavljanje tega premoženja.</p>
               <p>Drugo, da se ne upoštevajo bremena, ki so bila na nepremičninah v času
                  nacionalizacije in se pridobiva zdaj vračanje nečesa, kar je bilo lahko takrat
                  četrt, pol ali pa tudi samo 10% vrednosti. V konkretnih postopkih nas nekateri v
                  zvezi s tem opozarjajo, da bo lahko prišlo tudi do tega, da ne upoštevanje teh
                  bremen dejansko pomeni mnogo večjo pridobitev premoženja kot je realno obstajala.
                  Opozarjajo nas na to, da so nekatera bremena bila knjižena, ne na nepremičninah,
                  ki se sedaj vračajo že, ampak na nekih drugih, recimo da je nekdo, ki je upravičen
                  do denacionalizacije, imel zgradbo in hkrati del lastništva v podjetju, hipoteko
                  na zgradbo je imel knjiženo na podjetje zaradi tega, ker je pač začel šele
                  graditi. Začel je graditi in je vložil nekaj procentov sredstev. Bilo je zgrajeno,
                  ostalo so bili dolgovi, knjiženi na podjetje, zgradba, in v konkretnem primeru, ki
                  ga poznam gre za zgradbo z nekaj 100 stanovanji. Vrednost nekaj 10 milijonov DEM
                  bo seveda vrnjena, čeprav je takrat bilo nekaj procentov dejanskega denarja
                  vloženega v to zgradbo. Ali se bo ta hipoteka in njeno odštevanje kasneje
                  upoštevalo pri lastninjenju podjetja ali ne, nihče ne ve. Morda da, morda ne,
                  morda tam sploh interesa za vrnitev premoženja ne bo, ker bo dovolj poplačano z
                  vrnitvijo te zgradbe v nekaj 100 stanovanjih.</p>
               <p>Če že želite, gre za konkreten primer Huter bloka v Mariboru, kjer takšne
                  informacije imam. Ni edini, hočem samo opozoriti, da so tu realni problemi, ki jih
                  zakon pač ni uredil. In dejstvo, da so zavezanci za vrnitev, resda tisti, ki so
                  upravljali z družbeno lastnino in to ni bila prava lastnina, s tem vsi soglašamo,
                  vendar zavezanci, celo, če so v okviru nekega pravnega sistema to pridobivali z
                  odplačanimi pravnimi posli, svoja sredstva v to vložili. Takratna država je
                  napačno, slabo dovolila takšno poslovanje, zdaj jim nova država reče, da tisto
                  poslovanje ni bilo v redu, da so denar zapravili in da morajo pač vrniti.</p>
               <p>Pa še kakšen problem bi se dal navesti, samo da jih ponovim. Iz tega razloga je
                  vsaj za mene osebno govorim v svojem imenu razumljivo, da nisem navdušen tudi ne
                  za podaljševanje roka.</p>
               <p>Drugo, kar bi rad povedal imam to moralno pravico, ker sem opozarjal na to, da
                  imam resne pomisleke na vsako podaljševanje rokov in ne samo v tem primeru. Gre
                  namreč za to, če želimo zagotoviti neko pravno varnost, potem moramo vedno
                  upoštevati upravičence in zavezance, in seveda za upravičence je podaljševanje
                  roka ugodno, za zavezance je podaljševanje roka neugodno. V tem primeru gre za
                  nasproten pravni interes in država, ki nek rok postavi in ga potem vsakih toliko
                  mesecev spreminja, seveda bistveno posega v to pravno varnost različnih subjektov,
                  kar mislim, da je slabo.</p>
               <p>Naj vam ob tem povem, da so v zvezi s podaljšanjem roka gotovo v posebnem položaju
                  lastniki, najemniki stanovanj v teh denacionaliziranih stanovanjskih hišah. Zelo
                  dolgo sem opozarjal na probleme. Bil sem med tistimi, ki so pred letom dni ali
                  letom in pol tudi ministra na to opozorili. Takrat mi je odgovoril, da pravnih
                  problemov ni. Danes tudi sam priznava, da pravni problemi so in obljublja, da bodo
                  stvari rešene. Stvari se rešujejo zelo počasi, najemniki v teh stanovanjih pa
                  opozarjajo, da so jim kratene nekatere osnovne pravice vsaj glede vlaganj v ta
                  stanovanja, ki mnogokrat niso bila velika, da ta vlaganja ne bodo upoštevana v
                  določenih primerih, da ne govorim o tem, da jim je popolnoma brez lastne krivde
                  onemogočeno, da bi tudi oni izkoristili zelo ugodno možnost nakupa stanovanj, ki
                  smo jo mnogi drugi imeli.</p>
               <p>Vi veste, da formalno in navidezno to izgleda zelo pošteno, za mnoge konkretne je
                  seveda to nepošteno. Jaz nisem prizadet, jaz sem imel priliko stanovanje kupiti,
                  ampak nekdo je lahko delal zamenjavo tudi pol leta prej in jo je delal in je šel
                  iz najemnega stanovanja, družbenega, da rečem, brez da bi sploh lahko razmišljal o
                  tem, da je neko drugo stanovanje manjše ali večje, ki je pa zdaj pod
                  denacionalizacijo in v tistem pol leta je na ta način reševal svoje vprašanje,
                  imel vsa legalna soglasja za zamenjavo, zdaj je prišel v položaj, ko enostavno to
                  stanovanje ne more kupiti in se tolče po glavi, kako je bil neumen, da je ravno v
                  tistem pol leta ali letu dni pred tem zakonom to dosegel.</p>
               <p>Jaz vam moram povedeti, da se pravni predpisi na tem področju, tudi tisti, ki so
                  ne spoštujejo in da to združenje lastnikov oz. najemnikov v denacionaliziranih
                  stanovanjih zelo resno opozarja, da se ne spoštujejo niti določila o najemnini, da
                  prihaja do šikaniranja, ki pomeni zahteve po izselitvi iz teh stanovanj, skratka
                  mislim, da na tem področju niti slučajno nismo pravna država in ta problem
                  obstaja. Vsako podaljševanje tega roka bo po mojem prepričanju na tej točki ta
                  problem še povečalo, ne pa zmanjšalo.</p>
               <p>Jaz mislim, da je edini opravičljiv razlog, ki ga je gospod Mozetič navedel, res
                  ta razlog novih upravičencev, pravnih oseb, ki ga je zakon oz., ki ga je odločba
                  ustavnega sodišča uvedla, po informacijah, ki jih jaz imam in sem jih prebral o
                  tem, tudi o tem, kar govori ministrstvo, pristojno za reševanje teh vprašanj, kaj
                  za njih ta odločba ustavnega sodišča in za realizacijo zakona pomeni, pa sem trdno
                  prepričan, da realizacije te določbe brez novega roka za njih, brez jasne
                  ugotovitve, kdo so te pravne osebe, brez določenih kriterijev realizirati ne bo
                  mogoče in soglašam, da je za njih potrebno uvesti nov rok, za vse ostale pač
                  prepričan nisem. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala gospodu Potrču. Prosil bi, če se na razpravo javljate pisno. Gospod Mozetič
                  pa ima repliko.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Jaz se strinjam, da je dosti problemov, samo gospe in gospodje, ti problemi niso
                  zaradi tega, ker je zdaj potrebno urediti denacionalizacijo, ampak zaradi tega,
                  ker je bila denacionalizacija in tega bi se morali tudi pri tem reševanju gotovo
                  zavedati.</p>
               <p>Jaz se strinjam s tem, da bi gotovo marsikatero podjetje, ali pa marsikateri
                  lastnik stanovanja v Ljubljani propadel ali pa moral to stanovanje prodati, vendar
                  ker mu je bilo odvzeto, je to samo špekulacija, lahko bi pa od takrat naprej iz
                  tistega stanovanja nakupil še dve drugi stanovanji.</p>
               <p>Druga stvar, govoriti o novih krivicah; država mora pač to vzeti nase, govoriti
                  pa, da se krivice tistim, ki jim je bilo odvzeto in da zdaj, ker se jim bo vrnilo,
                  bodo nekateri drugi trpeli krivice, mislim da je malo čudno vsaj če ne drugače.
                  Nekaj takih poznam, ki jim je bilo odvzeto, pa zelo potrpežljivo čakajo, da bi
                  dobili tisto svojo zemljo nazaj. Konkreten primer je celo tak, da niti v zemljiški
                  knjigi ni bil izveden ta odvzem niti davkarija ni nehala pošiljati položnice za
                  davke, vendar pa tisto zemljišče in tista zadeva, ki na tisti zemlji stoji ni
                  njegova in se zdaj zavlačuje že skoraj eno leto, da bi se mu vrnila.</p>
               <p>Zdaj reči temu, da bo ta storil nekomu krivico, ker se mu bo vrnila njegova stvar,
                  se mi zdi nekoliko čudno. Tudi vprašanje koristi in bremen. Bremena, se strinjam,
                  da bi morda bilo treba nekoliko drugače urediti ta bremena, ki so gor, vendar,
                  gospe in gospodje, najbrž bi ti ljudje najbrž tudi uživali nekatere koristi, ker
                  po pravilu ima nekdo, ki ima premoženje, uživa iz tega nekaj koristi oziroma tisto
                  premoženje daje neke plodove. Tako, da kar zadeva stanovanja in drugo, ne bi želel
                  širiti te razprave. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Mozetiču. Prosim, gospod Šetinc ima besedo.</p>
            </sp>
            <sp who="SDZ1:ŠetincMarjan">
               <speaker>MAG. MARJAN ŠETINC:</speaker>
               <p>Hvala lepa. Spoštovane poslanke in poslanci! Samo v eni zvezi bi se oglasil zelo
                  na kratko.</p>
               <p>V stanovanjskem zakonu je predviden rok za odkup stanovanj oziroma privatizacijo
                  stanovanj, ki je pol leta daljši od roka, v katerem naj bi imeli pravico do
                  vložitve zahtevka za odkup stanovanja tisti upravičenci, ki imajo odločbo o
                  stanovanjski pravici. Ta rok je bil pol leta daljši od roka v zakonu o
                  denacionalizaciji prav iz razlogov, da bi jim to bilo omogočeno takoj po
                  zaključitvi denacionalizacijskega postopka. Zato menim, da ni mogoče te spremembe
                  sprejeti brez sočasne spremembe stanovanjskega zakona.</p>
               <p>Poleg tega menim, da razlogi, ki jih je navedel gospod Potrč in zadevajo celo
                  vrsto problemov v zvezi s proceduro odkupovanja stanovanj, s proceduro
                  denacionalizacije, da bi mnoge stvari bilo treba, kar se da hitro urediti. Kot
                  veste, je to združenje najemnikov denacionaliziranih stanovanj že v dialogu z
                  Ministrstvom za urbanizem in varstvo okolja, da bi se te določbe uredile na način,
                  ki bi omogočal kar se da ažurno in hitro realizacijo teh postopkov, ki potekajo na
                  občinah. In je zelo odvisno od občine do občine, kako upravni postopki tečejo.</p>
               <p>Samo še enkrat bi ponovil, da je treba sočasno, če se sprejme ta sprememba,
                  spremeniti tudi stanovanjski zakon. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Šetincu. Želi še kdo razpravljati? Ker ne želi nihče več
                  razpravljati, zaključujem razpravo in prekinjam to točko dnevnega reda.</p>
               <p>Prehajamo na <title>25. TOČKO DNEVNEGA REDA - OBRAVNAVA PREDLOGA ZAKONA O
                     GOSPODARSKIH JAVNIH SLUŽBAH</title>.</p>
               <p>Predlog zakona je v obravnavo Državnemu zboru predložila Vlada Republike
                  Slovenije. Objavljen je bil v poročevalcu št. 7/93. Želi besedo predstavnik Vlade.
                  Ja, prosim, gospod minister Jazbinšek.</p>
            </sp>
            <sp who="SDZ1:JazbinšekMiha">
               <speaker>MIHA JAZBINŠEK:</speaker>
               <p>Povedal bi samo nekaj osnovnih dimenzij tega zakona, potem bom povedal nekaj o
                  postopku, kako se je to urejalo in ta trenutek smo zaključili to točko tudi na
                  seji Vlade, tako da imamo mnenje Vlade k vsem amandmajem, razen enega, ki je bil
                  ravnokar vložen, in nadomestne amandmaje Vlade, kadar je bilo to treba iz
                  redakcijskih razlogov.</p>
               <p>Torej, to je zakon, ki bo po sprejetju najprej uredil lastninjenje podjetij, ki so
                  bodisi v celoti bodisi deloma opravljale pravzaprav dejavnosti v javnem sektorju,
                  konkretno dejavnosti v javnem sektorju infrastrukture. Gre za to, da je v tem
                  sektorju okoli 30% družbenega premoženja, pri čemer ocenjujemo, da je v okviru teh
                  podjetij okoli dve tretjini nečesa, kar bi na nek način avtomatično v drugih
                  državnih sistemih predstavljalo javno lastnino. To se pravi bodisi lastnino
                  države, bodisi lastnino občin.</p>
               <p>Gre tudi za legalistično pozicijo v tem smislu, da so dosedanje dejavnosti
                  posebnega družbenega pomena, zadeve posebnega družbenega pomena tisto, kar je
                  osnova za lastninjenje v smeri države ali občine. Ker so pa ta podjetja včasih
                  opravljala tudi komercialno dejavnost, bodisi kot paralelno, ali pa tudi kot
                  pretežno, je v teh podjetjih treba oddeliti ta javni delež, da bi se lahko v
                  ostalem lastninila ta podjetja po liniji zakona o lastninskem preoblikovanju
                  podjetij, nakar je tam seveda tudi odkazano. Lastninjenje bo potekalo po principu,
                  da je infrastruktura nesporna lastnina občin ali pa države. Preostanek premoženja,
                  ki ni tista infrastruktura, ki je direktno namenjena upravljanju dejavnosti,
                  preostanek se pa seveda lastnini po načelu pretežnosti.</p>
               <p>To lastninjenje mora biti na osnovi elaboratov gotovo v 4 mesecih. Dva meseca sta
                  na voljo za soglasje resornega ministra ali pa Izvršnega sveta. In potem nam
                  preostane druga faza, to je pa potem podrobno urejanje, ali pa transformacija teh
                  dejavnosti v gospodarske javne službe po resorskih zakonih. Če bi resorske zakone
                  čakali, bi tudi pravico do privatizacije nekaterih v tej državi potegnili še za
                  eno leto ali pa dve.</p>
               <p>Po tem lastninjenju je zakon tisti, ki kot zakon, ki pokriva specialno področje,
                  določa način funkcioniranja gospodarskih javnih služb v bodočnosti, v kombinaciji
                  z resorskimi zakoni. Ta zakon definira razmerja med državo izvajalci javnih služb
                  in klientelo, ne ureja pa posameznih tehničnih vprašanj, ki jih urejajo potem
                  resorski zakoni.</p>
               <p>To se pravi, imamo lastninjenje in imamo bodoči model razmerij znotraj javnih
                  služb. Mislimo, da je tu osnovna kvaliteta ta, da skozi koncesionarski princip
                  lahko v sistem javnih služb, to se pravi, v sistem, kjer seveda velja monopol,
                  prihaja tudi zasebni kapital. Vendar seveda v artikulirani in kontrolirani obliki,
                  kar pomeni možnost novih delovnih mest po eni strani in aktiviranje določenega
                  kapitala za potrebe storitev javnega značaja.</p>
               <p>Mi smo dobili amandmaje, ki so pri tem zakonu bili v veliki meri usklajeni z
                  matičnimi telesi. Tako, da so praktično ti amandmaji oziroma je mnenje k tem
                  amandmajem praktično pozitivno. Jaz ne bi šel na posamezen amandma. To bo zadeva
                  potem glasovanja s strani Vlade, Vlada sama pa je v reakciji na nekatere
                  redakcijske zadrege, nekatere amandmaje posvojila, dodala vprašanja predvsem na
                  tiste, ki se vežejo na to, če se kakšni odstavki združujejo, se neke številke
                  menjajo potem v celem zakonu in je v tem smislu nadgradila vaše amandmaje.</p>
               <p>Jaz ne bi šel skozi detajle, bi pa potem v razpravi sodeloval v posameznih
                  vprašanjih.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Jazbinšku. Predlog zakona so obravnavali Odbor za notranjo
                  politiko in pravosodje, Odbor za infrastrukturo in okolje, Odbor za gospodarstvo,
                  Komisija za spreminjanje in nadzor lastninskega preoblikovanja družbene
                  lastnine.</p>
               <p>Poročilo delovnih teles ter mnenje Sekretariata za zakonodajo in pravne zadeve ste
                  prejeli. Sprejeli ste tudi mnenje Državnega sveta Republike Slovenije in stališče
                  Vlade o mnenju Državnega sveta.</p>
               <p>Želijo poročevalci delovnih teles besedo? Prosim gospod Pukl, gospod Rejc.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Odbor za notranjo politiko in pravosodje
                  je kot matični odbor obravnaval ta zakon. Pri tem smo proučili mnenje Sekretariata
                  za zakonodajo in pravne zadeve, mnenje Državnega sveta Republike Slovenije,
                  stališče Vlade, mnenje Državnega sveta, mnenje Odbora za infrastrukturo in okolje
                  in mnenje Odbora za gospodarstvo. Poleg tega je bilo še, izven same seje odbora,
                  precej pripomb poslancev, katere sicer nismo mogli obravnavati, ker niso te
                  pripombe bile formulirane. Ena najbolj pogostih je bila ta, da zakon ne vsebuje
                  kazenskih določb, kar bi sicer moral. Naš odbor to mnenje ni obravnaval in do
                  njega ni zavzel stališča. Ugotovil pa je, da gre za zakon, ki je tesno povezan z
                  zakonom o lastninskem preoblikovanju podjetji in da se mora, ali omenjeni zakon
                  sprejeti prej, ali najmanj istočasno z zakonom, ki se sedaj obravnava. Odbor je
                  tudi menil, da je nekaj skoraj bistvenih določb takih, da lahko konstruktivno in
                  meritorno o njih odloča in da mnenje Odbor za gospodarstvo. To je ta odbor tudi
                  storil in so poglavja, ki se vežejo na pristojnost tega odbora, bila posebej
                  obravnavana, skupaj z Vlado. Kot smo v poročilu dobili, je tu prišlo do uskladitve
                  in do pretežno enakega stališča.</p>
               <p>Zakon je krovni zakon in ne bo mogel funkcionirati, če ne bodo sprejeti vsi zakoni
                  za posamezna področja. Zato je odbor mnenja in je predlagal dodatni sklep, za
                  katerega predlaga, da ga ta zbor sprejme, in sicer da Odbor Državnega zbora
                  Republike Slovenije za notranjo politiko in pravosodje predlaga Državnemu zboru
                  Republike Slovenije, da zadolži Vlado Republike Slovenije, da čimprej predloži v
                  zakonodajni postopek zakone, ki urejajo posamezna področja gospodarske
                  infrastrukture. Po oceni našega odbora gre za pomemben in važen sklep, ker sicer
                  sam krovni zakon ne bi dosegel tistega, kar se z zakonodajno ureditvijo tega
                  področja namerava in bi lahko povzročil le nepotrebno zmedo in pravni nered. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Puklu. Besedo ima gospod Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Gospod podpredsednik, gospe in gospodje! Komisija za spremljanje in nadzor
                  lastninskega preoblikovanja, ne bom rekel, da je matična, ker smo slišali
                  predgovornika, da so oni matični, vendar pokrivamo pa področje lastninjenja, ki je
                  v predloženem zakonu o gospodarskih javnih službah obdelano v členu od 49. do 76.
                  Zato je bila to domena naše komisije.</p>
               <p>Naša komisija je na zadnji seji 18.5. predlog zakona obdelala, kar se nanaša na
                  področje lastninskega preoblikovanja in ga je poskušala ter vstavila v okvir
                  zakona o lastninskem preoblikovanju, tudi v okvir zakona o spremembah in
                  dopolnitvah, ki smo jih včeraj obravnavali. Osnovno stališče je bilo predvsem v
                  tem, kot je tudi sam minister pravkar povedal, da gre za zelo veliko vrednost
                  družbenega premoženja, ali vrednost, ki pokriva preko 30% celotnega družbenega
                  premoženja, ki tudi ima veliko delavcev, ki to dejavnost opravljajo.</p>
               <p>V 49. členu zakona je bila opredelitev izključna in pretežna dejavnost. Ta je bila
                  razdeljena po procentu, kar je preko 85% javne dejavnosti, po tem je izključna; če
                  je preko 50% je pretežna in smo smatrali, z ozirom na enakopraven pristop k
                  lastninskemu preoblikovanju, da se oba pojma združita in izenačita. Se pravi, da
                  je to pretežna dejavnost, kot je minister lepo povedal. Drugače povedano pomeni,
                  če je v neki dejavnosti, ki jo zakon pokriva - o gospodarskih javnih službah 97%
                  javne dejavnosti, 3% tržne dejavnosti, potem je treba pogledati to zadevo z vidika
                  obsega. Kaj to pomeni 3%, ali 14%, ali 7%? Vendar smo se kmalu zedinili, da je
                  prav, da tisti del, ki ga je možno lastniniti, da ga lastninimo. Ker tisti del, ki
                  se nanaša na tržno dejavnost, je predmet lastninskega zakona, ne glede na to,
                  kakšen je procentualni odnos. Se pravi, da je to tisti osnovni element. Ko bo
                  ministrstvo, po poteku štirih mesecev, ko bo dokumentacija okrog sestave kapitala
                  o gospodarskih javnih službah, ki jih je v podjetjih okrog 150, ko bo to
                  ugotovljeno in ko bodo po štirih mesecih imeli na voljo pristojni ministri dva
                  meseca, in izvršni sveti občin, da ugotovijo, če je to razmerje pravilno, tedaj bo
                  dana tudi osnova za lastninjenje. Ko bo to razmerje ugotovljeno v proceduralnem
                  odnosu, se ve, da gre tisti del, ki spada pod državo ali občine tja, se enostavno
                  tja preknjiži. Tisti del pa, ki pomeni tržno dejavnost, pa je del, ki je možen, da
                  ga delavci lastninijo. In to je tisto, kar menimo, da je prav; da se da
                  enakopravno možnost delavcem, ki pač delajo v teh dejavnostih.</p>
               <p>Tako smo dali potem ta amandma k 69. členu, ki sem ga na kratko tudi obrazložil.
                  In naprej: ko bo ta zakon v veljavi in ko bodo potekli roki za ugotovitev sestave
                  kapitala - družbenega, ali tudi drugega, privatnega, ki je vezan na tržno
                  dejavnost, to je čas štirih in dveh mesecev - bo čas za lastninjenje. In od tedaj
                  bodo tudi tekli roki v teh organizacijah oz. podjetjih za lastninjenje. Se pravi,
                  ko bodo možni roki za pričetek lastninskega preoblikovanja, takrat bodo začeli v
                  teh podjetjih teči roki, ki veljajo iz zakona o lastninskem preoblikovanju.</p>
               <p>Da bi s tem zavarovali tudi lastninsko preoblikovanje delavcev, pa je tudi
                  določeno, kot smo tudi že včeraj poslušali glede pritožb oz. ugovorov glede na
                  odločbe - ker bodo ministrstvo in izvršni sveti izdali odločbe -, da na te odločbe
                  ne bo mogoče vložiti pravnega spora, ampak bodo lahko v 30 dneh po pravnomočnosti
                  te odločbe sindikati in družbeni pravobranilci samoupravljanja ugovarjali
                  razdelitvi tega premoženja oziroma temu razmerju premoženja. S tem se enakopravno
                  uvaja tudi sodni spor, kot je predviden po merilih <stage>(kar smo včeraj
                     govorili)</stage> glede na to, kar bo opravila revizija. Isto seveda velja tudi
                  - kot sem že omenil za revizijo - prav gotovo tudi revizija pripada tem podjetjem.
                  Se pravi, tudi tu ima revizijski organ področje, kjer opravi to revizijo.</p>
               <p>In še eno dopolnilo je: v 76. členu je govora o tem, kako se ta sredstva ne
                  prenesejo v Sklad za razvoja. Namreč, vse, kar je vezano na lastninsko
                  preoblikovanje, gotovo ne moremo drugače, kot da dajemo po istem principu. Se
                  pravi, karkoli bi bilo predmet lastninskega preoblikovanja po zakonu o lastninskem
                  preoblikovanju podjetij - in v tem primeru tudi podjetij, ki jih pokriva zakon o
                  gospodarskih javnih službah - za to veljajo isti principi. In to je v 76.
                  členu.</p>
               <p>Poleg tega smo opozorili tudi na to: ker bo država večinski lastnik, nastopi tu
                  vprašanje, kdo bo pripravil program, kakšen je ta upravni organ, itn. - kar govori
                  19. člen zakona o lastninskem preoblikovanju, prvi zakon, ki je bil 5.12. v
                  veljavi. Vendar mislim, da mora glede tega sama Vlada dati rešitev, ker je pač to
                  delo, ki ga opravlja Vlada s svojimi resorji in mora tudi omogočiti, da se lahko
                  na upravnem organu ta program lastninskega preoblikovanja sprejme, kontrolira in
                  izvaja. Skratka, da ne bi bilo tako, da je tožnik in sodnik v isti osebi. Skratka
                  treba je najti rešitev, ki je mi nismo poiskali, ampak menimo, da je prav, da smo
                  nanjo opozorili.</p>
               <p>In potem je še ena zadeva, za katero tudi mislimo, da je zelo pomembna. Kadarkoli
                  govorimo o lastninskem preoblikovanju, zadenemo na problem tujega kapitala.
                  Področje gospodarskih javnih služb je zelo široko in pokriva zelo pomembne
                  dejavnosti, na katere vemo, da merijo oči tujega kapitala. In zaradi tega menimo,
                  da je nujno potrebno, da Vlada čimprej pripravi zakon oz. dokument, ki bo govoril
                  o strategiji tujega kapitala tudi za to področje. Skratka, kadarkoli in kjerkoli
                  zadevamo na lastninsko preoblikovanje, predvsem pa tudi na področjih javnih
                  dejavnosti, je to gotovo potrebno.</p>
               <p>Upam, da so ti amandmaji doprinos k temu, da bi bil ta zakon čimbolj in čimprej
                  sprejemljiv in tudi usklajen z zakonom o lastninskem preoblikovanju in vsem tem,
                  kar smo tudi včeraj v razpravi povedali. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Rejcu. Ali želi še kdo od poročevalcev besedo? <stage>(Ne
                     želi.)</stage></p>
               <p>Ugotavljam, da so zastopane vse poslanske skupine in pričenjamo razpravo. - K
                  razpravi so se javili dr. France Bučar in za njim gospod dr. Toplak, ostale pa
                  prosim, da se javljajo pisno k razpravam. Prosim, gospod Bučar.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Spoštovani zbor. K besedi sem se prijavil, ne z upanjem, da bi zdaj koga prepričal
                  o svojih stališčih, ampak čisto enostavno zato, da si pred slovensko javnostjo in
                  bodočnostjo predvsem pridobim neke vrste alibi, da ne bo kdo rekel, da sem tudi
                  jaz sodeloval pri rojstvu takega zakona, ker mislim, da je ta zakon s strokovnega
                  stališča popolnoma nesprejemljiv.</p>
               <p>Kadarkoli smo se o tem zakonu posvetovali, v katerih koli strokovnih krogih,
                  vključno tudi z zakonodajo, ki ga sicer zdaj podpira, smo bili vsi proti, potem so
                  bili proti temu zakonu, torej pomisleke so imeli tudi vsi resorji ali potrebni ali
                  nepotreben. Poleg tega je zakon pripravil resor, ki je za to vprašanje absolutno
                  nepristojen, ker tu gre za vprašanje zakona, ki ureja status. Nadalje smatram, da
                  je zakon kot krovni zakon, to sem že enkrat na tem mestu povedal, krovni zakoni so
                  nesmiselni in predstavljajo pravzaprav ponavljanje stare zgodbe iz
                  realsocialističnega sistema, ko smo smatrali, da moramo neko filozofijo ali bolje
                  rečeno ideologijo spremeniti v zakon in jo s tem zavarovati pred kakršnimikoli
                  napadi od drugod.</p>
               <p>No, pri vsem tem pa ne gre samo za neko filozofijo ali ideologijo, ker konec
                  koncev bi lahko rekel, dobro je, koristi nič, škodi pa tudi ne, ampak v tem
                  primeru pa gre za filozofijo, ki je napačna in strokovno nesprejemljiva.</p>
               <p>Tretji razlog je potem, da je ta zakon v veliki meri protiustaven, da je ta zakon
                  enostavno briskiral kompletno lokalno samoupravo; za ta zakon ne ustava ne lokalna
                  samouprava sploh ne obstojata več, ju ni in konec koncev, zakon se loteva tudi
                  vprašanja, ki je samo v prehodnih določbah, vprašanje, ki pa je potrebno ureditve,
                  to se pravi, kaj narediti s tem premoženjem, ki predstavlja pravzaprav del
                  tistega, s čimer bi mi že sedaj morali gospodariti neposredno državo oz. občine in
                  podobno.</p>
               <p>Vidite, če se najprej ozrem na vprašanje same te filozofije, moram reči, da je v
                  temelju napačna, ker še zmeraj uporabljajo stari pojem dejavnosti posebnega
                  družbenega pomena, torej pojme iz prejšnje ustave, kjer smo klasificirali določene
                  dejavnosti kot <q>"per se"</q>, kot take, da so nujno po svoji naravi del zanimanja in
                  predmet pristojnosti države. Seveda, to je popoln nesmisel. Sleherna dejavnost je
                  splošnega družbenega pomena, če je potrebna zlasti v tržnem gospodarstvu, če ni
                  pomembna, bo propadla. Država pa mora skrbeti za določene stvari, ki so po
                  njenem<gap n="..."/> <stage>(nerazumljive besede)</stage> nujno potrebne. Vidite, danes peka
                  in preskrba s kruhom ni dejavnost posebnega družbenega pomena. Pa še kako pomembna
                  je preskrba s kruhom, pa vendarle, ker je način preskrbe s kruhom tak, da gre to
                  po tržnem avtomatizmu, se država na tem področju nič ne vpleta. Lahko se vpleta že
                  v predhodni fazi, pri ceni pšenice in podobno.</p>
               <p>Torej skratka moram reči, stvari niso <q>"per se"</q> definirane kot javne službe oz. kot
                  dejavnosti posebnega družbenega pomena. Če citiram obratni primer, poglejte,
                  železnice kot monopol v prometu so bile dolgo časa klasičen primer javne službe na
                  tem področju in pri našem vztrajanju, - bi kar na tem primeru ostal - , pri našem
                  vztrajanju, da je železnica javna služba, smo mi železnico direktno uničili. Ker
                  če je neka dejavnost javna služba, potem je seveda popolnoma logično, da mora
                  imeti država tudi pravico določati tarife in preko tarif določa svojo politiko,
                  ampak to je pa možno samo toliko časa, kolikor časa dejansko obstoja monopol.
                  Medtem se je za birokracijo svet precej spremenil.</p>
               <p>Na tem področju smo zgubili monopol, poleg železnice imamo predvsem avto itd.,
                  država je še kar naprej vztrajala pri svojih stališčih, s tarifami predpisovala
                  stvari, ki so bile včasih čisto smiselne, dokler je obstojal monopol, da se
                  določeni masovni materiali prevažajo po nizki tarifi, končni izdelki, ki lahko
                  prenesejo veliko obremenitev pa po tarifi, ki je višja od lastne cene. Ko smo to
                  prakso uporabljali v razmerah tržnega sistema, ko je monopol odpadel, smo dosegli
                  kaj, da je država predpisovala obvezen prevoz, za masovno blago po tarifah, ki so
                  bile bistveno nižje kot cene, seveda ker pa ni iste dolžnosti za konkurente, so se
                  konkurenti pojavili na drugi strani, ko je država predpisovala tarife, ki so bile
                  višje od cene in končnih izdelkov, ki so se pojavile recimo v železniški
                  konkurenci kot so cestni prevoz, ki je ne samo odvzel vse blago železnici, ampak
                  je istočasno zraven še ekstra profit vlekel na račun države.</p>
               <p>Torej, skratka, treba je ugotoviti, da tak pristop enostavno ne zdrži nobene
                  teorije in tudi prakse ne in mi to stvar še pravzaprav kar veliko ponavljamo.</p>
               <p>Nadalje, če je to statusno vprašanje to je treba ugotoviti, ugotovi pa predvsem
                  država. Ne samo da država mora skrbeti za določene stvari, ki so potrebne za
                  normalno družbeno življenje, v takem primeru bo država lahko enkrat stvar
                  popolnoma sama vodila v svoji lastni pristojnosti, drugič bo lahko šla v skrajnem
                  primeru v popolnoma tržno preskrbo določenih stvari, lahko tudi država sama
                  nastopa kot tržni subjekt, če hoče. Dostikrat bo šlo za mešane odnose, torej,
                  skratka za tako dejavnost, kjer je država ali lokalna skupnost partner, je seveda
                  popolnoma logično, da mora imeti neke statusne opore v zakonu in te zdaj že imamo.
                  Ravno zdaj sprejemamo zakon o gospodarskih družbah, imamo že zakon o zavodih in to
                  sta tista dva stebra, ki v celoti omogočata državi in lokalni skupnosti, da lahko
                  te stvari urejata v okviru svoje lastne politike, ki pa se spreminja in država
                  mora seveda te stvari zasledovati.</p>
               <p>Nadalje. Poglejte, bistvo ustavnega koncepta o lokalni samoupravi je ravno v tem,
                  da se bo lokalna samouprava udejstvovala na tistih področjih, ki so bistvenega
                  pomena za življenje prebivalcev na določenem področju in to so predvsem komunalne
                  dejavnosti. Skratka malo mi zanje urejamo. Če smo sedaj govorili v ustavi, da so
                  lokalne skupnosti samoupravne, nimajo nobene pravice, da jim mi zdaj predpisujemo,
                  kako morajo zdaj gospodariti. Mi imamo dva stebra, dva zakona, eden o gospodarskih
                  družbah, drugi o zavodih, ki sta seveda obvezna, tako za državo kot za lokalno
                  skupnost kot za slehernega državljana. V okviru tega vsakdo nastopa kakor ve in
                  zna, v okviru svojih interesov in svoje politike. Mi smo kratko malo lokalne
                  skupnosti zbrisali.</p>
               <p>Nadalje, precejšen del paragrafov v tem zakonu se ukvarja z vprašanjem koncesij.
                  Dobro, če bi bolj laksno gledali na ta zakon, bi rekel, to bi mogoče bila neka
                  stvar, ki jo lahko tudi v zakonu smiselno s tem zakonom uredimo, vendar tudi te
                  stvari ni treba posebej urejati, kajti mi imamo splošen zakon o obligacijskih
                  razmerij itn., hkrati. Če priznamo pravico lokalne skupnosti, da dela v skladu s
                  svojimi interesi, ima vse absolutne možnosti, da tako tudi ravna. In mislim, da
                  tukaj delamo samo težave tistim, ki naj bi bili zainteresirani te stvari po svoje
                  urediti.</p>
               <p>Isto moram reči, da je v tem pogledu zakon v veliki meri glede lokalnih skupnosti
                  absolutno protiustaven, kar se tega tiče. Hkrati, ko mi vsiljujemo ta zakon kot
                  krovni zakon, ki je kdaj tudi nepotreben, tudi napačen, hkrati zaviramo razvoj
                  cele vrste dejavnosti.</p>
               <p>Še enkrat se vrnem nazaj k železnici. Kdaj bi že bilo treba sprejeti poseben
                  zakon, ampak moderen zakon za železnico, pa čakamo na ta zakon, ki nam nič ne
                  pove, ki samo odlaša stvari, da se stvari pravzaprav še slabšajo iz dneva v dan.
                  Torej, zelo vmesen seveda in potreben je tisti del zakona, ki je tukaj samo v
                  prehodnih določbah, ki naj pove, kako naj se lastnini, meni gre težko ta izraz iz
                  jezika, premoženje, ki je itak že vseskozi javno bilo. Torej, če je to premoženje
                  javno bilo, potem mislim, da ni moglo vsaj legalno priti v roke, in mi že imamo
                  različne delniške družbe itn., tudi na tem področju, komunalnem področju, tam,
                  kjer je za javno sfero, upam si na pamet trditi, nimam nobenih dokazov, ampak
                  čisto po logiki, da mora biti čisto povsod sama goljufija, če je prišlo do
                  privatnega lastništva na tem področju.</p>
               <p>Še enkrat pravim, strinjam se s tem pasusom, s tem področjem v tem zakonu, ki pa
                  ga je treba seveda urediti na bolj enostaven na bolj jasen način in zlasti dati
                  pravico tudi o lokalni skupnosti, da po svoje stvari ureja. Saj pravim, zelo
                  mirnega srca bi rekel, dobro je, če je krovni zakon, škode ni nič, koristi ni nič,
                  ta pa dejansko škodi in zato moram glasovati proti njemu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Bučarju. Besedo ima gospod Toplak.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Hvala lepa. Spoštovano predsedstvo, kolegice in kolegi. Če nedvomno največji
                  strokovnjak za ta vprašanja med nami, dr. Bučar, nima ambicije, da bi koga
                  prepričal, tudi jaz te ambicije nimam. Zlasti, ker smo tega vajeni in zato kaj
                  veliko argumentov ne bi navajal, ker je razmerje sil tako, da bo zakon pač
                  izglasovan tako, kakor se bo reklo. Iz osebnega občutka, pa tudi profesionalne
                  odgovornosti pa moram nekaj reči.</p>
               <p>Zakon ima večstranski značaj.</p>
               <p>1. Gre za sfero t.i. deregulative javnega prava. Prenos določene sfere o kateri
                  smo govorili v prejšnji terminologiji smo rekli, dejavnosti posebnega družbenega
                  pomena v t.i. dispozitivno sfero. To je generalni, bi rekli danes, svetovni proces
                  zadnja desetletja. Temu procesu sledimo. Gre pa za nekaj. V primeru prenosa javne
                  sfere v tržno in po izkušnjah v drugih zakonodajah, država s poostreno kazensko
                  odgovornostjo upravičencev v tej sferi skrbi za izvajanje teh javnih služb, ali
                  kot smo rekli, dejavnosti posebnega družbenega pomena.</p>
               <p>Če se dejavnost prenese v tržno dispozitivno sfero, to ne pomeni, da se odreče
                  tudi kazenski ali upravno kazenski sankciji. Obratno, zlasti po izkušnjah v
                  Ameriki, je kazensko pravna sankcija celo veliko in močno poostrena. Zato pogrešam
                  eno poglavje, ki bi se mu reklo kazenske določbe. Mi smo še vedno v sferi, ki je
                  javna sfera, ali pa vsaj javnega interesa, ali širšega interesa ali splošnega
                  družbenega interesa, kakor smo rekli. Samo da se bo konkretizirala, izvajala, ni
                  več, potem bi rekli z administrativnim inštrumentarijem, ampak s tržnim
                  inštrumentarjem. In država odgovornosti za to področje ne sme prepustiti stihiji.
                  Zato jo imamo. Mi imamo državo zato, da na teh področjih vendarle zagotavlja
                  izvajanje.</p>
               <p>Drugo je proces privatizacije. Zakon predstavlja tudi inštrumentarij
                  privatizacije. V principu menim, da ni čas, pa to ne bom nikogar prepričal, mi smo
                  v generalnem kolosu, ki se mu reče latino-amerikanizacija socialistične Evrope in
                  na ta voz smo se vsedli. Za ta voz se je odločila vladajoča koalicija in nas bo v
                  ta proces peljala. Cilj pa je, da se v tem prehodnem obdobju razvrednoti
                  ustvarjalna ekonomija. In da ta ustvarjalna ekonomija pade pri nas po nekih
                  izračunih, kot sem že omenjal, na 7,5% zato, da se bo pač pokupila. En manjši
                  delež bodo domači privilegiranci, večji delež pa tisti, ki bodo to možnost
                  imeli.</p>
               <p>In s takimi in podobnimi inštrumentariji jim nekontrolirano, neobvladano ponujamo
                  to možnost, celo obratno, privilegiramo jih. Pa bi o tem govorili enkrat drugič, o
                  konkretnih primerih.</p>
               <p>Zato mislim, da glede tega stvari niso domišljene. Zlasti pa, danes sedi recimo
                  zaupanja vreden minister, kakršen je, tak je, naš je, pa ministrstvo tudi, ampak
                  mislim, da gre za eno sfero, ki ne more biti ministrstvo, eno samo ministrstvo. To
                  ne more biti, da bi eno samo ministrstvo takole, v teh sferah, odločalo o procesu
                  privatizacije, ker gre vendarle za, rekli smo, dejavnosti posebnega družbenega
                  pomena, ki bodo morale teči tudi, ko recimo midva z ministrom ne bova več tukaj
                  sedela. Mislim s tem ministrom in ko bodo prišli drugi. Razen tega gre načelni
                  inštrumentarij odgovornosti, ki mislim, da je pomanjkljiv ne samo v kazenskih
                  določbah. Vsak mora imeti vendarle določen kontrolni inštrumentarij na področju,
                  zlasti izvajanja teh javnih funkcij.</p>
               <p>Tretje je tako imenovano področje širjenje tržne sfere, s prenosom iz
                  administrativne v tržno sfero s tako imenovanimi koncesijami. To je
                  inštrumentarij, ki je v svetu preizkušen.</p>
               <p>Menim pa, da še zaključim, ne glede na to, da gre za različna področja in gre za
                  tipičen poseg v sferi tako imenovanega javnega civilnega prava, dalje, da gre za
                  sfero tržnega mehanizma, moramo kontrolni inštrumentarij obdržati kot
                  javno-pravni, kazensko-pravni in upravno-kazenski. Za določene kršitve, ki so
                  tukaj regulirane, pokažemo recimo iz tujih zakonov, država zagotovi 15 ali pa celo
                  več let zapora za kršitve določenih pooblastil, ki so tukaj. Vložili smo tudi
                  konkreten amandma v primeru, da se doda v 4. členu beseda <q>"zdravstveno-varstvenih"</q>
                  in v 30. členu, da se doda novi odstavek, dva nova odstavka, ki glasita:
                  <q>"Koncesija se ne more podeliti v primeru, če ima dejavnost monopolni položaj na
                  trgu, zlasti na področju zdravstveno-varstvenih dejavnosti."</q></p>
               <p>In poseben odstavek: <q>"V primeru, da koncesionarsko podjetje ustvari monopolen
                  položaj, pa se koncesionarsko razmerje lahko razveljavi."</q> Gre za primere, da bo
                  recimo nekdo dobil koncesijo. Govori se recimo o neki kafileriji, ki bi se lahko
                  potencialno dejansko kot monopolist, pojavila v Sloveniji kot firma s koncesijo,
                  kot monopolist in bo na škodo potrošnikov in dobaviteljev odpadnih surovin lahko
                  ustvarila monopol in bi tudi zlorabila monopolni položaj, če ne bi ustvarili
                  kontrolnega inštrumentarija.</p>
               <p>Primerov je več, gre namreč za področja, ki so po naravi praviloma ali kartelno
                  ali pa sicer potencialno monopolna. Zaradi tega je antimonopolno pravo v
                  primerjalni zakonodaji glede teh vprašanj strašno občutljivo in so tudi silovito
                  hude sankcije v primeru za zlorabo monopolnega položaja na tem področju
                  predpisane.</p>
               <p>In na kraju predlagamo sklep, s tem da moram reči. Nedvomno je bilo vloženega
                  veliko napora. V primerjavi s prejšnjimi teksti je tekst zelo dopolnjen. Menim pa,
                  da glede na povedano in še druge stvari, zlasti napisane, kar nisem tukaj ustno
                  obrazložil, predlagamo sklep:</p>
               <p><q>"Predlog zakona o gospodarskih javnih službah se vrne v fazo osnutka.
                  Predlagatelju se naloži, da zakonski osnutek dopolni v skladu z razpravo v zboru
                  in delovnih telesih, s posebnim poglavjem o kazenskih določbah."</q> Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala gospodu Toplaku. Prosim, če sklep vloži pisno. Besedo pa dajem gospodu
                  Peršaku.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane kolegice in kolegi! Ob tem zakonu se ves čas postavlja vprašanje, kaj
                  ta zakon pomeni z vidika predvidene reforme lokalne samouprave kot eno pomembnih
                  vprašanj, seveda so tudi druga.</p>
               <p>Jaz bi rekel, da je seveda nesporno, da avtorji zakona imajo vizijo oziroma
                  predstavo o prihodnji lokalni samoupravi, vendar se zdi, to sem že povedal, meni
                  je ta vizija do neke mere paradoksna. Na nek način po eni strani podcenjujejo
                  zmožnosti prihodnjih lokalnih samoupravnih skupnosti, po drugi strani pa jim
                  predpisujejo zahteve, ki jih bo verjetno prihodnja občina zelo težko izpolnila in
                  se bo zato morala pravzaprav odpovedati temu, kar bi zakon lahko na ta način
                  omogočil ali dopustil. Tako bo prišlo do tega, kar je prej gospod Bučar zelo
                  drastično povedal, da bo lokalna samouprava na tem področju ostala takorekoč
                  nepotrebna na nek način, ali pa nemočna.</p>
               <p>Tako bi recimo po 8. členu zakona lahko sklepali, da bo pristojnost, kot tudi
                  financiranje javnih služb za lokalne skupnosti nekako fakultativna. Vse obvezne in
                  na splošni standard vezane službe pa bo financirala in v skladu s tem tudi
                  nadzorovala in urejala država oziroma vlada.</p>
               <p>Po drugi strani pa 11. člen zakona predpostavlja posebne ustrezne službe lokalnih
                  skupnosti, ki naj bi urejale strokovne, organizacijske in razvojne naloge v zvezi
                  z javnimi službami. Večina občin, in verjetno tudi, če se bodo formirale in kakor
                  se bodo formirale tudi morebitnih pokrajin, tako ambiciozno zamišljenih služb
                  verjetno ne bo zmogla in verjetno ne bo imela, kar pomeni, da naj ne bi samostojno
                  urejale teh vprašanj.</p>
               <p>Tretji primer. 13. člen predvideva ustanavljanje mešanih holdingov za področje ene
                  ali več javnih služb, ki jih lahko tudi soustanavljajo države in lokalne
                  skupnosti, pri čemer ni jasno, kdo bo s tem holdingom upravljal, v kakšnem
                  razmerju se bo upravljalo in kako potem upravljati javne službe za področja, ki
                  bodo in naj bi bile po mojem mnenju nekatere v celoti v pristojnosti lokalne
                  samouprave, druge pa v pristojnosti države. Potem, če pride do tega mešanja, pride
                  tudi do nesporazumov. Namreč, intencija, kot jo jaz razumem, reforme lokalne
                  samouprave je ravno zelo jasna razločitev pristojnosti države in pristojnosti
                  lokalne samouprave.</p>
               <p>Gospod minister je prej poudaril, če sem prav razumel, da zakon zajema cca 30%
                  vsega premoženja. Ravno to je tisto. To premoženje, ki bi v veliki meri moralo
                  biti po mojem mnenju premoženje lokalnih skupnosti, je izjemno važno tudi za
                  obstoj teh lokalnih skupnosti in za njihovo perspektivo.</p>
               <p>Dal sem nekaj amandmajev, enega, ki sem ga nameraval dati, nisem dal, ker bi bil v
                  celoti identičen z amandmajem, ki ga je dala gospa Pečanova k členu 74, tako da
                  naj povem, da pač podpiram tudi ta njen amandma poleg teh sedmih, ki sem jih sam
                  dal. Dal pa sem amandmaje več ali manj vse ravno na temo tega, ali kot nek poskus
                  neke rehabilitacije lokalne skupnosti znotraj tega zakona. Prvi amandma, ki je k
                  3. členu, je več ali manj redakcijske narave in uvaja že za 3. člen pojem, ki je
                  sicer kasneje v zakonu naprej uporabljan, v 3. pa še ni.</p>
               <p>K 8. členu predlagam, da se črta beseda <q>"izbirnih"</q>, in to ravno zaradi tega, ker
                  ta beseda, ne rečem, da je ta intencija v celoti, ampak lahko pomeni, da so v
                  pristojnosti oz. da je za organizacijo javne službe lokalna skupnost v bistvu
                  zadolžena samo na ravni nekih fakultativnih, takorekoč ne nujnih, neobveznih
                  javnih služb in tudi seveda, da je potem pristojnost za tista, lokalna skupnost je
                  pristojna samo za tiste zadeve ali tista področja s tega področja, ki niso
                  obvezne. Vse, kar je obvezno, pa na nek način ureja država.</p>
               <p>V 11. členu <stage>(v skladu s tem, kar sem prej povedal)</stage> predlagam, da se
                  besedilo spremeni; da se ne reče samo <q>"ustrezne službe v lokalni skupnosti"</q>, ampak
                  da se reče <q>"ustrezne službe ali organi lokalnih skupnosti"</q>. Kajti v občinah najbrž
                  ne bodo imeli nekih posebnih služb za to, ampak bo kar svet občine, ali pa kakšen
                  uslužbenec te občine o tem odločal oz. dajal neke predloge.</p>
               <p>K 13. členu predlagam - zaradi tega, kar sem povedal; če me bodo pa prepričali, da
                  ne gre za to, bom pač razmišljal tudi o eventualnem odstopu od amandmaja - da se
                  ta razmejitev tudi pri teh holdingih upošteva.</p>
               <p>V 23. členu predlagam - to ni sedaj samo za lokalne skupnosti -, da ustanovitelj
                  javnega zavoda - ker gre za javno službo, torej za zadeve občega pomena
                     <stage>(kot je rekel prej minister)</stage> - da ta ustanovitelj, ki na podlagi
                  nekega razmisleka o potrebnosti take javne službe in o njenih nalogah ustanovi tak
                  javni zavod, da ima on potem tudi večinsko pravico pri upravljanju s tem javnim
                  zavodom.</p>
               <p>Pri 36. členu predlagam nekaj, kar je z vidika novih, zlasti podeželjskih občin po
                  moje logično. Če bodo podeželske občine npr. koncesijo za urejanje cest v svoji
                  občini objavile v Uradnem listu države, seveda koncesionarjev najbrž ne bodo
                  dobile, ali pa jih bo zelo malo zvedelo za to možnost. Zato predlagam tudi
                  običajen razglas, kot je v takih manjših lokalnih skupnostih v navadi - po
                  oglasnih deskah in tako naprej.</p>
               <p>V 60. členu predlagam, da se drugi odstavek črta in sicer zaradi tega, ker po
                  moje ni prav, da samo zakon o proračunu odloča o tem, kako se bodo te stvari
                  urejale po občinah, ampak bo to uredil - upam - do neke mere že zakon o lokalni
                  samoupravi. Poleg tega pa generalni princip postavlja že tudi ustava. Se pravi: da
                  imajo po eni strani lokalne skupnosti izvirne prihodke, po drugi strani pa, da če
                  lokalna skupnost ne more v celoti zagotoviti sredstev za svoje pristojnosti, ji za
                  tiste pristojnosti, ki ji jih je država naložila, sredstva zagotovi državni
                  proračun. Mislim pa, da bi besedilo člena, tako kot je sedaj napisano v tem
                  odstavku, lahko spet pripeljalo do tistega nesporazuma, ki je bil omenjen že na
                  začetku, da je pravzaprav vse v pristojnosti in v oskrbi države. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Peršaku. Besedo dajem gospe Bredi Pečan.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa. Kolegice in kolegi! Ta zakon seveda marsikoga <stage>(blago
                     rečeno)</stage> vznemirja in razburja, zato smo se pri nas lotili amandmajev,
                  ker je pač v fazi predloga. Naša poslanska skupina - jaz sem prevzela tudi, da
                  predstavim dva amandmaja kolege Kocijančiča, ker je moral oditi - in ne bom
                  razlagala posebej dveh amandmajev, ki sem ju dala k 59.</p>
               <p>in 74. členu, bi pa rada vašo pozornost pritegnila k amandmajem na 70. in 76.
                  člen. In sicer sta to amandmaja, ki spreminjata intenco države, da bi podržavila
                  tudi tisto, kar ne spada v državno lastnino.</p>
               <p>In sicer imamo v 69. členu, v tretjem odstavku definirana podjetja, ki se
                  ukvarjajo z javnimi nalogami, javnimi službami, imajo pa več kot polovični delež
                  kapitala, ustvarjenega z delom na trgu - torej s tržno dejavnostjo. V 70. členu pa
                  pravi, da država - se pravi vlada ali lokalna skupnost - mora dati soglasje k
                  lastninskemu preoblikovanju teh podjetij iz tretjega odstavka 69. člena. Menimo,
                  da to ni prav in zaradi tega predlagamo, da se v prvem stavku prvega odstavka
                  spremeni tekst tako, da bo glasil: Obstoječa javna in druga podjetja ter
                  organizacije iz prvega in drugega odstavka prejšnjega člena - se pravi, da je moč
                  države omejena samo na tista podjetja, kjer je večinski delež tega oziroma kjer je
                  financiranje dejanske javne dejavnosti iz javnih sredstev obstajalo.</p>
               <p>Pri 76. členu pa predlagamo, da se črtata tretja in četrta alinea zaradi tega, ker
                  je v izrecnem nasprotju z določili že tega zakona - to je tretjega odstavka 69.
                  člena - in z zakonom o lastninskem preoblikovanju podjetij, ker se enostavno
                  sredstva, ki se prenašajo na sklade, s to tretjo alineo prenaša v last države in
                  se tudi dobiček, ki nastaja s čisto komercialno dejavnostjo, prenaša v integralni
                  proračun.</p>
               <p>Drugo, kar nas je pri tem zakonu precej zbodlo, pa je to, da podržavlja tudi tista
                  sredstva, ki smo jih, ali so jih - moram povedati, da sem jaz osebno plačevala
                  samo samoprispevke za javne zavode, za osnovne šole in podobno; nismo imeli
                  samoprispevka za gospodarsko infrastrukturo, vendar vem, da je v veliko veliko
                  občinah samoprispevek pripomogel k izgradnji teh infrastrukturnih objektov, ki
                  imajo <stage>(normalno)</stage> gospodarski pomen. To je eno. Se pravi, da s tem
                  država jemlje zasebno lastnino in da je to nova oblika podržavljanja zasebne
                  lastnine v Sloveniji.</p>
               <p>Drugo. Mi vemo, da so obstajale samoupravne interesne skupnosti materialne
                  proizvodnje, ki so se izoblikovale spočetka - če se spomnimo nekoliko nazaj,
                  tisti, ki smo v tistem času 1974-1976 delali v podjetjih, pa tudi še pozneje -
                  nastajale naprej na prostovoljni osnovi; potem, ko je država ugotovila, da je te
                  prostovoljnosti nekoliko premalo, je v veliki večini teh SIS-ov materialne
                  proizvodnje <stage>(kot smo jim rekli)</stage> z zakonom predpisala obvezno
                  združevanje v te samoupravne interesne skupnosti in je bilo tudi obvezno odvajanje
                  sredstev v te SIS-e materialne proizvodnje. Nekatere samoupravne interesne
                  skupnosti materialne proizvodnje pa so ostale do konca prostovoljne. To pomeni, da
                  so v te samoupravne interesne skupnosti materialne proizvodnje prihajala sredstva točno določenega števila, točno znanih podjetij in točne znane višine. Pomeni, da
                  so ti SIS-i materialne proizvodnje nastali tudi kapitalsko <stage>(lahko
                     rečemo)</stage>, torej osnovni kapital in ne samo plačilo dejavnosti, iz teh
                  podjetij. Iz tega torej sledi, da so ta podjetja upravičena zahtevati svoj delež
                  lastnine v teh nekdanjih SIS-ih materialne proizvodnje. Tak primer je konkretno
                  SIS za letališki promet, kjer jaz vem <stage>(zato sem se na to spomnila)</stage>
                  v moji firmi - ker mi letalskega prometa, razen kot potniki nismo uporabljali -
                  nismo hoteli združevati v tem SIS-u sredstev in jih tudi nismo združevali. In
                  sporazuma nismo nikoli podpisali. Vsa druga podjetja pa, ki so združevala, so
                     <stage>(za mene)</stage> naravni solastniki teh sredstev, opreme,
                  infrastrukture, v takem deležu, kolikor so ga pač sofinancirali.</p>
               <p>Na ta 74. člen - žal mi je, ampak ne vem zakaj - vse se nekako na njem konča in
                  med drugim tudi začne - imam dva amandmaja, s tem da je morda eden nekoliko
                  nerodno napisan, vendar bom povedala prvega. - Predlagam namreč, da se v prvi
                  alinei prvega odstavka tega člena črta besede <q>"iz sredstev samoprispevka"</q>. S tem
                  bi onemogočili podržavljanje zasebnih sredstev, torej sredstev, ki so jih občani
                  vplačali za to, da so bili določeni infrastrukturni objekti zgrajeni.</p>
               <p>Drugi amandma pa je tak, da predlagam nov drugi odstavek tega člena, ki naj bi se
                  glasil takole: <q>"Infrastrukturni objekti, naprave oz. omrežja iz prvega odstavka,
                  ki so bili financirani iz sredstev, ki so se združevala po samoupravnih sporazumih
                  na prostovoljni osnovi, ali iz samoprispevka, se ne lastninijo po določbah tega
                  člena, temveč so predmet lastninjenja po zakonu o lastninskem preoblikovanju
                  podjetij."</q> Pri prvem amandmaju sem v obrazložitvi napisala, naj to, kako to
                  lastnino upravljati - govorim o sredstvih iz samoprispevka - reši poseben zakon.
                  Namreč, ni mi jasno, kako naj bi se drugače rešilo solastništvo mnogih občanov, ki
                  so npr. zgradili neko cesto, nek vodovod, nek plinovod, ali karkoli drugega,
                  telefonsko linijo, itn. Nisem pa pravnik in nimam niti volje niti znanja, da bi
                  se takega problema lotila. Mislim pa, da imamo dovolj strokovnjakov,</p>
               <p>da to rešijo.</p>
               <p>Torej, mislim, da ravno take korenite spremembe, moram reči, da me je pri
                  nekaterih drugih zakonih zelo motilo to, da naša država želi tisto česar ni uspela
                  z drugo osnovno zakonodajo podržaviti, podržaviti skozi kar naprej nove in nove
                  bolj posebne oziroma zakone, ki posebne tematike obravnavajo. Če se spomnite sem
                  napadla zakon o skladu kmetijskih zemljišč in gozdov. To je bil prvi zakon verigi
                  tistih, ki tako kot so kolegi rekli v bistvu lokalno samoupravo - povedala bom še
                  - regionalizem ne samo zmanjšujejo, ampak celo uničuje njihov pomen. In da bo zelo
                  težko pozneje, ko vsa ta zakonodaja sprejeta, ko bo sprejet zakon o lokalni
                  samoupravi - in jaz upam tudi zakon o regijah - vračati stanje v sedanjo situacijo
                  in vračati ali dajati, takrat se bo temu reklo dajanje, ne pa vračanje lokalnim
                  skupnostim in regijam tistega, kar jima pravzaprav pripada. To je moj namen in
                  ravno tako so tudi v tem stilu ti amandmaji. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospe Pečanovi. Besedo ima gospod, Feri Horvat.</p>
            </sp>
            <sp who="SDZ1:HorvatFranc">
               <speaker>FRANC (FERI) HORVAT:</speaker>
               <p>Spoštovano predsedstvo, spoštovane kolegice in kolegi! Predlog zakona v 11. členu
                  predvideva ustanovitev direkcij oziroma služb v lokalnih skupnostih za opravljanje
                  strokovno-tehničnih, organizacijskih in razvojnih nalog na področju gospodarskih
                  javnih služb.</p>
               <p>12. člen podrobneje opredeljuje vrste nalog v osmih alineah. Zdi se mi logično, da
                  naloge od tretje do osme alinee opravljajo ministrstva oziroma direkcije pri njih,
                  ali službe pri lokalnih skupnosti, ali same lokalne skupnosti, ker gre v glavnem
                  za upravno-organizacijske naloge, za javna pooblastila in podobno, kar je
                  normalno, da opravlja država.</p>
               <p>Medtem, ko se mi zdi, da v alinei ena in in dva, ki se nanašata na: prva na
                  razvoj, načrtovanje in pospeševanje javnih služb in druga, investicijsko
                  načrtovanje in gospodarjenje z objekti in napravami, potrebnimi za izvajanje
                  gospodarskih javnih služb, da pa gre za tako naravo poslov, ki jih danes v veliki
                  meri že opravljajo podjetja oziroma strokovne službe v podjetjih gospodarske
                  infrastrukture in se sprašujem, ali je smotrno, da za vse te naloge, ki zahtevajo
                  in visoko strokovnost, dostikrat visoko specializacijo in izkušnje, ali bi bilo
                  smotrno, da za vse te naloge ustanavljamo nove službe, morda celo duplirane službe
                  pri ministrstvih, ali pri organih lokalne skupnosti.</p>
               <p>Zato predlagam dopolnilo k 12. členu, in sicer tako, da se doda nov drugi
                  odstavek, ki se glasi: <q>"Naloge iz prve in druge alinee se lahko poveri za to
                  usposobljeni organizaciji, ali podjetju."</q> Mislim, da tudi v naprej ob taki rešitvi
                  obstajajo možnosti, da država svoje funkcije tudi naprej opravlja, da itak določa
                  politiko, da opravlja kontrolo, določa pogoje za opravljanje takih poslov, ker bi
                  verjetno predala tudi na osnovi določene pogodbe.</p>
               <p>Mislim, da bi taka rešitev bila bolj smotrna, racionalna in preprečila bi to, kar
                  se z mnogimi zakoni predlaga, hipertrofiranje služb pri organih in države in
                  lokalne skupnosti.</p>
               <p>In končno, rad bi izrazil podporo vsem tistim dopolnilom, ki predlagajo večje
                  pristojnosti in večjo vlogo lokalnih skupnosti, argumenti so bili navedeni. Kajti
                  če bomo šli po tej poti naprej, da s posameznimi zakoni prenašamo vse pristojnosti
                  samo na državo oziroma na njene organe, potem je na koncu vprašanje, ali nam sploh
                  še kaj ostane za lokalno samoupravo? Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Želi še kdo razpravljati. K besedi se je javil tudi gospod Jazbinšek.
                  Prosim.</p>
            </sp>
            <sp who="SDZ1:JazbinšekMiha">
               <speaker>MIHA JAZBINŠEK:</speaker>
               <p>Takoj povem, če bi šlo za teoretično razpravo, bi se z gospodom Bučarjem in
                  gospodom Toplakom 100% ujela, v ostalem se pa zelo ujamem z ostalimi diskutanti,
                  ki so zdaj govorili. Problem seveda ni v tem, da bi se zdaj teoretično ujeli,
                  problem je v tem, ali so ti teoremi, ki so bili tu izrečeni, res taki v zakonu in
                  ali so res tako aplicirani. Poglejte, očitek, dejavnost posebnega družbenega
                  pomena. Beseda posebnega družbenega pomena je uporabljena samo za zatečeno stanje
                  in za olastninjenje v tem zakonu. Noben realsocialistična konstrukcija ne pelje
                  več naprej skozi ta zakon. Seveda je pa ta beseda, oprostite, včasih je tudi treba
                  zahtevati malo konsistence s strani diskutirajočih, uporabljena tudi v prvi alinei
                  2. člena zakona o lastninskem preoblikovanju podjetij, kjer piše: "podjetja oz.
                  druge pravne osebe, ki opravljajo dejavnosti posebnega družbenega pomena oz.
                  gospodarske javne službe, urejene po zakonu, se ne lastninijo po onem zakonu.
                  Torej se lastninijo po tem zakonu. Upam, da smemo pravico za zatečeni legalni
                  pravni red imeti, to se pravi ugovor, take teoretične narave seveda ne morem
                  sprejeti.</p>
               <p>Drugo, kar ne morem sprejeti, je seveda to, da so resorji proti temu zakonu. To
                  pomeni zdaj neko stališče, ki je očitno v nasprotju s stališčem Vlade. To je zakon
                  Vlade, ne tega resorja. Vedno bodo resorji pri klestenju zakonodaje med seboj v
                  spopadu, ker vsak resor sledi svoj interes, vendar takšen zakon kot je, je
                  rezultat resorskega usklajevanja. Seveda je naš resor nepristojen. V Vladi se je v
                  določenem trenutku zgodila odločitev, kdo naj za tri resorje, ki jih ta zakon
                  zadeva, ta posel opravi. Ker pač nismo imeli resorja za počez za te stvari, ga je
                  očitno opravil naš resor, ki pa seveda številčno, kar se podjetij tiče, ki so tu v
                  igri, pač pokriva največjo maso, ali pa je takrat prevladalo stališče, da ta resor
                  to najbolj operativno rabi ali pa, da bo mogoče to najhitreje naredil.</p>
               <p>Kar se tiče, ali je to krovni zakon ali ni krovni zakon. Prej sem uporabil besedo,
                  to seveda ni krovni zakon. To je zakon, ki enkrat govori o lastninjenju za cel
                  javni infrastrukturni sektor naenkrat. Prej sem tudi razložil, saj to je bilo tudi
                  pohvaljeno, da bi lahko šlo naprej, saj tudi mora iti naprej. Če bi šli zdaj skozi
                  resorne zakone, ki niti v predlogu za izdajo zakona v tej skupščini niso, potem bi
                  imeli na PTT, prometu, železnicah, vodnem gospodarstvu, energetiki, če začnem s
                  svojo fantazijo,seveda to pomeni 10 ali 15 zakonov, ki niti v začetni fazi tu niso
                  in bi proces lastninjenja tu bil oviran.</p>
               <p>Ne razumem gospoda Bučarja, da pravi, da bi itak morale občine neposredno že
                  gospodariti s to lastnino. Seveda bi to bilo logično, samo pri nas so seveda ta
                  podjetja še zmeraj podjetja v družbeni lastnini in nekje je treba zdaj napisati,
                  da bodo ta podjetja nehala biti v družbeni lastnini, ampak da bodo v lastnini
                  države ali občine. Ni res, da ni moglo preiti drugam takšno podjetje v naši pravni
                  konstalaciji, če ni bilo ne vem koliko goljufije pri tem. Sistem prehoda z
                  družbene lastnine v druge oblike lastninjenja ni bilo definirano. Vi veste, da ima
                  vsaka občina svoj škandal, mesto ima Ljubljanske tržnice, in tako naprej, te
                  spopade, kakorkoli to vzamete. To se pravi, enkrat je treba napisati, da bo nekaj,
                  kar je v družbeni lastnini, prešlo v neko drugo lastnino. Jaz se pač opravičujem,
                  da je to pač tu notri. Drugače bi morali imeti pa en zakon o prenosu družbene
                  lastnine v javno lastnino občin in mesta. Ni samo po sebi jasno.</p>
               <p>Opozarjam, da se bo zgodila neka komična zadeva v tej državi, da bo tista lastnina
                  občin, ki jo imajo danes občine v uporabi in država, recimo ta skupščina zadnja
                  napisana na državo. Imamo zakonodajo, ki bo lastninsko preoblikovanje naredila na
                  področju podjetij, bomo imeli javni sektor, smo imeli družbene dejavnosti, bomo
                  imeli banke, vse se bo izšlo, pozabili pa bomo v bistvu na to, da najbolj jasna
                  lastnina to ni, ker ta zakon o lastninskem preoblikovanju podjetij ni kompleten
                  zakon za lastninsko preoblikovanje v tej državi, ampak je samo za en segment in
                  seštevanje teh segmentov bo na koncu - prorokujem - ostalo ravno ta vprašanje
                  najbolj odprto. Tu bo še vedno pisalo <q>"družbena lastnina s pravico uporabe
                  Državnega zbora"</q> oziroma - po moje - še zmeraj piše v zemljiški knjigi
                  <q>"Skupščine"</q>, ampak to malo tako.</p>
               <p>Moram povedati naprej, da se tu pojavlja teza, da rabimo za naprej statusne upore
                  in da nam zadošča zakon o družbah in zakon o zavodih. Nam ne zadošča zato, ker na
                  področju materialne infrastrukture je drugače. Zakon o zavodih je bil namenjen
                  predvsem družbenim dejavnostim in tistim podobnim dejavnostim, zato tega
                  instrumentarija, ki je tu prisoten in razdelan predvsem v tem koncesijskem smislu,
                  seveda nima zakon o zavodih. Zelo težko sprejemam logiko, da bi nekdo rekel: za
                  občine je itak jasno, da za njih velja sam po sebi zakon o družbah, pa zakon o
                  zavodih. Ko govorimo o zakonu o gospodarski javni službi, pa naj bi bil to,
                  recimo, zakon, ki nekaj občinam onemogoča. Namen tega zakona na koncesijskem
                  področju je ravno tisto, kar je:</p>
               <p>Prvič. Dati metodologijo, dati kolikor toliko skupen način, predvsem pa seveda
                  varovati javne interese. Varovati tudi pred monopolnimi zablodami. Ta zakon govori
                  o javnem razpisu za koncesije. Na tem področju, na področju oddajanja del iz
                  javnega sektorja se vendarle povsod po svetu dogaja največ tistega, kar je kriza v
                  tem trenutku v Italiji, ali kje drugje. Saj ni treba, da gremo v Latinsko Ameriko,
                  kot je gospod Toplak rekel. In tu notri so vse tiste zavore, kako naj se ne bi
                  italijaniziralo javni sektor v Republiki Sloveniji. Vsa ta kontrola preko javnih
                  natečajev, javnih razpisov, da se koncesijski akt javno sprejme ali na občini, ali
                  na republiki, na koncu koncev je to koncesijska pogodba.</p>
               <p>Mislim, da koncesije v zakonu o obligacijskih razmerjih niso dovolj obdelane za
                  naš primer, za tako veliko sfero in tako pomembno sfero.</p>
               <p>Hvaležen sem gospodu Toplaku, da je priznal, da je to proces deregulacije, da
                  sledimo svetu, da iz sistema dejavnosti posebnega družbenega pomena, ki je tu
                  uporabljen samo za segment lastninjenja, se pravi v javno ali privatno sfero in
                  zato sem mu hvaležen.</p>
               <p>Drug problem je v tem, da je on rekel nekako - pa ne vem, če sem prav razumel - da
                  ni čas privatizacije latinsko ameriškega tipa pokupilo se bo in tako naprej. Po
                  tem zakonu se ne bo pokupilo in je skrajni čas, da ta zakon notri pride. Po tem
                  zakonu je infrastruktura lastnina občine ali države. Tu se nima kaj pokupiti. V
                  ostalem gre privatizacija po načelu pretežnosti. Tako, da ta zakon artikulira
                  zadeve, da ne bi šli po liniji latino-amerikanskega tipa. In jaz mislim, da je to
                  dojel tudi Odbor za kontrolo lastninskega preoblikovanja, saj je bil zelo aktiven
                  s svojimi amandmaji.</p>
               <p>Glede kazensko upravnih sankcij, kar je pravzaprav edini očitek gospoda Toplaka,
                  moram povedati, da tukaj sankcije lahko gredo po treh linijah. Po organizacijski
                  liniji, po finančni liniji, ali po tehnični liniji.</p>
               <p>Po finančni liniji je notri revizija napisana, po siceršnjih procesih revizije in
                  ko bo naša zakonodaja imela revizijo artikulirano, bo ta instrumentarij
                  artikuliran skozi ta Državni zbor uporabljen tudi za finančno kontrolo javnih
                  podjetij, koncesionarjev, skratka te javne sfere, ki jo obravnava ta zakon.</p>
               <p>Po organizacijski liniji bi težko šli s kazenskimi sankcijami. Težko je s kazensko
                  sankcijo iti po organizacijski liniji v en javni zavod. Za javna podjetja pa tako
                  velja od kazni v tem zakonu do seveda tiste sankcije po organizacijski liniji, ki
                  so sicer predvidene za gospodarske družbe. To pomeni, da je tudi organizacijska
                  linija pokrita oziroma, da je odkazano.</p>
               <p>Po tehnični liniji, pa seveda kaznovanja gredo in ne morejo iti drugače, kot skozi
                  tehnične zakone. Kajti, mi smo morali izhajati najprej pri lastninjenju iz
                  legalistične pozicije, tehnični zakoni bodo pa to kar je javna služba, to, kar je
                  tudi mogoče iz razprave sledilo, da je danes to nekaj takega, drugič je nekaj
                  drugega. Utrjevali bomo in toliko hitro, kolikor bo posamezen resor pri
                  definiranju svojega področja, toliko hitro bomo vedeli, kaj je tam javna
                  služba.</p>
               <p>Na področju, ki ga mi pokrivamo v naslednji točki imate zakon o varstvu okolja in
                  na resorju okolja v 25. in 26. členu določamo, kaj so obvezne javne službe, v
                  ostalem pač to niso. Drugi resorji bodo svojo politiko gradili skozi svoje resorne
                  zakone.</p>
               <p>Komentiral bi - gospod Peršak je opozoril na nekatere reči, ki jih je treba bolj
                  precizno opredeliti in imam tu nek komentar in bomo potem šli v okviru odgovorov
                  oz. mnenj k amandmajem. Mislim, da bomo skozi odgovore gospe Pečanovi in gospodu
                  Horvatu povedali; moram povedati, to vprašanje samoprispevka je v zakonu razrešen
                  tako:</p>
               <p>Prvič. To je zakon, kjer se lastninijo podjetja ne vse kar je predmet
                  samoprispevkov bilo, če je to v neki skupni lastnini neke krajevne skupnosti. Ta
                  zakon ne lastnini vsega, kar je predmet samoprispevka. To je prvo.</p>
               <p>Drugič. Kot prehod v javno lastnino je tu opredeljeno tisto, kar je bilo rezultat
                  obveznega združevanja o liniji samoprispevkov, ker na nek način menimo, da je to
                  imelo karakter nekega davka, in tisto, kar je itak bilo brezplačno preneseno v
                  podjetja. Vam se lahko zgodi v nekem elaboratu, da bo neko komunalno podjetje
                  reklo <q>"meni je krajevna skupnost dala brezplačno"</q>, ali <q>"občani so mi brezplačno
                  dali"</q>, zdaj ko to ni javna lastnina, da je za vsak slučaj tudi to notri napisano.
                  Kadar je šlo za individualne deleže posameznih plačnikov, je v četrtem odstavku
                  74. člena definirano, da to nima avtomatičen, da to je po svojem značaju delniški
                  vložek. Sicer so ti sistemi v nekem smislu zahtevni za lastninjenje, zato ni
                  slučajno štiri mesece za elaborat, dva meseca za soglasje - bom še enkrat povedal
                  - ne tega ministra, kot se mi površno očita skozi nekatere površne razprave, ampak
                  skozi soglasje resornega ministra. To lastninjenje je v pristojnosti tudi Vlade in
                  na koncu gre za vprašanje sodnih sporov, kakor izhaja skozi amandmaje, ki so
                  operacionalizirani in kar smo mi mislili, da je mogoče, da je samo po sebi umevno,
                  ko smo ta zakon pisali.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Jazbinšku. Želi še kdo razpravljati? Ker ne želi nihče več
                  razpravljati, zaključujem razpravo in prekinjam to točko dnevnega reda.</p>
               <p>Prehajamo na <title>26. TOČKO DNEVNEGA REDA - OBRAVNAVA PREDLOGA ZAKONA O VARSTVU
                     OKOLJA</title>.</p>
               <p>Predlog zakona je v obravnavo Državnemu zboru predložila Vlada Republike
                  Slovenije. Objavljen je bil v Poročevalcu številka 9/93. Želi besedo predstavnik
                  Vlade? Gospod Jazbinšek, prosim?</p>
            </sp>
            <sp who="SDZ1:JazbinšekMiha">
               <speaker>MIHA JAZBINŠEK:</speaker>
               <p>Ta zakon pomeni ureditev nekega okolja, ki je bilo do zdaj slučajno definirano
                  področje. Pomeni artikulacijo nekaterih do sedaj veljavnih prepisov na tem
                  področju, zapolnitev pravnih praznin. Skratka, zaokrožitev nekega področja, ki
                  vedno bolj jasno postaja področje samo po sebi, ne samo področje kot vidik nekih
                  drugih področij. To je osnovni domet tega zakona. Ta zakon, po tem, ko se področje
                  zaokroži, uvaja vse potrebne pravne inštitute, mehanizme, načine načrtovanja,
                  upravne zadeve, kazenske in podobno, kar posameznemu področju doliči, ko je enkrat
                  dojeto in organizirano.</p>
               <p>Ta zakon ima to svojo dvojnost v sebi, ko je enkrat namenjen varstvu, ohranjanju
                  narave kot substance, v tem smislu, zaradi tega ima tudi vgrajene splošne pogoje
                  rabe naravnih dobrin - ker na področju rabe naravnih dobrin je zaradi različnih
                  sistemov eksploatacije naravnih dobrin treba vedno imeti posebne zakone, kjer se
                  združuje vprašanje varstva in eksploatacije. En tak zakon je zakon o gozdovih, ki
                  je prežet tudi s filozofijo tega zakona in bil tudi delan s filozofijo tega
                  zakona. Sledijo še nekateri drugi.</p>
               <p>Po drugi strani je predmet tega zakona - varovanje narave pred onesnaženjem v vseh
                  svojih dimenzijah. Po svetu se ta dva sistema tudi združujeta v integralno
                  zakonodajo, v kolikor ta zakonodaja v posameznih državah že ni integralna. Zakon
                  izhaja iz doktrine na tem področju, ki se je formirala v svetu in ki se formira v
                  Evropi. Evropa za okolje, procesi ministrske konference se vrstijo, ena je bila
                  letos v Lucernu. Tam je bila potrjena doktrina Rio konference. Rio konferenca je
                  dala od sebe deklaracijo in nekaj konvencij, ki so bile podpisane, ne od ministrov
                  za okolje, ampak od do zdaj največjega števila predsednikov držav in predsednikov
                  vlad, ker je ta konferenca, ta samit varil, zavestno šel čez dimenzijo tistih, ki
                  itak radi skrbijo za okolje, se pravi ministrov za okolje; šel je na dimenzijo
                  državnih voditeljev in je bila s tem ta doktrina o uravnovešenosti razvoja in
                  okolja potrjena. Temu sledi ta zakon v vseh svojih izpeljavah. Od prejšnjega
                  osnutka, ki je bil v tej skupščini predložen, smo nadgradili določena poglavja,
                  predvsem glede postopnega prilagajanja obstoječih onesnaževalcev. Vgradili smo
                  tudi na osnovi amandmajev, ki smo jih sedaj dobili, dodatne določbe za prehodno
                  obdobje, tudi glede študij ranljivosti in podobnih reči, dvignili pristojnost na
                  nivoju Vlade iz nivoja ministrstva, eksplicirali pristojnosti lokalnih skupnosti,
                  ki so v enem členu na novo povzete in na ta način razvidne iz celote zakona,
                  skrajšali določene roke v postopkih, bolj opredelili status sklada in podobno.</p>
               <p>Mi smo ta predlog pripravili delovno v visoki stopnji kooperacije z matičnim
                  telesom, tako da preden je šel na Vlado, je že v bistvu pasiral tudi matično telo.
                  Mislim, da smo v visoki stopnji kooperativnosti imeli en paket amandmajev,
                  vladnih, ki so nadaljnja usklajevanja z matičnim telesom imeli za svoj predmet.
                  Danes je Vlada pasirala amandmaje, ki so bili vloženi, nekateri so prišli še ta
                  trenutek, tako da bo te, ki so prišli do tega trenutka, treba komentirati posebej
                  potem še s strani Vlade in mi vlagamo v tem trenutku še tudi nekaj svojih
                  amandmajev, ki pa imajo redakcijski karakter.</p>
               <p>Kadar smo ocenili, da je amandma kakšnega poslanca nespreten, ali mogoče
                  tekstualno napačen, ali ima posledico v tem smislu, da se premikajo kakšna
                  številčenja, da ima vpliv na druge stvari, smo potem nekako rekli, da ta amandma
                  podpiramo, vendar ga prevzemamo kot vladni amandma, ker bomo morali na koncu
                  koncev v vladnimi amandmaji pa imeti redakcijsko konsistenten tekst.</p>
               <p>Tako da tisto, o čemer boste odločali, bo del vaših amandmajev, iz katerega bo
                  recimo ena tretjina prenešena v amandmaje Vlade, ki so danes tudi že pasirali
                  Vlado, predvsem z vidika te redakcijske konsistentnosti. Mislim, da noben amandma
                  ni take narave, da bi imel intencijo koncepciji in tudi posameznim rešitvam
                  oporekati. V vseh teh amandmajih gre praktično za izboljšave, dodatke, tako da
                  mislimo, da bomo skozi glasovanje o teh amandmajih, na koncu dobili dober
                  zakon.</p>
               <p>Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala ministru Jazbinšku.</p>
               <p>Predlog zakona je obravnaval Odbor za infrastrukturo in okolje. Poročilo odbora
                  ter mnenje Sekretariata za zakonodajo in pravne zadeve ste prejeli. Želi
                  poročevalec odbora besedo?</p>
               <p>Prosim, gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Ker ste poročilo dobili že na klop, ga ne mislim brati. Bi zgolj na
                  kratko povzel, kako je potekala obravnava tega zakona. Moram priznati, da smo od
                  tiste stopnje, ko smo v bistvu predlog, ki je prišel takoj na začetku našega
                  mandata, prekvalificirali nazaj v osnutek, na zakonu sicer vestno in pridno
                  delali. Jasno pa, da se posamezne zadeve niso v tej razpravi do konca razjasnile
                  oziroma posamezni poslanci še vedno vztrajajo na svojih stališčih, tako da bo ta
                  zadnja faza amandmajska, še verjetno dokaj naporna.</p>
               <p>Kar se tiče stopnje soglasja, katero je omenil gospod minister, do ene mere je
                  bilo res doseženo, ne pa ravno na vseh področjih. Posamezna nesoglasja bodo
                  posamezni člani odbora verjetno še obrazložili. Največja dilema na zadnji
                  obravnavi, preden smo dali soglasje, da se ta zakonski predlog obravnava na
                  današnji seji, je bil ravno problem vračila oziroma nadomestila za škodo, ki jo
                  določen objekt povzroča v okolju, in sicer vračila prizadetim. Tukaj sta se nekako
                  sprla dva osnovna koncepta, ali je potrebno zgolj nekako to nadomestilo v izraziti
                  v odškodnini, ali se ga lahko tudi v prenosu oziroma v odpisu posameznih
                  dajatev.</p>
               <p>Jasno je, da je tukaj bil problem, komu pride ta odškodnina. In če ostanemo na
                  tem, kar je v bistvu osnova tega zakona, da odškodnina pripada tistemu, ki je
                  oškodovan, je jasno potrebno točno določiti, kdo je oškodovan. Če gre za posamezno
                  fizično osebo, odškodnina pripada njemu, medtem ko, kadar gre za širšo skupnost,
                  tam je pa prišlo do problemov, ali to pripada občini ali komu drugemu. Tako, da
                  tukaj verjetno bo še razprava.</p>
               <p>Drugače so ti amandmaji, ki smo jih predlagali, predvsem amandmaji, ki smo jih
                  nekako povzeli iz predlogov, predvsem društev za varstvo okolja, Slovenskega
                  ekološkega gibanja in Gospodarske zbornice. Te institucije so bile oziroma
                  združenja, so bila povabljena tudi na našo sejo in so lahko svoje predloge
                  obrazložila. Tako da je to, kar je tukaj pred vami v obliki amandmajev, nekako
                  tisto, kar smo od njih prevzeli.</p>
               <p>Podrobneje, kot sem že rekel, bo verjetno vsak sam obrazložil svoje pripombe, ki
                  jih predlagatelj do sedaj ni upošteval, tako, da bi lahko s tem zaključil.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospod Preglju. Ugotavljam, da so zastopane vse poslanske skupine in
                  pričenjam razpravo. K besedi se je javil gospod Janc.</p>
            </sp>
            <sp who="SDZ1:JancBranko">
               <speaker>BRANKO JANC:</speaker>
               <p>Hvala lepa za besedo. Že predsednik odbora, gospod Pregelj je omenil vprašanje
                  odškodnin in nadomestil, ki smo jih obravnavali na seji odbora. Žal se takrat nismo mogli poenotiti okrog same dikcije spremembe 78. člena, zato sem skupaj z
                  gospodom Černeličem in Marjanom Šetincem pripravil amandma k predlogu zakona o
                  varstvu okolja, in sicer:</p>
               <p>Mislimo, da se tako, kot je opredeljeno v 78. členu, ne rešuje vprašanje
                  nadomestil v taki meri, kot ga čutimo mi s svojega področja. Verjetno je sama
                  predlagana spremembe 78. člena dobrodošla tudi za druga okolja, ki so z vidika
                  razvrednotenja okolja izredno prizadeta.</p>
               <p>Naš amandma predvideva, da se v 78. členu podnaslov že spremeni in glasi:
                  <q>"Odškodnine in nadomestila za razvrednotenje in nevarnosti."</q> Mislim, da sam tekst
                  odškodnina ne obsega vseobstoječe možnosti, ki jih naj bi zakon ponujal tistim, ki
                  so na takem prizadetem območju.</p>
               <p>Nadalje. Pod 2. točko se za piko doda stavek: "Pri posegu v prostor, zaradi
                  narodno gospodarskih interesov pa merila potrdi še Državni zbor.!</p>
               <p>V istem členu se doda odstavek, in sicer: <q>"Za posege v prostor, za katere velja
                  splošni narodno gospodarski interes in bistveno vplivajo na obremenitev in
                  razvrednotenje bivalnega okolja, imajo prebivalci, ki živijo v tem okolju pravico
                  do nadomestila v denarju, davčnih olajšavah, subvencijah in oprostitvi dajatev in
                  prispevkov. Obliko nadomestil določi Vlada na osnovi meril v smislu drugega
                  odstavka tega člena."</q></p>
               <p>Zakaj ta predlog? Odškodnina, ki jo določa omenjeni 78. člen, ne bo pripomogla k
                  razvoju območja, kjer deluje povzročitelj razvrednotenja okolja ali nevarnosti za
                  okolje, saj so posledice onesnaževanja zelo dalekosežne. Nedvomno je, da je na
                  področjih, kjer opravljajo svojo dejavnost večji onesnaževalci, omejen razvoj
                  nekaterih panog gospodarstva, katerih tržna vrednost blaga se je zgolj zaradi
                  bližine onesnaževalca zmanjšala in jim plačilo v obliki odškodnine tudi zaradi
                  izgubljenega dobička škode ne more povrniti.</p>
               <p>Predlagani amandma vnaša v zakon kriterij pravičnosti do tistega okolja, ki je
                  lahko zaradi trajne degradacije življenjskega okolja izredno obremenjen. Z
                  nadomestili v obliki davčnih in drugih olajšav lahko dosežemo vsaj minimalno
                  sožitje med prebivalci in povzročitelji razvrednotenja okolja.</p>
               <p>Z zakonsko opredeljeno možnostjo nadomestil se ustvarjajo pogoji za razreševanje
                  projektov, ki bodo nacionalnega interesa in za katere je že v naprej znano, da
                  bodo za okolje izredno obremenjujoče. Tu posebej omenjamo skladišče nizko in
                  srednje radioaktivnih odpadkov, ki povzroča že zadnjih nekaj let veliko vroče krvi
                  v slovenskem prostoru in za katerega je danes popolnoma jasno, da jo bo povzročal
                  v naprej. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Jancu, besedo dajem gospodu Černeliču.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Spoštovani predsedujoči, spoštovane poslanke in poslanci! Prav gotovo je cilj
                  predlagatelja in nas vseh skupaj, da pripravimo čimbolj kvaliteten zakon. Seveda
                  jaz gledam zadeve z vidika, da pač vsak po svoji stroki skuša prispevati k vsebini
                  zakona. Začel bom seveda zopet s tolmačenjem Sekretariata za zakonodajo in pravne
                  zadeve, ki pravzaprav v preambuli oziroma v drugem odstavku v celoti kritizira
                  celo zasnovo zakona. Jaz bi prosil kasneje gospoda Jazbinška, da na to odgovori,
                  kajti o tem so seveda še nekatere stvari, ki degradirajo ves ta napor, ki je bil
                  do sedaj vložen. Sam seveda ne bom nikoli pravnik in si ne želim biti pravnik,
                  želim pa sodelovati v tem, da dobimo kvalitetno zakonodajo in vsako stvar gledam z
                  vidika praktičnosti, dejansko vpliva na okolje in seveda tudi z vidika gledanja
                  volivca in njegovega interesa. Moram reči, da terenske informacije, ki sem jih pač
                  poskušal pridobiti, niso ravno negativne do tega zakona in je občutek s terena,
                  vsaj tisti del, ki sem ga testiral, da je prav, da tak, ali še dodelan na osnovi
                  današnjih pripomb, zakon sprejmemo. Prav gotovo je moje gledanje, da bomo
                  izboljšali in da želimo izboljšati stanje, da želimo vzpostaviti nek red in osebno
                  menim, da ga vendarle v tistih pogledih ta zakon daje.</p>
               <p>Dilema je pri meni še vedno na postavki vplivnosti na pravice, ki naj bi jih potem
                  prevzela lokalna samouprava in seveda tisti osnovni del, ki je bil nenehno
                  prisoten, to je vprašanje lastnine nad dobrinami, čeprav je res, da je z ustavo to
                  opredeljeno in ker poskušam na nek način seveda svoj pogled tudi dopolniti,
                  predlagam, da se v 21. členu, v sedmem odstavku, za prvim stavkom vstavi:
                  Prednostno pravico pridobitve koncesije ima lastnik prostora, na katerem je
                  naravna dobrina, če je, ali se za izkoriščanje naravne dobrine ustrezno organizira
                  in registrira. S tem, če je registriran, računam, da ima vse ustrezne in potrebne
                  kvalifikacije za dejansko opravljanje, izkoriščanje naravne dobrine po kriterijih,
                  ki bodo zadani. Zakaj? Malo hudomušno bom rekel, če je nekdo odkril, da ima na
                  lastnini, ki jo ima, rudnik zlata, potem se naj ustrezno kvalificira v smislu
                  dobrega podjetnika in naj ima tu pravico prednosti, ne da mu pravzaprav odvzamemo
                  lastnino, ali pa z javnim natečajem na njegovi sedanji lastnini, ki jo seveda
                  priznavamo, da jo najprej odvzamemo ali ga celo z javnim natečajem izpodbijemo in
                  je škodoželjni sosed tisti, ki opravlja dejansko dejavnost.</p>
               <p>No, malo za šalo, ampak resnično menim, da bi bilo prav, da vsaj v tej obliki
                  dopolnimo in da damo prednostno pravico in vzpodbudo tistemu, ki ima lastnino, in
                  pa seveda tudi kvaliteto in iniciativo v smislu podjetništva, gospodarjenja, da se
                  to uredi. Prav tako seveda zelo podpiram tisti drugi del, o katerem na komisiji,
                  na odboru nismo mogli pravzaprav priti do končnega soglasja in je detajlno
                  obrazložitev že dal gospod Janc.</p>
               <p>Mislim, da je minister pravzaprav v načelu tudi pristal na to, da je možno v nekih
                  pogledih tudi s proizvodom ali storitvami na nek način povrniti obremenitev v
                  okolje. Na koncu koncev vso zadevo moramo gledati z vidika, da bomo le morali
                  imeti deponije, da bomo morali imeti odlagališča tudi strupenih in nevarnih snovi.
                  Tisto okolje seveda lahko na koncu koncev, če je v državnem interesu, če je to v
                  interesu širšega tudi v obliki storitve ali v obliki proizvoda, primer električna
                  energija, lahko dobi na nek način vrnjeno odškodnino.</p>
               <p>Pri sprejemanju zakona samega mislim, da bi bilo prav, oz. predno bi prišli do
                  končne odločitve, bi bilo prav, da bi predstavnik predlagatelja tudi detajlneje
                  nekako opredelil koristi in morebitne škode pri sprejemu oziroma ob sprejemu tega
                  zakona in pa seveda morebitne korekture glede na to, kaj bomo morali, katere
                  zakone bomo morali sprejeti in bo ta zakon vplival. Mislim, da je prav, da to
                  predlagatelj stori, da ne bomo v dilemi, da sprejemamo nek zakon zaradi tega, ker
                  pač mora biti sprejet in ker po eni strani pozitivno vpliva in zaradi tega, ker
                  imamo pač še dokaj veliko amandmajev. Mislim, da bi bilo to koristno. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa, gospodu Černeliču. Besedo dajem dr. Predanu.</p>
            </sp>
            <sp who="SDZ1:PredanJanko">
               <speaker>DR. JANKO PREDAN:</speaker>
               <p>Spoštovani gospod predsedujoči, gospe in gospodje! Zeleni - Ekološka socialna
                  stranka izražamo veselje, da bo ta zakon o varstvu okolja sprejet in vsaj upamo,
                  da bo sprejet s temi amandmaji; nekatere od teh poznamo in ocenjujemo, da so
                  kvalitetni in da bodo obogatili zakon. Prepričani pa smo, da v bližnji preteklosti
                  ni bilo politične volje, da bi sprejeli ta zakon, zato se je zavlačevalo s
                  sprejetjem tega zakona. In verjetno so tudi zato ekološki in socialni problemi
                  Slovenije, ki jih danes srečujemo, posledica odgovorne ekonomije, samoupravljanja
                  in nekontroliranega ropanja naravnih dobrin naše države. Ekologija pa je seveda
                  radikalna kritika takšnega stanja.</p>
               <p>Menimo pa tudi, da naše gospodarstvo ni bilo pripravljeno sprejeti ekoloških načel
                  razvitega sveta.</p>
               <p>Predstaviti želim dva amandmaja, in sicer k 5. členu, kjer predlagamo, da je v
                  zakonu nujno opredeliti pojem radioaktivnih odpadkov. Kajti Slovenija razpolaga z
                  večjimi količinami nizko, srednje in visoko radioaktivnih odpadkov, pa s tega
                  področja nimamo nobene zakonodaje. Zato tudi predlagamo, da se pripravi in sprejme
                  poseben zakon pred ionizirajočimi sevanji in se razreši ta situacija, ki je v naši
                  državi še kako pereča. Mislim, da je identičen amandma vložil tudi gospod
                  Lavrinc.</p>
               <p>Predstavil bi še amandma k 41. členu, kjer predlagamo, da bi se ta člen umaknil
                  oz. črtal. Menimo namreč, da pooblaščenci za varstvo okolja niso učinkovita
                  rešitev in da mora država imeti varuha narave in okolja, ki bo dolžan skrbeti za
                  uresničevanje zakonodaje s tega področja in tudi preganjati kršilce zakona.</p>
               <p>Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala gospodu Predanu. Besedo dajem gospe Danici Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Gospod predsedujoči, spoštovane poslanke, spoštovani poslanci! Člani naše
                  poslanske skupine, predvsem pa seveda gospod Peršak, so v vseh dosedanjih
                  pripravah in razpravah tega zakona pravzaprav nenehno opozarjali, da predlog oz.
                  zakon kot tak vsebuje rešitve, ki pretirano normirajo ureditev varstva okolja, ki
                  vsebujejo nekatera dejstva, ki jih ni mogoče pravno urejati, povzročajo dvome
                  glede pretirane okrepitve izvršne oblasti, izničujejo lokalno samoupravo, lokalno
                  oblast in tako dalje. Nekako se mi poraja misel, da je Sekretariat za zakonodajo
                  in pravne zadeve povzel nekatere misli, ali skorajda celo dobesedno razprave
                  gospoda Peršaka. Zato o tem ne bi več, kajti mnenje sekretariata imate tudi pred
                  seboj.</p>
               <p>Vendarle pa bi se dotaknila posameznih členov zakona, ki ga imamo pred seboj.
                  Čeprav prvotno nisem nameravala dati nobenih amandmajev, sem po posvetu v
                  poslanski skupini in po pogovorih z nekaterimi strokovnjaki s tega področja,
                  vendarle predlagala nekaj dopolnitev. Ko sem jih začela pisati, se jih je nabralo
                  sicer zajetno število - 13 <stage>(upam, da to ne pomeni, da nobeno dopolnilo od
                     teh ne bo sprejeto!)</stage>. Ne bi govorila o vseh; upam, da jih boste v
                  kratkem dobili tudi na mizo, nekaterih pa bi se vendarle dotaknila.</p>
               <p>Denimo 15. člena, ki opredeljuje načelo varstva pravic. Predlagala bi, da se tam,
                  ko govori o varuhu - to je v 5. točki tega člena - doda besedica <q>"poseben varuh
                  človekovih pravic za varstvo okolja, ki ima pravico, da glede vseh odločitev o
                  posegih v prostor zahteva ponovno odločanje"</q>. To pa predlagam zato - sicer za
                  področje varstva pravic do zdravega življenjskega okolja ustava tega ne uvršča v
                  poglavje, ki govori o človekovih pravicah in temeljnih svoboščinah, ampak v
                  poglavje o gospodarskih in socialnih razmerah - ker se mi zdi, da bi bilo to
                  pametno in tudi potrebno.</p>
               <p>Potem k 16. členu, ki opredeljuje naravno javno dobro, predlagam, da se v prvem
                  stavku vendarle uporabi besedica <q>"Kras"</q> kot izrazita krajinska posebnost tega dela
                  Evrope in da se doda nov drugi stavek, ki bi se glasil: <q>"V javno dobro niso
                  vključeni gozdovi, obdelovalna in druga funkcionalna kmetijska zemljišča v zasebni
                  lasti"</q>. Zakaj? Ta dopolnitev jasneje opredeljuje stvarni obseg pojma <q>"javno dobro"</q>
                  in nenazadnje zagotavlja tudi spoštovanje določil ustave, ki se nanašajo na
                  lastninsko pravico in njeno varstvo. Predlagatelj v zakonskem predlogu ni postavil
                  nobene razmejitve med državno oziroma lokalno in zasebno lastnino, zato je
                  predlagano osnovno besedilo sporno tudi z vidika, ustave.</p>
               <p>Ko smo že pri lastnini bi tudi predlagala dopolnilo 20. člena, in sicer tako, da
                  bi se uvodni stavek prvega odstavka spremenil tako, da bi se glasil: <q>"Lastninska
                  pravica na nepremičninah, ki so na območju statusom zavarovanega naravnega
                  bogastva, se izvršuje tako, da so zagotovljeni..."</q> in po tem bi šel član v
                  nadaljevanju, tako kot je zapisan. Dodal bi se še drugi novi odstavek, ki bi se
                  glasil: <q>"Če se z razglasitvijo območja statusom zavarovanega naravnega bogastva
                  omeji izvrševanje lastninske pravice na nepremičnini, ima lastnik pravico
                  zahtevati ustrezne davčne olajšave, ali pravico do odškodnine po predpisih o
                  razlastitvi oziroma lahko zahteva, da mu Republika Slovenija, ali lokalna skupnost
                  to nepremičnino odkupi"</q>. Sedanji drugi odstavek postane tretji.</p>
               <p>Obrazložitve ne bi natančneje brala, ali pa bi samo omenila, da gre za natančnejše
                  opredeljevanje lastninske pravice, njenega izvajanja in tudi varovanja, kajti
                  predlagana rešitev je namenjena uskladitvi z ustavno dikcijo, ki govori o uživanju
                  lastnine, to je 67. člen in o morebitnem omejevanju lastninske pravice, ter
                  obvezni odškodnini v takem primeru, to pa je 69. člen. Usmerjena je k iskanju
                  možnosti, da lastnik svojo lastninsko pravico, če prav omejeno, obdrži, ne pa
                  izgubi.</p>
               <p>Pri 21. členu dajem dopolnilo, ki v bistvu opredeljuje samo javni razpis, kajti če
                  je možnost tudi da javnega razpisa ni, se mi zdi, da je dopuščena možnost zlorab.
                  Podobno je pri 23. členu. Predlagala bi, da je samo na temelju javnih razpisov.
                     <stage>(Ne bom vsega.)</stage></p>
               <p>Glede inštituta za okolje, ki ga opredeljuje, mislim da 46. člen, bi predlaga, da
                  se drugi in tretji odstavek črtata. Zakaj? Pri ustanavljanju inštituta za okolje
                  gre za poseganje v kompetenco odločanja, ki mora biti rezultat interdisciplinarne
                  strokovne dejavnosti. Dejavnost tega inštituta bi lahko pomenila nepotrebno
                  arbitražo nad delom, že obstoječih in priznanih inštitutov in zavodov v Sloveniji
                  in prevlado državne birokracije na račun stroke.</p>
               <p>Pri 60. členu, ki opredeljuje javno predstavitev oziroma rok te predstavitve, ki
                  je opredeljena na 15 dni, predlagam da bi se ta podaljšal na 30.</p>
               <p>Pri 66. členu 4. točki bi se besedilo <q>"O sanacijskih programih, ki jih predpiše
                  minister, po predhodnem mnenju ministrov pristojnih za posamezno naravno dobrino"</q>
                  spremenilo tako, da bi se nadomestilo z besedo <q>"vlada"</q>. Zakaj? S tem predlaganim
                  dopolnilom bi se pristojnosti predpisovanja vrste sanacijskih programov, obsega in
                  podrobnejše vsebine in metodologije za pripravo sanacijskega programa ter načina
                  sodelovanja javnosti prenesla na Vlado kot celoto.</p>
               <p>Še dopolnilo k 101. členu. Poleg osmih alinei, ki so že zapisane in s katerimi se
                  strinjam. Gre za predpise Vlade pri prehodnih in končnih določbah, naj bi se
                  dodala še deveta alinea, ki bi se glasila: <q>"Temeljne dejavnosti in prednostne
                  naloge varstva voda, zraka, krajine, krasa in varstva pred hrupom, ki se morajo
                  sprotno aktualizirati"</q>. Zakaj to? Menim, da predlagana dopolnitev poskuša vsaj
                  delno popraviti ne operativnost zakonskega predloga, saj Vladi nalaga obveznost
                  ažurnega reagiranja na aktualne razmere. S tem dopolnilom bi zakon, kot rečeno,
                  postal nekoliko bolj operativen in če mi je dovoljeno reči, ne bi omogočal oziroma
                  zagotavljal zaposlitve nekaj desetin, da ne rečem kar nekaj sto novih državnih
                  uslužbencev, ampak bi bil tudi bolj uporaben. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala gospe Simšičevi. Besedo dajem dr. Korošcu.</p>
            </sp>
            <sp who="SDZ1:KorošecBojan">
               <speaker>DR. BOJAN KOROŠEC:</speaker>
               <p>Spoštovani predsedujoči, poslanke in poslanci! Zeleni - Ekološka socialna stranka
                  v glavnem podpiramo predloženi predlog zakona o varstvu okolja, zakona, ki se
                  dolgo pripravlja, je pa za nadaljnji razvoj Republike Slovenije nujno potreben.
                  Omenil bi rad še nujnost sprejetja oziroma podpis Baselske konvencije - o tem sem
                  na tem mestu že govoril - ter zakona o varstvu narave in zavarovati v skladu z
                  evropskimi konvencijami v naravnih arbitatih krajinske parke na kočevskem,
                  notranjskem, meji z Italijo, Kamniške alpe, Pohorje in prekmurski krajinski park.
                  Strokovna podlaga za to je v glavnem že dana, izpričati pa moramo še politično
                  voljo, sicer bomo zavestno dovolili uničevanje imenovanih krajin.</p>
               <p>Še o kaznih, ki so predvidene v kazenskih določbah. Le-te so izrazito prenizke, še
                  posebej zaradi inflacije in tako izgubljajo svoj pomen. Amandmaje na to temo smo
                  oddali.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala gospodu Korošcu. K besedi se je javila gospa Metka Karner-Lukač.</p>
            </sp>
            <sp who="SDZ1:KarnerLukačMetka">
               <speaker>DR. METKA KARNER-LUKAČ:</speaker>
               <p>Spoštovani! Predložila sem več amandmajev, vendar bi se dotaknila samo dveh, ki
                  sta zelo pomembna in ne bi bilo prav, da ne bi bili vsi poslanci s tem seznanjeni.
                  Prvi je amandma k 25. členu. 25. člen obravnava republiške javne službe in pravi:
                  <q>"Obvezne republiške javne službe so službe zbiranja, razvrščanja, skladiščenja in
                  prevažanja radioaktivnih visokokaloričnih organskih snovi, drugih organskih,
                  anorganskih, bolišničnih ..."</q> in tako naprej. No, med temi določili je pa
                  izpuščena zelo pomembna zadeva, to pa so klavnični odpadki in pa trupla poginulih
                  živali. Moramo se zavedati, da je to izjemno pomembna stvar. Poglejte, teh
                  odpadkov imamo v Sloveniji od 100 do 200 ton dnevno.</p>
               <p>Zamislimo si to količino, recimo polovico te dvorane bi zasedla in zamislimo si,
                  da se to dogaja pri 35 stopinjah. Če ti odpadki niso takoj dnevno odstranjeni,
                  povzročajo veliko nevarnost za zdravje človeka in tudi živali, in sicer zato, ker
                  omogočajo, ker pomenijo izredno dober substrat za razvoj škodljivih
                  mikroorganizmov. To je po celem svetu dejansko velik problem, uničevanje teh
                  odpadkov.</p>
               <p>In recimo v primeru višje sile jih je pa potrebno neškodljivo odstraniti, torej
                  nekam zakopati v zemljo. Sedaj, kje so ta zemljišča v Republiki Sloveniji, ki so
                  namenjena v ta namen, ne vem. Mislim, da jih ni nikjer, kajti vsaka občina se zelo
                  brani, da bi dala na razpolago tako zemljišče, da bi se ta količina odpadkov lahko
                  zakopala. Zato je pomembno, da to postane republiška javna služba, in sicer
                  obvezna republiška javna služba. Ker samo republika je v stanju, da to enotno
                  uredi za celo Slovenijo. Tukaj ne gre samo za klavnične odpadke. Zelo pomembni so
                  tisti odpadki, ki jih predstavljajo trupla poginulih živali, torej poginule živali
                  na vseh farmah in pa poginule živali v privatni reji. Namreč zakaj je pa to
                  pomembno? Zato, ker je pa ta material potreben posebnega tretmaja. Namreč, ta
                  trupla se morajo pregledovati in se mora ugotoviti, zakaj je prišlo do pogina in
                  če so ti odpadki sploh primerni za predelavo.</p>
               <p>Namreč, če gre za trupla zdravljenih živali, lahko vsebujejo rezidue, ki jih potem
                  mi s tem, ko s kostno moko recimo, z mesno moko živali hranimo, zopet vnesemo v
                  tiste živali, ki nam potem služijo za prehrano. Recimo za meso, mleko, jajca itd.
                  Zato sem predlagala, da bi to bila obvezna republiška javna služba.</p>
               <p>Naslednji amandma, ki je tudi zelo pomemben, je pa amandma, ki bi ga bilo zelo
                  veselo naše gospodarstvo. Namreč nanaša se na 27. člen. Pravi, da lahko minister
                  <gap n="..."/> obstoječim onesnaževalcem se lahko dovoli časovni odlok prilagoditve, ali za
                  določen čas predpišejo manj stroge mejne vrednosti. Torej naše gospodarstvo bi se
                  znašlo, če to obvelja, v stalnem strahu, kdaj mi bo pa minister oziroma tisti, ki
                  mi bo lahko predpisal manj stroge mejne vrednosti, kdaj mi bo postal manj
                  naklonjen in bo rekel, tega je pa dovolj.</p>
               <p>Namreč gospodarstvo mora ta korak narediti samo. Vendar mora vedeti termin, v
                  katerem se od njega to pričakuje in se mora s tehnologijami in investicijami na ta
                  korak pripraviti. Sprejemljiv je amandma za gospodarske subjekte, ki sem ga
                  predložila. Torej, da bi procentualno bilo dovoljeno gospodarskim subjektom
                  zniževati to kontaminacijo. To se da zelo lepo urediti. Kajti vsako podjetje si ta
                  plan lahko pripravi. In tudi zagotovi sredstva za potrebne investicije in
                  tehnologije.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa dr. Lukačevi. Besedo dajem gospodu Šešerku.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani gospod predsedujoči! Spoštovani zbor!</p>
               <p>Tudi jaz sem vesel, da je ta zakon prišel do te stopnje, da ga sprejemamo in bi tu
                  na kratko samo na dve stvari opozoril. Eno so zelo nizke kazni, ki so predvidene v
                  tem zakonu ob 50% inflaciji, ki jo Slovenija zdaj ima. Tu je, recimo, predvideno
                  100 000 tolarjev kazni za prekršek podjetja v celi vrsti stvari. To je malo več,
                  kot tisoč mark. Lahko si predstavljam, da bi bila cela vrsta podjetij veliko prej
                  voljna teh dobrih 1000 mark plačati, kot pa spoštovati celo vrsto zakonskih
                  določil, ki so navedene. Zato mi predlagamo, da se dvigne ta vsota in je ustrezen
                  amandma vložen.</p>
               <p>Želel bi se na kratko referirati samo na eno od točk, o katerih je gospa
                  Simščičeva govorila, in sicer na tisto točko, kjer je govorila o 46. členu tega
                  predloga oziroma zakona o institutu za okolje.</p>
               <p>Ona je predlagala, da se črtata drugi in tretji odstavek tega člena. Če se to
                  zgodi, potem tudi 1. člen nima nobenega smisla. Zakaj? Zaradi tega, ker je v
                  odstavku tega člena določeno, da raziskovalno dejavnost varstva okolja opravljajo
                  raziskovalne organizacije in druge pravne in fizične osebe. Se pravi, v bistvu je
                  rečeno, kdorkoli pač želi, opravlja raziskovalno dejavnost. V drugem odstavku pa
                  je rečeno, da je ta institut tisti, ki zagotavlja kompleksnost raziskav in
                  celoviti pristop, se pravi, sintezo tega raziskovanja.</p>
               <p>Danes že ugotavljamo v raziskovalnih organizacijah, ki jih jaz nekaj dobro poznam,
                  da se same te organizacije pritožujejo, da pripravijo svoje raziskave in da te
                  raziskave potem ostanejo segmentarne zaradi tega, ker ni niti na stopnji
                  koncipiranja raziskav niti na stopnji izvajanja raziskav niti na stopnji
                  prezentiranja v javnosti nobene koordinacije med temi raziskavami. Raziskovali
                  instituti in oddelki univerz so zelo segmentirani sami. Ob težavnosti financiranja
                  tega raziskovanja težko opravljajo še ta javni del, o katerem sem ravno kar
                  govoril.</p>
               <p>Zato predlog gospe Simšičeve oziroma stranke ni resen. Še posebej pa je v tretjem
                  odstavku določeno - ki ga tudi predlagate, da se ga črta - da bo ta institut imel
                  funkcijo državljanskega servisa. Torej, če bo v nekem primeru prišlo do spora
                  kakšna je stvar. Če se bodo prebivalci nekega naselja, ali bližine neke tovarne
                  čutili ogrožene in bodo brez uspeha naslonili na neko javno službo svojo pritožbo,
                  potem jim po tem odstavku ostaja možnost, da se obrnejo na ta institut in da ta
                  institut pripravi kompleksno analizo okolje-varstvene situacije pri njih in je to
                  podlaga, da lahko na drugih stopnjah nadaljujejo proceduro. Če tega ne bo, potem
                  tudi te možnosti ljudje ne bodo imeli, da si dobijo kompleksno strokovno oporo za
                  svoje pritožbe v teh rečeh in zato predlagam, da umaknete ta amandma, sicer pa je
                  cela vrsta amandmajev smiselnih, ki ste jih dali. Nekateri tudi niso, ampak tisto
                  bomo pri samem glasovanju opozarjali.</p>
               <p>In zadnja stvar. Moram reči, da je gospa Simšičeva v različnih glasovanjih v tem
                  Državnem zboru, ko je šlo za nekatere zelo pomembne amandmaje, ki jih je ta
                  Državni zbor ravno v ekoloških zadevah zavrnil in jih ni sprejel in se je po moje
                  zelo prekršil nad varstvom okolja v Sloveniji, na kar bomo že večkrat opozorili,
                  glasovala za pozitivne rešitve. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala, gospodu Šešerku. Repliko ima gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa. V bistvu bi odgovorila glede tega 46. člena.</p>
               <p>Gospod Šešerko, moram reči, da ste me prepričali in dopolnilo k 46. členu umikam.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala, gospe Simšičevi. Besedo dajem gospodu Žarku Preglju.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Zakon, ki ga imamo danes pred sabo v zadnji fazi, pričakujemo že celo
                  večnost. Procedura traja že vrsto let. Izdelanih je bilo že neskončno variant,
                  tako da bi težko rekel, katera je bila boljša, ali je v resnici ta zadnja
                  najboljša. Upajmo, da je.</p>
               <p>Sam osebno sem svoj čas že leto nazaj ogromno sodeloval, v zadnjem času pa vedno
                  manj, kajti menil sem, da je zakon že tako pripravljen, da bi lahko prišel v to
                  zadnjo fazo. Žal, bolj ko ga berem, več dvomov mi se poraja.</p>
               <p>Če lahko rečem, da se z osnovnim konceptom zakona strinjam, da se strinjam z
                  načeli, mehanizmi, tudi z določenimi instituti, se vsekakor ne morem strinjati s
                  pristojnostmi in z odnosi med subjekti, ki se bodo ukvarjali oziroma, ki se
                  ukvarjajo z varstvom okolja.</p>
               <p>Namreč, največji problem varstva okolja je uravnotežen odnos med posameznimi
                  subjekti. Ti subjekti so na eni strani, lahko bi rekli koristniki okolja, ki ga
                  hkrati tudi uničujejo, uporabljajo in podobno, na drugi strani koristniki, ki
                  zdravo, čisto okolje rabijo za svoj obstoj. Pri tem imamo običajno vedno v mislih
                  na eni strani človeka kot naravno bitje, na drugi strani pa človekovo tehnologijo
                  za obvladanje okolja, ki se običajno opredmeti v obliki gospodarstva. Toda to, ta
                  resnica je v resnici zgolj navidezna. Subjekt okolja, ki največ izgublja, je pa
                  tisti, ki se sam ne more braniti oziroma se brani na svojevrsten način, to je pa
                  narava. Narava je pri varovanju okolja v resnici najpomembnejša.</p>
               <p>Toda že pri sami dilemi, kaj naj ta zakon obravnava, ali varstvo okolja ali
                  varstvo narave, se je stroka v Sloveniji hudo sprla in ni prišlo do nekega
                  sporazumnega dogovora. Na koncu je ta zakon nekakšno okostje za vgrajevanje
                  organizmov, za vgrajevanje pravil, za vgrajevanje določenih institutov, nikakor pa
                  ni garant, da bo narava kot širše človeško življenjsko okolje, pa ne samo
                  človeško, ampak okolje vseh živali in rastlin, seveda vseh živih bitij na našem
                  planetu, saj ni nobene garancije, da bo ta narava s pomočjo tega zakona v
                  Republiki Sloveniji tudi dejansko bolje zaščitena. Lahko so zgolj obeti in dobra
                  upanja.</p>
               <p>Tako sem poskušal zadnjo verzijo zakona še enkrat nekako premleti določena
                  poglavja, ki sem jih že prej temeljito obdelal, to so ti cilji varstva okolja.
                  Namen zakona nisem niti pogledal, ker menim, da je več ali manj to urejeno, s tem
                  da so določene dikcije dokaj nerodne. Nisem ravno pristaš ne vem kakšnega
                  kozmetičnega popravljanja zakonov. To je stvar predlagatelja. Kajti zakon je v
                  resnici ogledalo predlagatelja in kot tak bo tudi poznan. Ne bo poznan kot zakon o
                  varstvu okolja, ampak kot Jazbinškov zakon, tako kot jaz stanovanjski zakon poznam
                  kot Jazbinškov zakon. Tukaj mislim, da je treba avtorstvo priznati in ga čimbolj
                  dopuščati.</p>
               <p>Nekoliko bolj sem se pa poglobil v tiste dele zakona, ki obravnavajo odnose med
                  posameznimi subjekti. Ti subjekti so poleg prej navedenih, se pravi narave in
                  človeka, v družbi nekoliko bolje opredeljeni. Predvsem imamo na eni strani tiste
                  subjekte, ki jih določa vlada, družbeni sistem, režim, se pravi na eni strani
                  državna oblast, na drugi strani lokalna. Imamo pa tudi subjekte varstva okolja,
                  med katere se lahko vsi štejejo, ki se pa običajno oblikujejo v nekaj bolj ali
                  slabše organizirani skupnosti ali gibanju ali društvu. Ti subjekti so v tem zakonu
                  omenjeni, ni pa njihova vloga ravno jasna oz. nimajo tiste vloge, za katero smo
                  pričakovali, da jo bodo lahko imeli. Gre za institut soglasij. Prejšnji sistem je
                  nekje slonel na soglasju tudi najmanjše skupnosti. Jasno, da je bilo potem tako
                  urejeno, da je imela država na koncu vedno prav, da tega soglasja ni bila dolžna
                  upoštevati. Z drugimi besedami, lahko bi rekli, da tega zagotovila sploh ni bilo.
                  Žal opažam, da tudi v tem predlogu ni tega instituta. Lahko bi ga iskali tam, ko
                  govorimo o sodelovanju javnosti, o okoljevarstvenem soglasju. To so členi od 57
                  naprej, predvsem 59 in 60. Toda če natančno preberete te člene, ne boste našli
                  stavka, ki bi dajal kakršnokoli pristojnost javnosti. Javnost je tukaj zaželena
                  zgolj kot neka množica, ki mora nekaj povedati, toda njeno mnenje ni obvezujoče.
                  Obvezujoče je soglasje ministrstva, kar je prav, kajti on je po pravni smeri
                  odgovoren, da se zadeve izvajajo, ali pa ne. V tem grmu je zajec. Kaj pa če
                  ministrstvo odpove oz. ne da soglasja takrat, ko ga mogoče ne bi smelo dati? Ali
                  da ga da v nasprotju z mnenjem, ki ga bo javna obravnava nekje izrazila? Kaj
                  naredimo takrat? Kje je lokalna skupnost? Kje je občina? Kje je mestna skupnost?
                  Pridemo spet na tista pekoča tla, lokalne ali regionalne samouprave in pridemo v
                  bistvu na izredno delikatno področje, kaj se zgodi, če nihče v Sloveniji ne bo
                  hotel imeti odlagališča jedrskih odpadkov - pa ne visoko, ampak že tistih nizko in
                  srednje radioaktivnih? Osebno torej razumem, da zato ni notri soglasja, ker si je
                  nekdo hotel ohraniti neko rezervo oz. možnost, da lahko tudi tako zadevo kam
                  postavi. Jasno je, da bo takrat javnost nastopila; jasno je tudi, da bo morala
                  uporabiti izvensistemske, mogoče tudi nelegalne ukrepe - temu se reče državljanska
                  nepokorščina in podobno -, toda zakaj ne bi predvideli neko možnost, da ima tudi
                  lokalna skupnost pravico dati neko soglasje. Tako kot ima lahko tudi oškodovanec
                  pravico zahtevati odškodnino, lahko tudi neka skupnost dobi odškodnino. Zakaj ne
                  bi imela ta lokalna skupnost tudi pravico dati soglasje na poseg, za katerega
                  meni, da ji lahko zelo škodi? Takih primerov je nešteto.</p>
               <p>Kar smo v preteklosti na področju okolja uspeli ti, ki smo se z ekologijo
                  ukvarjali kot aktivisti, kot neposredni <stage>(lahko bi rekli s starim
                     besednjakom)</stage> izvajalci varstva okolja, so bile ravno te pobude, ki smo
                  jih uspeli doreči preko te t.i. lokalne skupnosti, ali širšega javnega mnenja, ali
                  pritiska na to mnenje, oziroma z osveščanjem tega mnenja.</p>
               <p>Osebno sem razumel možnost, ki jo daje predlagatelj oziroma to v bistvu ni zgolj
                  možnost, to je celo obveza prosilca za dovoljenje za poseg v prostor oz. v okolje,
                  da mora organizirati javno obravnavo, da mora pridobiti mnenja, da se mora dati na
                  voljo javnosti,javnost ga ima pravico zaslišati; toda nikjer ne piše, kaj potem
                  lahko ta uboga javnost, ko svoje pove, še lahko naredi.</p>
               <p>Zato sem tukaj predlagal en amandma. Prej, ko sem še nekaj <q>"čečkal"</q>, je še čisto
                  zadnje, kar sem še dopisal k celotnemu spisku amandmajev, ki ga predlagam. To
                  zadnje je pravzaprav težko dati v tekst in verjamem, da bo potrebno na odboru ta
                  problem še usklajevati. Vsekakor pa je moja želja, da ima lokalna skupnost v
                  končni instanci možnost, da reče <q>"ne"</q>; da enostavno ne dovoli nekega posega na
                  svojem območju ali v svoji bližini, ki bi lahko ogrozil njeno nadaljnje zdravo in
                  normalno življenje. To se mi zdi ena najpomembnejših zadev v celotnem zakonu.</p>
               <p>Zanimive so tudi zadeve, ki se lotevajo t.i. varovanja naravnih dobrin. Gre za
                  bojazen, ki je sicer jaz v tem zakonu ne vidim, če bo zakon pošteno in dosledno
                  izvajan v življenje. Namreč, bojazen se pojavlja pri posameznih, očitno prizadetih
                     <stage>(ali ne vem, kako bi drugače to opredelil)</stage>, ki se bojijo, da bi
                  bil, recimo, na podlagi 20. člena možen odvzem lastninske pravice, ali omejitev.
                  Tukaj jasno pridejo tisti, ki že vidijo, da na nekem področju, ki ga bo nekje
                  ščitil zakon o naravnem parku <stage>(ali kaj podobnega)</stage>, ne bodo smeli
                  ali mogli v taki meri izkoriščati npr. gozdnega bogastva, ali kaj podobnega.
                  Osebno menim, da je ta bojazen tukaj notri le sistemsko rešena, kajti vsak tak
                  poseg - se pravi razglasitev krajinskega ali naravnega parka, ali karkoli
                  podobnega, ali tudi naravnega spomenika - bo potrebno urediti z zakonom. Tako, da
                  je ta zakon tukaj zgolj nekakšno okostje oz. sistem ukrepov, ki se v takem primeru
                  lahko uporabijo.</p>
               <p>Druga zanimiva zadeva - večino teh stvari sem jaz v amandmajih natančno opredelil
                  in sedaj ne bom bral, ker so sami amandmaji suhoparni - je tisti del, ki se nanaša
                  na pristojnost Vlade. Tega je v tem zakonu veliko. V vrsti členov se pojavlja
                  vlada, minister, ministrstvo in moram priznati, da v prvi verziji predloga, ko smo
                  ga začeli obravnavati v tem sklicu, je bil na vseh mestih samo minister; in jaz
                  sem temu takrat že skoraj rekel <q>"egoministričen"</q> zakon. Kasneje smo le uspeli
                  dobiti nek dogovor ali konsenz</p>
               <p>s predlagateljem, da so se pristojnosti ministra tukaj zreducirale, da so se
                  prenesle še na druge resorne ministre, da se pojavi Vlada kot odgovoren subjekt
                  tukaj. Menim, da je ugodnejša rešitev v zakonu verjetno tudi posledica pritiska
                  ostalih ministrov, ki so ugotovili, da bi jim bile kršene določene pristojnosti.
                  Toda še vedno so v tem zakonu področja oz. členi, kjer ni jasna razmejitev, kaj je
                  pristojnost Državnega zbora kot zakonodajalca in kaj je pristojnost Vlade kot
                  izvrševalca oz. izvršne oblasti.</p>
               <p>Na več mestih so omenjeni zakoni, ki bodo določene zadeve urejali. Toda na več
                  mestih so tudi omenjeni razni normativi, razna operacionalizacija nacionalnega
                  programa za varstvo okolja in podobno, kjer ima izključno besedo Vlada. Zavedati
                  se moramo, da je tudi nacionalni program, ki bo pripravljen za 10 let naprej, v
                  bistvu neke vrste politika. In če bo imela Vlada pristojnost, da pripravi program
                  za dve do štiri ali do pet let - kot tukaj omenja; jaz sem povsod dal štiri leta,
                  ker je to čas trajanja mandata Državnega zbora -, če bo torej Vlada imela to
                  pravico, da določa politiko za dve do štiri leta, potem je jasno, da bo imela
                  pravico, da nacionalni program interpretira po svoje in da določa tukaj neko svojo
                  politiko. Zato sem povsod predvidel, da se v takih primerih doseže soglasje ali z
                  Državnim zborom, to je preko delovnega telesa - čeprav je to <stage>(moram
                     priznati)</stage> sistemsko nekoliko vprašljiva zadeva - ali pa veliko bolj
                  čisto, da pač Državni zbor sprejme posamezne odloke tudi o normativni ureditvi
                  npr. na predlog Vlade, ali da se sprejme poseben zakon in podobno. Tako, da ima
                  večina amandmajev, ki sem jih postavil, tak namen.</p>
               <p>Zanimivost je tudi 41. člen, ki govori o obvezni določitvi pooblaščenca za varstvo
                  okolja pri pravni osebi, ki je povzročitelj obremenitve okolja. Pooblaščenec je
                  zame nekaj zelo pozitivnega, medtem ko tak povzročitelj obremenitve okolja zasluži
                     <stage>(po moje)</stage> kaj hujšega - vsaj nekakšnega skrbnika ali nadzornika.
                  Tako nekako sem jaz tudi razumel ureditev v nekaterih zahodnih državah, ko
                  celotnemu območju, kadar ne posluje v skladu z zakoni, ali da sploh ne deluje,
                  enostavno določijo nekega <q>"prefekta"</q>, določijo nekega državnega uslužbenca, ki
                  mora nadzorovati delovanje lokalne samouprave ali kaj podobnega. Na podlagi takega
                  razmišljanja sem menil, da je veliko boljši izraz kot <q>"pooblaščenec"</q> izraz
                  <q>"skrbnik"</q>, lahko pa bi bilo tudi še kaj bolj strogega.</p>
               <p>Posebno poglavje tega zakona obravnava tudi ekološko knjigovodstvo. To je verjetno
                  nekakšna novost; določene gospodarske subjekte bo to nekoliko obremenjevalo, kar
                  pa mogoče sploh ni nič narobe. 42. člen je zgolj dikcijsko dokaj neroden; menim,
                  da se bo dalo to popraviti.</p>
               <p>Pomembna zadeva je tudi Inštitut za okolje. S strani univerze in že sedaj
                  delujočih inštitutov, ki se ukvarjajo z varstvom okolja, so prihajale pripombe, da
                  jih ta inštitut nekoliko moti, da bo to vzporedni inštitut. Osebno menim, da ta
                  dikcija, ki je v zakonu, omogoča postavitev takega inštituta, ki bo v bistvu
                  nekakšen povzetek že obstoječih znanj, že obstoječih inštitutov, ki delujejo; se
                  pravi, da bo v bistvu nekakšen organizacijski inštitut, ne pa stavba, sama sebi
                  namenjena, ki bi delala vzporedne raziskave, kot jih že delajo sedanji javni
                  inštituti.</p>
               <p>Hudo poglavje je poglavje o t.i. posegih v okolje, oziroma pred tem še o
                  programiranju varstva okolja. To je nacionalni program, vsebina nacionalnega
                  programa. Že prej sem omenil, da se cilji in naloge nacionalnega programa
                  operacionalizirajo v krajših obdobjih in da ima tukaj svojo besedo Državni
                  zbor.</p>
               <p>Posebno poglavje je študija o ranljivosti okolja. To</p>
               <p>je po mojem mnenju izredno pomembno poglavje. Dejansko je o uresničevanju določil
                  teh členov iz tega poglavja odvisno marsikaj. Tega pri nas doslej nismo dosledno
                  uporabljali, tako da bodo normativi, ki bodo iz teh členov sledili, dejansko
                  določali politiko varstva okolja v naši državi. Osebno menim, da je ta dilema,
                  kdaj naj pristojno ministrstvo popusti pri posameznih normativih in kdaj ne, kako
                  naj uredi zakonodajo, ali naj upošteva mednarodne norme ali ne, da je to v resnici
                  tista igra, ali boš dovolil hitro smrt, ali smrt na obroke ali boš to odlašal v
                  neko daljno bodočnost. To so v resnici zelo pomembne zadeve, ki se ne dajo vedno z
                  nekimi številkami izraziti. Potrebne so natančne in tankočutne študije, kajti
                  izgovor, da okolje vse prenese, okolje prenese ogromno, narava še več. Toda pri
                  tem se spremeni in sprememba narave je lahko za človekovo življenje tudi
                  usodno.</p>
               <p>Da ne bom predolg, posebna zadeva gre posebnemu institutu za varstvo okolja, ki ga
                  obravnavajo členi tam od 84 naprej, to je takoimenovani Koroški sklad. Dejansko je
                  to glava zakona v smislu uresničitve tega zakona, kajti do sedaj je bil glavni
                  problem pri varovanju okolja, da se je vedno menilo, da ni sredstev za zaščito
                  okolja. Da je vsako varovanje okolja poraba, da je vsako varovanje okolja v
                  resnici izguba.</p>
               <p>Jasno je, da se je predvsem na zahodu to pojmovanje v zadnjih letih krepko
                  spremenilo, da je enostavno uporaba čistih tehnologij prednost. To prednost bomo
                  lahko dosegli, če bomo uspeli na pameten način združevati tudi sredstva in jih za
                  te namene tudi porabiti, kar pa pomeni, da morajo biti ti skladi, predvsem na
                  Koroškem, tu je omenjen kot razvojni, jaz pa predlagam, še besedo <q>"sanacijski"</q>.
                  Zakaj? To sem že enkrat razlagal. Namreč, ti skladi so tako pomembni, da bo
                  potrebno organizirati takšen nadzor nad njihovim delovanjem, da ne bo prišlo niti
                  do možnosti, kaj šele do dejanj raznih nepravilnosti ali celo korupcije. Ravno na
                  področju ekologije, povezane s komunalno dejavnostjo v zahodnih državah prihaja do
                  največ korupcijskih afer. Tukaj so v igri denarji, ki so združeni na nekakšnem
                  družbenem nivoju in jasno, želja po takem zastonj denarju je pri vseh enako
                  prisotna. Dobi jih pa samo tisti, ki dobi koncesijo, ki dobi pač določeno delo iz
                  tega sklada. Jasno, da potem ni težko uporabljati raznih znanih sistemov od plavih
                  kuvert naprej. Zato predvidevam, da bo potrebno v 85. členu povečati število
                  članov nadzornega odbora, ne poleg predsednika imeti dva člana, to menim, da je
                  preživela samoupravna formalna praksa, ampak vseh devet članov, tako da bo vsaj
                  deset članov nadzornega odbora skrbela za nadzor, bo ogromno.</p>
               <p>Potem predlagam, da Državni zbor ne imenuje članov nadzornega odbora na predlog
                  Vlade, ampak na predlog Sveta za varstvo okolja. Menim, da bi morali biti člani
                  nadzornega odbora taki ljudje, ki niso v nobenih ne proizvodnih, ne kakršnih koli
                  drugih upravnih organih in tudi ne smejo biti člani vladnih institucij. Edino na
                  ta način je lahko zagotovljena čim bolj objektivna javnost oz. nadzor nad
                  poslovanjem takega, ne morem reči, da državnega sklada. Problem pri skladu so tudi
                  v bistvu pristojnosti upravnega odbora. Upravni odbor ima sicer take pristojnosti,
                  kot jih ima običajno upravni odbori takih skladov, obenem bo pa tudi odločal o
                  pravilih sklada, ki bodo v bistvu določala, kako se bodo črpala sredstva in
                  podobno. Jaz predlagam, da ta pravila, ko da nanje soglasje Vlada, potrdi tudi
                  Državni zbor; se pravi, z nekim odlokom jih potrdi.</p>
               <p>Potem je recimo v 87. členu izredno problematična 4. točka, črpanje posojil
                  domačih in tujih oseb in podobno. Tu piše <q>"na podlagi zakona"</q>. Jaz predlagam, da
                  je to več zakonov, ne more biti samo en sam zakon. Vsekakor pa naj bi o teh
                  zadevah odločal Državni zbor na predlog Vlade. Tukaj menim, da ni pristojna Vlada,
                  da sama odloča o črpanju teh sredstev, kajti vedeti moramo, da bo uporaba sredstev
                  sklada v resnici določena s prioriteto, ki naj bi jo določil sedanji program. Žal
                  je ta zakon tako zasnovan, da bo tudi prioriteto določala Vlada. To je pa dejansko
                  določanje politike. Politiko pa določa Državni zbor. Zato menim, da je potrebno v
                  vseh teh določilih vnesti notri kot institut soglasja ali pa odločitev Državnega
                  zbora, in to bo potem verjetno ta zakon naredilo tak, da bo sprejemljiv in
                  uporaben za vse, ki so v njem subjekti varstva okolja.</p>
               <p>No, to je bilo nekaj iz spiska mojih amandmajev, lahko bi še več napisal, pa sem
                  bil milosten do predlagatelja, čeprav si večkrat tega ne zasluži. Zelo žal mi je,
                  pri naslednji točki popoldan, ko bomo obravnavali pobude, bom moral žal
                  predstaviti nekaj, kar me je zelo razžalostilo. Gre za samovoljno razlago zakona,
                  ki smo ga pred dvema mesecema sprejeli v tem zboru. To je o spremembi zakona o
                  posegih v prostor. Res, da so črne gradnje.</p>
               <p>Menim, da v kolikor misli predlagatelj nadaljevati s tako prakso, ne bo šlo. Zato
                  predlagam zboru, da natančno prouči vse amandmaje in se o njih odloča čim bolj po
                  lastni vesti. Ne glede na to, kaj bo o njih menil predlagatelj. Kajti lisica si
                  nikoli ne nastavi mreže okoli kurnika<gap n=".."/> Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Preglju. Besedo dajem gospodu Lipoglavšku.</p>
            </sp>
            <sp who="SDZ1:LipoglavšekFranc">
               <speaker>FRANC LIPOGLAVŠEK:</speaker>
               <p>Gospod predsedujoči, spoštovane poslanke in poslanci. Ne bi govoril o svojem
                  amandmaju, ki sem ga prav tako vložil k 21. členu, ker gre v bistvu samo za
                  redakcijski popravek oziroma za večjo jasnost. Bi pa nekaj besed rekel o
                  celovitosti tega zakona. Naša poslanska skupina je v bistvu že v prejšnji sestavi
                  sodelovala pri zakonu o varstvu okolja. In če danes ocenjujemo to delo, potem bi
                  morali ugotoviti vsaj tri zadeve. In sicer prvi, Ministrstvo za varstvo okolja in
                  urejanje prostora je pri pripravi predloga zakona o varstvu okolja upoštevalo
                  večino naših posamičnih pripomb k predlaganim rešitvam. Sam koncept zakona, h
                  kateremu smo tudi imeli več pripomb, pa je v glavnem ostal nespremenjen.</p>
               <p>Naša ocena je še vedno, da bo ta zakon v sedanjih okoliščinah težko izvedljiv.
                  Posledično lahko to povzroči razvrednotenje ravno teh instrumentov, ki jih zakon
                  predvideva in ki dajejo v pogojih gospodarske rasti, pozitivne rezultate.</p>
               <p>Drugič. Še vedno ocenjujemo, da bi s pravočasnim pripravljanjem ali dopolnjevanjem
                  posameznih sektorskih zakonov, na primer o odpadkih, varstvu voda itd., prišli
                  prej do sedanjih razmeroma ustreznih rešitev in ne bi izgubili dve leti, kot smo
                  jih pri pripravljanju celovitega in krovnega zakona o varstvu okolja.</p>
               <p>Razmere pa so se z realizacijo posameznih ekoloških projektov danes bistveno
                  spremenile in so manj ugodne, kot so bile pred dvemi oziroma tremi leti.</p>
               <p>In tretjič. Če seveda ne želimo izgubljati novega dragocenega časa, imamo danes
                  samo to možnost, da kljub velikim konceptualnim pomislekom predlog zakona o
                  varstvu okolja podpremo. Ker pa je zakon zelo kompleksen, njegova implementacija
                  pa zahtevna, predlagamo Državnemu zboru sprejem posebnega sklepa s katerim
                  naložimo Ministrstvu za varstvo okolja in urejanje prostora, da letno poroča
                  pristojnemu telesu Državnega zbora o uresničevanju tega zakona.</p>
               <p>Vas, spoštovani kolegi pa prosim, da tak sklep tudi podprete.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala gospodu Lipoglavšku. Prosim, če vložite sklep.</p>
               <p>Želi še kdo razpravljati? Gospod minister še, prosim.</p>
            </sp>
            <sp who="SDZ1:JazbinšekMiha">
               <speaker>MIHA JAZBINŠEK:</speaker>
               <p>Mogoče v izogib pozneje pri amandmajih kakšnim razlagam, bil sem tudi vprašan,
                  predvsem tudi v odnosu na mnenje Zakonodajno-pravne komisije. Mi smo kot Vlada
                  hvaležni za to mnenje in tam kadar je to mnenje konkretno, nam je dosti pomagalo
                  predvsem tudi pri raznih redakcijskih zadevah, tako da smo še malo artikulirali
                  pripombe k 11., 14., 34., 37., 38., 53. členu, 64. in 100.</p>
               <p>V ostalem smo pa tudi napisali komentar, ki vam ga bomo dali skladno z mnenji
                  Vlade. Seveda moram pa reči, da ta uvoden pasus ni sankcioniran potem v teh
                  posamičnih pripombah in je to mogoče tudi eden od primerov, ko bi rekel, tako kot
                  mogoče tudi gospod predsednik matičnega telesa, ko induktivno iz zelo majhne
                  malenkosti naredi zelo daljnosežne sklepe, včasih tudi o kvaliteti delovanja
                  ministrstva. To je pač stvar taktike diskusije.</p>
               <p>Moram reči, da potem, ko se je šlo skozi tekst, verjetno ni prišlo do problema
                  avtonomnosti občine itd., tako kot se nam tu očita, krepitev izvršne oblasti itd.
                  To so vsebinska vprašanja, tako da mislim, da smo vsebinska vprašanja po
                  posameznih detajlih, prav dobro izdiskutirali. Šli smo skozi matične odbore in
                  drugod, tako, da so ta razmerja oblasti izpostavljena.</p>
               <p>Jaz bi mogoče izpostavil neko temeljno vprašanje, ki ga je podal gospod Pregelj,
                  to je vprašanje načela javnosti, ki pa je potem bilo izpostavljeno tudi v drugih
                  amandmajih. Čeprav so mi ti amandmaji malo znani v tem smislu, gospa Simšičeva jih
                  je dala, ker so bili dejansko že vsi diskutirani v matičnem odboru. Mislim, da so
                  to amandmaji v zvezi z Društvom za varstvo okolja, v svojem bistvu povzeti, tako
                  da so dejansko odgovori tudi že v mnenju Vlade, ki ga je pripravila in so bili
                  tudi diskutirani. Vprašanje javnosti je v tem materialu načeto v 10. členih. S
                  tem, da je osnovni princip v 14. členu. Da imamo ombudsmana v 15. členu in potem
                  je treba najprej povedati to verigo vključevanja javnosti.</p>
               <p>Javnost se vključuje najprej na nivoju predplanske faze, ko gre za to. Prvič se
                  itak v nacionalnem programu javnost vključuje, v republiškem, tudi skozi svet. V
                  vsaki občini se skozi občinski program vključuje. Potem se seveda javnost
                  vključuje skozi odločanje o stopnji varovanja okolja, tako v republiki kot v
                  občini. In potem se javnost vključuje prek kompleksnih presoj vplivov na okolje,
                  ko so obvezna sestavina, recino neke infrastrukturne koncepcije. In seveda ta
                  javnost se v teh fazah artikulira skozi skupščine občin in skozi Državni zbor.</p>
               <p>Kadar gre pa za upravni postopek, to se pravi, ko je neko cestno omrežje že dobro
                  definirano, ko gre praktično za, recimo pri vplivih v okolje tega tipa, da gre za
                  bolj mikrolokacijsko motnjo in kadar gre za klasičen upravni postopek, takrat mi
                  peljemo v okolje, varstveno soglasje, skozi javno razgrnitev.</p>
               <p>Seveda o upravnem postopku mora pa odločati uradnik. Ta uradnik seveda, rekel bi,
                  čeprav ima stališče javnosti. Ne more pa odločati javnost v upravnem postopku. To
                  se pravi, da odloči uradnik. Ta uradnik seveda pa ni od kar tako nekoga. Ta
                  uradnik je od lokalne skupnosti. Tako, da jaz mislim, da je ta uradnik tudi
                  kontroliran skozi interese lokalne skupnosti, razen, če ni gospod Žare Pregelj
                  mislil, krajevne skupnosti pri tej zadevi, ali pa siceršnje skupnosti, ki ni
                  definirana. Moram reči, da stranka v postopku je pa spet definirana v našem
                  zakonu. To se pravi tisti, ki bi lahko kot konkretna oseba ali kot konkretna
                  grupacija dobil recimo kakšen vpliv.</p>
               <p>Sedaj, ko se upravni postopek konča, imamo mi seveda dva tira, kako pa naprej, če
                  se v upravnem postopku ni izšlo. En tir je popularna tožba, to se pravi pravica
                  ustaviti tak obseg skozi popularno tožbo in en tir je svet in ombutsman. Tako,
                  rekel bi, ob vseh drugih normalnih poteh, kot so sodne poti in pa ustavno sodišče,
                  kakorkoli to je. Tako, da javnost ne odloča smo o eni fazi, to se pravi v trenutku
                  pravnega postopka. Je pa vsaka kršitev interesov tudi v tem trenutku zavarovana z
                  naknadnimi zahtevami. In popularna tožba, zelo dolgo časa smo se okrog tega
                  dajali, daje možnost tudi ustavitve investicijskega posega, dokler se ta stvar ne
                  razčisti. Tako da se nam zdi, da je javnost nekako zajeta v vse reči v teh
                  postopkih. Naša težnja bi bila tudi boljše kazni. Moram pač povedati to, da smo
                  vkleščeni v zakon o prekrških, tako da smo mi dali v bistvu najnižje kazni, ki so
                  tik pod plafonom zakona o prekrških. To je ta sprega zakonodajne materije, ko ne
                  moremo skočiti iz siceršnjega konteksta. Zato je to tako, pač pa bo treba po
                  zakonu o prekrških zgornje limite dvigati. Toliko imamo nekaj težav.</p>
               <p>Pobuda se pojavlja za posebnega varuha. Mi smo to artikulirali z amandmajem Vlade,
                  da smo artikulirali pri varuhu pravic državljanov posebno področje, to se pravi,
                  da smo eksploatirali drugi odstavek tistega ustavnega člena, ki govori v prvem
                  odstavku o varuhu pravic državljanov. Tako da se nam zdi artikulacija posebnega
                  področja ustrezna.</p>
               <p>Poseben ombudsman se nam zdi pa, da bi se mogoče preveč te institucije širile.
                  Kakor sem zadnjič to poročilo ustavnega sodišča poslušal, sem ugotovil, da je
                  37,5% bodisi na področju okolja bodisi na področju prostora njihovih zadev.
                  Predpostavljam, da se bo tudi varuh pravic državljanov v veliki meri ukvarjal
                  ravno z ekološkimi vprašanji, malo manj s čistimi vprašanji državljanskih pravic.
                  Mislim, da kužna ni kafilerija, te reči se bodo dale vklopiti.</p>
               <p>Glede subjektov odločanja mislim, da sem nekako odgovoril. Na nekatere zadeve kot
                  so javno dobro, javna last, je že odgovorjeno v amandmajih odbora, ko je v
                  definicijah dal notri javno lastnino. Kras je tudi notri in tako naprej. Tako mi
                  zdaj zbiramo te amandmaje. Prizadevno bomo nanje odgovorili in upamo, da bo končna
                  suma vendarle v prid kvaliteti zakona in pohvali predlagatelja tega zakona.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala gospodu Jazbinšku. Ponovno sprašujem, ali želi še kdo razpravljati? Prosim,
                  gospod Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani! Jaz bi samo na kratko repliciral na tisti del ministrovega govora, v
                  katerem je govoril o navezanosti kazenskih določb tega zakona na zakon o
                  prekrških. Predlagam, da ministrstvo, ki ima dosti bolj sufesticirano pravno
                  službo, kot mi tukaj v parlamentu, da takoj pripravi predlog sprememb zakona o
                  prekrških in na tak način rešimo ta problem. Da ne rečemo zdaj, ker smo pač vezani
                  na nek drugi zakon, ne moremo tega sprejeti, zavržemo vse te amandmaje, kar pa bo
                  de facto pomenilo še en brezzobi zakon.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala, gospod Šešerko. Želi še kdo razpravljati? Prosim gospa Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa. Gospod minister, samo toliko bi se v bistvu obrnila na vas s ponovno
                  prošnjo oz. predlogom za posebnega varuha za področje varstva okolja. Za
                  utemeljitev bi pa pravzaprav uporabila vaše besede. Omenili ste, da je okoli 37%
                  problematike, s katero se ukvarja ali ustavno sodišče <stage>(ne vem ali sem si
                     zapomnila pravilno)</stage>, ravno s tega področja. Glede na izredno široko
                  problematiko, ki jo bo imel varuh za varstvo človekovih pravic, če pogledamo
                  delovno pravo, osnovne človekove pravice in tako dalje, se mi zdi še posebej
                  potrebno, da je s tega področja morebiti ne samo nek delček obveznosti tega
                  varuha, ampak da mora biti poseben varuh. Samo v dodaten premislek. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa, gospe Danici Simšič. Želi še kdo razpravljati? Prosim gospod Žare
                  Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glede na dilemo, ali je primeren instrument iskanje soglasja lokalne
                  skupnosti ali ne, sem jaz sicer mnenja, da je to dejansko lahko mogoče doseči tudi
                  po drugi poti. Tako kot predlaga minister, da se pač uvede to t.i. popularno tožbo
                  oziroma tožbo prizadetih državljanov, posameznikov, njihovih društev, združenj
                  itn., kot opredeljuje 15. člen.</p>
               <p>Toda jaz sprašujem, ali verjamete, da je teh instrumentov dovolj? Ali so ti
                  instrumenti dovolj močni, da bodo lahko določeno gradnjo ali poseg v določenem
                  prostoru, ki bi se hotel zgoditi, uspeli ustaviti? Osebno s takim postopkom nimam
                  izkušenj in zaenkrat v razne tožbe ne verjamem, kajti gredo zelo počasi. To
                  pomeni, da bo potrebna veliko večja hitrost pri odločanju, sicer se utegnejo
                  zadeve zavlačevati. In če tožba nima možnosti ustaviti določenega postopka, potem
                  je zadeva popolnoma vprašljiva. Sicer po načelu upravnega postopka, ki ima celo v
                  zakonu to načelo, da pritožba na ta upravni postopek ne zadrži ustavitve postopke,
                  potem lahko to naredi zgolj tožba na sodišču. V kolikor vsaj ta sistem drži, potem
                  bi lahko verjel temu, sicer pa ne.</p>
               <p>Tako da menim, dokler resnično ne bomo imeli varuha človekovih pravic in Svet za
                  varstvo okolja in dokler tudi ta instrument s tožbo ne bo funkcioniral v tej
                  družbi - se pravi tudi časovno, da bo ta zadeva istočasno lahko potekala kot sam
                  upravni postopek, potem jaz v ta instrument ne bom verjel. In bom verjel v
                  instrument predhodnega soglasja, ki enostavno prepreči nadaljnji upravni postopek.
                  Zaenkrat je bilo to veliko boljše, veliko uspešnejše, kot pa gašenje in
                  tožarjenje, ko je bila zadeva v okolju že postavljena. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala gospodu Preglju. Želi še kdo razpravljati? Ker ne želi nihče več
                  razpravljati, zaključujem razpravo in prekinjam to točko dnevnega reda.</p>
               <p>Prehajamo na <title>27. TOČKO DNEVNEGA REDA - OBRAVNAVA PREDLOGA ZAKONA O
                     REVIDIRANJU</title>.</p>
               <p>Predlog zakona je v obravnavo Državnemu zboru predložila Vlada Republike
                  Slovenije; objavljen je bil v Poročevalcu št. 6/93. Ali želi besedo predstavnik
                  Vlade? <stage>(Ne želi.)</stage></p>
               <p>Predlog zakona sta obravnavala Odbor za finance in kreditno - monetarno politiko
                  in Komisija za spremljanje in nadzor lastninskega preoblikovanja družbene
                  lastnine. Poročila ter mnenje Sekretariata za zakonodajo in pravne zadeve ste
                  prejeli. Ali želijo poročevalci delovnih teles besedo? Ne želijo.</p>
               <p>Ugotavljam, da so zastopane vse poslanske skupine in pričenjam razpravo. K
                  razpravi se je javil gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Spoštovani predsedujoči, spoštovane kolegice in kolegi! Zakon o revidiranju je
                  eden izmed zakonov, ki urejajo bodočnost naše družbe na enem ali na drugem
                  področju. Zato se nam je zdel izredno pomemben in smo ga poskušali nekoliko bolje
                  pregledati, prečesati. Nismo bili edini. Opažam, da je bilo nekaj amandmajev, in
                  tudi amandma Vlade, ki sicer decidirano ne pove rešitve, vendarle se začenja.</p>
               <p>Predvsem so vprašanja nadzora. V samem začetku zakona je vprašanje nadzora nad
                  bodočim inštitutom za revizijo. To vprašanje se mi zdi pomembno in ga je potrebno
                  reševati. Amandma Vlade to ugotavlja, vendar ne daje rešitve. Poskušali smo najti
                  svojo rešitev in smo razmišljali o možnih načinih. Na ta Državni zbor se verjetno
                  naslavlja ogromno teh nadzornih in ostalih funkcij v primerih, vendar je ta
                  inštitut za revizijo neka taka institucija, ki bi bila potrebna. Zato smo tudi
                  pripravili amandma okrog tega. Ta amandma naj bi urejal vrsto nadzora. Res pa je,
                  da tudi ne pove, v kakšni obliki naj bi se ta nadzor izvajal. Nekoliko bo še
                  pripomogel amandma dr. Toplaka na isti člen, ki to nekoliko rešuje.</p>
               <p>Naslednje, kar smo opazili med skrbnim proučevanjem, je ta zadnji del - nekaj je
                  redakcijskih amandmajev -, ki govori o kazenskih določbah, to je ta šesti del
                  zakona. Kazenske določbe v obstoječem predlogu po našem mnenju ne bi zadostovale
                  in ne bi služile namenu, ki so mu namenjene. Zato smo predvideli nekoliko drugače
                  in menjali kompletni šesti del, s tem da smo mogoče vstavili nove kazenske
                  določbe, ki v obstoječem predlogu ne obstajajo. Te novitete so predvsem brisanje
                  iz registra revizijskih družb; potem je proglasitev revizije za nično, določeni
                  pogoji, ki so spodaj navedeni <stage>(ne bi vas moril s tem in bral)</stage>;
                  odvzem pooblastila inštitutu kot takemu, pooblaščenemu revizorju ali revizijski
                  družbi. Nekoliko smo tudi popravili denarne kazni, ker menimo, da so denarne kazni
                  mnogo prenizke. Tudi amandma Samostojne poslanske skupine je v podobnem predlogu.
                  Prosil bi kolege poslance, da tako kot bodo vse, tudi te amandmaje pregledajo in
                  primerjajo z obstoječim predlogom, da se pozneje, ko bo to na vrsti, izjasnijo.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Kopšetu. Hkrati bi vas obvestil, da Komisija za spremljanje in
                  nadzor lastninskega preoblikovanja in družbene lastnine predlog zakona ni
                  obravnavala in ste prejeli samo poročilo Odbora za finance in kreditno-monetarno
                  politiko. Besedo ima gospod Sašo Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Spoštovani! Samostojna poslanska skupina je vložila kar nekaj amandmajev, in sicer
                  vse približno na isto temo. Zdelo se nam je, da predlagatelj pri 6. poglavju
                  upošteva prenizke vsote za zagrožene kazni. Tako k 34. členu, v prvi vrstici,
                  predlagamo, da se nadomesti 25.000 tolarjev z zneskom 200.000, in to prav zato,
                  ker je znesek tako zagrožene kazni prenizek, zlasti še, če upoštevamo, kot je
                  razvidno iz zadnje alinee 34. člena, do katerih je prišel pri revidiranju za
                  doseganje premoženjskih, ali drugih koristi zase, ali za drugo osebo.</p>
               <p>Pri 35. členu ravno tako 100.000, se nadomesti z zneskom 500.000, torej petkratna
                  vsota. V drugi točki se denarni znesek 20.000 nadomesti s 100.000. Znesek
                  zagrožene denarne kazni je prenizek glede na posledice, ki bi jih imel storjeni
                  prekršek.</p>
               <p>K 36. členu v prvi točki se denarni znesek 100.000 nadomesti z 200.000. V drugi
                  točki se denarni znesek 20.000 nadomesti s 100.000. Obrazložitev je enaka, kot pri
                  35. členu.</p>
               <p>Potem je stvar, na kateri bomo vztrajali, k 5. členu, na začetku, kjer smo mi
                  predlagali tako, da se 5. členu doda tretja točka, ki se glasi: <q>"Ministrstvo za
                  finance opravlja nadzor nad delom inštituta za revizijo"</q>. Odbor se je opredelil in
                  rekel, da predlaganih amandmajev ne podpira, ker meni, da se mora po vzgledu
                  zahodno-evropskih držav tudi v naši državi začeti proces decentralizacije javnih
                  pooblastil zunaj kroga vladnih inštitucij in s tem preseči prakso med dosedanjim
                  pravnim redom in pravnim redom, ki ga postopoma začenjamo uveljavljati. To je
                  sicer odgovor, s katerim se ne strinjamo in mi vztrajamo na naši obrazložitvi, ki
                  sledi: Predlagatelj zakona je, kot pravilno ugotavlja Sekretariat za zakonodajno
                  in pravne zadeve - to je njegovo mnenje - pustil odprto vprašanje javnega nadzora
                  nad delom inštituta za revizijo. Ker so na inštitut za revizijo prenešena nekatera
                  pooblastila, menimo da mora zakon urediti javni nadzor nad njegovim delom. Zato
                  naj Vlada preko Ministrstva za finance kot najbolj usposobljena inštitucija
                  opravlja javni nadzor nad delom inštituta za revizijo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala gospodu Lapu. Želi še kdo razpravljati? Gospod Frim.</p>
            </sp>
            <sp who="SDZ1:FrimStane">
               <speaker>STANE FRIM:</speaker>
               <p>Spoštovani predsednik, spoštovane poslanke</p>
               <p>in poslanci! V imenu Odbora za finance in kreditno monetarno politiko moram
                  povedati, da tudi ta predlog, ki je bil sedaj povedan, amandma, res ni dobil
                  podpore, ker smo že pred tem podprli amandma, ki pa - namreč pri vprašanju
                  samostojnosti institucije, ki daje pooblastila za revidiranje - odgovornost tega
                  instituta podreja nekako Državnemu zboru Republike Slovenije. To pomeni, da smo
                  podprli amandma gospoda Kopšeta.</p>
               <p>Glede teh višin kazni pa smo predlagali, da se sama Vlada opredeli in na
                  naslednjem sestanku bomo tudi ugotovili, ali so sprejete ali ne. Drugače pa
                  smatramo, da je zakon upošteval glavnino tistih pripomb, ki so bile na prvi
                  obravnavi osnutka in takšen kot je, menimo, da je primeren za sprejem, saj sovpada
                  tudi k sprejemu zakona o gospodarskih družbah in lastninskem preoblikovanju
                  podjetij, saj opredeljuje ocenjevanje in preizkušanje računovodskih izkazov po teh
                  kriterijih.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala, gospodu Frimu. Besedo ima gospod Toplak.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Hvala za besedo. Spoštovani predsedujoči, kolegice in kolegi! Vložil sem na štirih
                  straneh nekaj amandmajev z obširnejšo obrazložitvijo. Gradivo je tako kot je bilo
                  z mojim podpisom predloženo, pripravljeno s strani strokovnjakov, ekonomistov,
                  revizorjev, moram reči strokovno najbolj kvalificiranimi pri nas. Konkretno večji
                  del je pripravil gospod Perner Vili. Zaradi kratkega časa jih tudi nisem mogel
                  preoblikovati, ampak sem vložil take, kot so mi bili vročeni, pod mojim imenom,
                  čeprav jih je v celoti pripravil, kot rečeno, gospod Perner Vili.</p>
               <p>Glede na predhodno razpravo in na nekatere druge amandmaje, moram priznati, da so
                  jih lepše oblikovali in krajše oblikovali. Osebno bi zato nekatere od sicer
                  vloženih amandmajev umaknil ali bi jih ustrezno preoblikoval. Ker ni več časa za
                  razpravo, bi predlagal, da se vendarle ti amandmaji nekoliko uskladijo, tako da bi
                  lahko najprimernejšo formulacijo tudi iz tega izoblikovali. Po vsej verjetnosti
                  bo to še obravnaval odbor. Če bo obravnaval odbor, potem bi predlagal, da bi se
                  vlagatelji amandmajev na kratko dobili med opoldansko pavzo in ustrezno poskušali
                  oblikovati in uskladiti formulacijo sicer vloženih amandmajev. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Besedo ima gospod Maks Lavrinc.</p>
            </sp>
            <sp who="SDZ1:LavrincMaksimilijan">
               <speaker>MAKSIMILJAN LAVRINC:</speaker>
               <p>Spoštovani! Ker se nisem strinjal z rešitvijo, to je, da Državni zbor prevzame
                  nalogo nadzora nad Institutom za revizijo že v razpravi na odboru, bi bilo prav,
                  da s tem seznanim tudi vas in vam obrazložim moj pomislek.</p>
               <p>S tem institutom se v bistvu naš pravni sistem nekako vključuje, tako je bilo vsaj
                  povedano, v anglosaksonski tip prava. Pri nas imamo več ali manj vse po
                  kontinentalnem zapisano, zato mislim, da nekako štrli ta institucija ven kot
                  institucija domnevne civilne družbe izpod nadzora. Na to opozarjam tudi zaradi
                  tega, ker ostali predpisi, predvsem imam v mislih zakon o prekrških, določajo,
                  kako gre, če je prvi organ, ki ima aktivno legitimacijo, ne sproži postopka, kdo
                  je potem tisti, ki je za njim pristojen? Tudi tu moram reči, če pogledate, da v
                  predlogu samega zakona, če ne bi bilo amandmaja, ki ga je potem odbor sprejel, ni
                  aktivne legitimacije za uvedbo postopka o prekršku, ni posebne aktivne
                  legitimacije. Ostaja samo ta splošna, se pravi, policaji in javni tožilci. Jaz
                  osebno mislim, da javni tožilci glede na obremenjenost v teh težavnih časih
                  lastninjenja, afer in porasta klasičnega kriminala, mislim, da enostavno tega ne
                  bi zmogli. Poleg tega se osebno zato bolj nagibam k soluciji, ki jo predlaga
                  Samostojna poslanska skupina, namreč neka državna institucija mora biti tista, ki
                  kontrolira Inštitut za revizijo. Ker navsezadnje bi mi tukaj lahko kontrolirali
                  samo po politični plati. Pa mi povejte, kaj ima politika z računovodskimi
                  standardi in podobnimi zadevami? To bi bilo tudi vse. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Želi še kdo razpravljati? Prosim, predstavnik Vlade. Svetovalec Vlade
                  Republike Slovenije v Ministrstvu za finance.</p>
            </sp>
            <sp who="SDZ1:MitrovičSiniša">
               <speaker>SINIŠA MITROVIČ:</speaker>
               <p>Gospe in gospodje poslanci. Želel bi vas informirati, da smo na Ministrstvu za
                  finance včeraj popoldan in zvečer že pripravili odgovore na vložene amandmaje.
                  Moram reči, da so izredno konstruktivni, tako po vsebinski plati kot po tehnični
                  izvedbi tega zakona.</p>
               <p>Nekaj amandmajev, za katere smo predlagali v Vladi, da jih ne podpre, se nanašajo,
                  vsaj po naši oceni, bolj zaradi premajhne obrazloženosti že sedaj predlaganih
                  določb v zakonu o revidiranju.</p>
               <p>Pa bom začel s tistimi določbami, ki so na koncu, to so kazenske določbe. Mi se
                  strinjamo s pobudo, da se te kazenske določbe bistveno povišajo in smo tudi
                  predlagali, da Vlada izoblikuje svoje amandmaje, ker se ti zneski bistveno
                  povečujejo.</p>
               <p>Glede nadzora inštituta in na sploh vloge Inštituta za revidiranje, pa bi
                  naslednje povedal. Dolgoletna želja vseh strokovnjakov, ki se ukvarjajo s tem
                  področjem, najširše rečeno računovodstvo, je, da se vzpostavi tripartitni sistem,
                  in sicer da področje računovodstva pripravlja stroka, da ga izvaja stroka in da ga
                  kontrolira stroka. In z dvemi temeljnimi zakoni, ki jih te dni imate na dnevnem
                  redu, to tudi dosegamo. Eden od teh zakonov je zakon o družbah, drugi je zakon o
                  revidiranju.</p>
               <p>Računovodske standarde je pripravila stroka. Izvajali jih bodo strokovnjaki s tega
                  področja, kontrolirali jih bodo pa revizorji, strokovnjaki s tega področja. Zato
                  se mi ne nagibamo k temu, da bi kakršen koli državni nadzor imeli nad inštitutom.
                  Tudi v večini drugih držav je inštitut popolnoma samostojna inštitucija,
                  asociacija revizorjev in revizorskih podjetij.</p>
               <p>Enako velja za tiste amandmaje, ki so povezani z notranjo strukturo, ali pa recimo
                  temu organi inštituta. Ker je gospod Toplak prej omenil gospoda Pernarja, s
                  katerim smo tudi mi imeli sestanek na Ministrstvu za finance in verjetno boste
                  naslednji teden, ko boste dobili vse odgovore na amandmaje, videli, da samo en
                  njegov predlog iz večmesečne diskusije pri nas ni bil sprejet. Vse ostalo smo
                  sprejeli.</p>
               <p>In sicer, njegov predlog je bil, da se odpravijo vse ovire, ki so bile postavljene
                  v osnutku zakona oziroma v predhodnih tekstih za ustanovitev in delovanje domačih
                  revizorskih hiš, oziroma domačih strokovnjakov.</p>
               <p>In še zadnjo oviro odpravljamo, in sicer s sprejetim amandmajem gospoda Toplaka,
                  oziroma s predlogom, da se ta amandma sprejme, ki celo ne omejuje organizacijske
                  oblike revizijske družbe, samo na osebno družbo. Dokaz, da je treba tudi tej
                  stroki dejansko začeti verjeti, je tudi v bistvu tekst, ki ga nam je včeraj gospod
                  Pernar poslal, kjer posebej poudarja, da bo država največjo korist naredila s
                  stroko, če se ne bo vmešavala s kakršnimi koli nadzornimi funkcijami.</p>
               <p>In še en dokaz, da je tej stroki treba verjeti in jo tudi spoštovati, je delovni
                  osnutek statuta inštituta, ki je res bil pripravljen na podlagi osnutka zakona,
                  kjer so ti strokovnjaki tudi notranjo organiziranost inštituta postavili tako, kot
                  jo imajo drugi inštituti po svetu. In ločijo upravljalsko strukturo in
                  upravljalske organe inštituta od strokovnih, tako, da imajo na strokovnem področju
                  strokovni svet, ki skrbi za vsa ta javna pooblastila. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa, gospodu Simiši Mitroviču. Želi še kdo razpravljati? Gospod Toplak.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Hvala lepa. Se opravičujem, morebiti nisem razumel gospoda Mitroviča v
                  detajlih.</p>
               <p>Gre pa za eno stvar, ki je, da jo zopet citiram, gospod Pernar napisal takole: Če
                  država te odgovornosti ne sprejme, se v bistvu oddalji od svoje osnovne funkcije,
                  to je, delovanja za in v interesu javnosti. Gre vendarle za javno funkcijo in za
                  javno funkcijo, ki jo sicer strokovna služba opravlja, mora biti določen javni
                  državni nadzor. Kako konkretno je Vlada svoje predloge oblikovala, bomo videli, ko
                  bomo prejeli ustrezne materiale, zato bi si jaz pridržal to pravico, da vendarle
                  vztrajam pri tem, da se ustanovi ustrezna javna državna kontrola nad delovanjem te
                  službe.</p>
               <p>Samo še za zaključek, o tem sem že danes v drugi zvezi govoril. Mislim, da gre za
                  fundamentalno vprašanje, to je vprašanje kontrolnega inptrumentarija v državi. Ko
                  govorimo o paralizi pravnega sistema, o eroziji odgovornosti, gre za eno samo
                  hibo, to je paralizirani kontrolni inštrumentarij. Gre za eno ključno vprašanje, s
                  katerega država svoje odgovornosti ne more umakniti niti je predati, ker v
                  nasprotnem ustvarimo pač to, kar žal premočno čutimo, bi rekli trende v smeri
                  paralize pravnega sistema. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Toplaku. Želi še kdo razpravljati? Ker ne želi nihče več
                  razpravljati, zaključujem razpravo in prekinjam to točko dnevnega reda.</p>
               <p>Prehajamo na <title>28. TOČKO DNEVNEGA REDA - OBRAVNAVA PREDLOGA ZAKONA O
                     SPREMEMBAH IN DOPOLNITVAH ZAKONA O DRŽAVLJANSTVU</title>.</p>
               <p>Predlog zakona so predložili poslanci: Štefan Matuš, Janez Podobnik, Alojz Metelko
                  in Marjan Podobnik. Objavljen je bil v Poročevalcu št. 11/93. Želi besedo
                  predstavnik predlagateljev? Gospod Matuš, prosim.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Zakon o državljanstvu ureja način pridobivanja in
                  prenehanja ter evidenco o državljanstvu. Državljanstvo je pravica samo, če se
                  pridobi po poreklu, v vseh drugih primerih pa država oz. njeno zakonodajno telo
                  samo odloča, kdo in pod kakšnimi pogoji bo lahko pridobil državljanstvo.</p>
               <p>Glede na podatke, da je v Republiki Sloveniji po dosedanji zakonodaji sprejetih
                  160.000 oz. okoli 160.000 oseb v državljanstvo Republike Slovenije iz drugih
                  republik nekdanje SFRJ in imajo še vedno dvojno državljanstvo, nadalje, da
                  pridobite državljanstvo z naturalizacijo v 10. členu 2. točka predpisuje, da oseba
                  predloži odpust iz dosedanjega državljanstva, ali da izkaže, da ga bo dobila, če
                  bo sprejeta v državljanstvo Republike Slovenije. V 8. točki, drugi odstavek pa
                  navaja olajševalne oz. okoliščine za lažjo pot pridobivanja z odrekom prejšnjega
                  državljanstva.</p>
               <p>Nobeden od navedenih odstavkov ne preprečuje oz. zmanjšuje naraščanje števila
                  dvojnih državljanov, saj praktično nobena država ni obvezna izbrisa iz
                  državljanske knjige kljub celo izdaji izpisa ali zagotovilu, da ga bo dala, ker je
                  k temu ne obvezuje noben sporazum. Cilj oz. interes vsake države pa je interes,
                  obdržati svoje državljane.</p>
               <p>Državljanstvo je dvostransko razmerje, ki poleg pravic vsebuje tudi obveznosti
                  posameznika, zatorej se s podeljevanjem le tega ne podeljujejo samo pravice, ampak
                  tudi obveznosti. To pa je neugodno za posameznika, ki ima državljanstvo prejšnje
                  države, kar mu lahko povzroča dvojne obveznosti. To se pravi, dvojno obdavčevanje,
                  obveznost vojaškega roka do prejšnje države, eventualno se lahko v svoji prejšnji
                  državi priglasi celo za vojaškega begunca. Kot možno pozitivno za posameznike je
                  pa celo to, da se lahko izmika prestajanju zapornih kazni. Uporaba dvojnih listov
                  itd.</p>
               <p>Neugodno je pa lahko tudi za državo, in sicer je lahko vzrok sporov med državami,
                  potem vzrok sporov v pogledu vojaške obveznosti, diplomatske zaščite in dolžnosti
                  sprejemanja v slučaju repatriacije. Prav zaradi negativnih posledic, ki jih ima
                  dvojno državljanstvo, države med seboj sklepajo dogovore o preprečevanju dvojnih
                  državljanstev. Slovenija z ostalimi državami na tleh bivše Jugoslavije nima
                  podpisan noben tak akt oz. dogovor, ki bi na temelju opcije ali kako drugače
                  reševal problem dvojnih državljanov. Pri tem naj povem, da recimo z t.i. ZR
                  Jugoslavijo še nimamo celo medsebojnega priznanja.</p>
               <p>S tem se pri nas število dvojnih državljanov povečuje in dosega 9 do 10% oz. smo
                  že štirikrat presegli večino razvitih evropskih držav, kjer se tolerira dvojno
                  državljanstvo v mejah 2 do 3% državljanov. Iz vseh do sedaj navedenih vzrokov in
                  ker smatramo, da je to v prevladujočem javnem interesu omejevanja pridobivanja
                  dvojnega državljanstva, smo predlagatelji predložili ta zakon, ki bo začasno
                  reševal te zadeve, ali do podpisa sporazuma na temelju opcije ali kako drugače,
                  možno celo do globalnih sprememb zakona o državljanstvu.</p>
               <p>Politika evropskih držav do toleriranja dvojnega državljanstva je različna, kar se
                  kaže v različnih ureditvah oz. zakonskih ureditvah te problematike. Vse evropske
                  države dopuščajo dvojno državljanstvo recimo z rojstvom v primeru, da so starši
                  različnega državljanstva. Recimo Nemčija, Skandinavske države, Luksemburg itd. V
                  svetu Evrope je bila 1963 leta sprejeta konvencija o zmanjševanju primerov
                  dvojnega državljanstva. To konvencijo je ratificiralo 10 držav.</p>
               <p>Na koncu naj povem, da se Slovenija nahaja v specifičnem področju, ko so novi
                  prosilci, predvsem s področja bivših republik oz. novo nastalih držav na ozemlju
                  bivše Jugoslavije. Te države so v vojni ali celo nekaterim grozi vojna nevarnost,
                  podvržene so gospodarski krizi, inflaciji, celo recimo na t.i. ZRJ pritiska močan
                  embargo Združenih narodov. In realno je interes teh novih prosilcev jasen, in to
                  je predvsem ekonomski.</p>
               <p>Na koncu naj povem še enkrat, da je pravica vsake države, da sama ureja
                  pridobivanje državljanstva in s tem tudi število dvojnih državljanov. In kljub
                  temu, da Vlada ni dostavila zahtevana gradiva pri razširitvi te točke dnevnega
                  reda, predlagam, da zakon obravnavamo in sprejemamo po hitrem postopku. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala gospodu Matušu. Želi besedo predstavnik vlade? Prosim, izvolite, državni
                  sekretar v Ministrstvu za notranje zadeve.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Vlada je do predloga zakona o spremembah in dopolnitvah zakona o državljanstvu
                  oblikovala mnenje in sem prepričan, da ste ga dobili in vam ga seveda ne nameravam
                  ponavljati.</p>
               <p>Povedal bi pa naslednje: na Ministrstvu za notranje zadeve se seveda zavedamo, da
                  je problematika, ki jo želi urejati predlagani zakonski projekt, pereča in smo
                  seveda že pričeli z reševanjem tega vprašanja. Predlagani rešitvi nasprotujemo
                  zlasti iz razloga, ker delno spreminja in posega v posamezne določbe zakona o
                  državljanstvu, kar bi pomenilo različno obravnavo različnih kategorij občanov,
                  nekaterih že državljanov, drugih pa tistih, ki državljani še niso. Torej takemu
                  razlikovanju med posameznimi kategorijami ljudi moramo nasprotovati iz povsem
                  splošnih načel.</p>
               <p>Druga stvar pa zadeva problematičnost tega materiala, kajti vprašanje dvojnega
                  državljanstva rešuje za naprej, večina te problematike pa že obstaja pri nas.
                  Seveda zakon ne posega v večino tega problema, ki pa že obstaja. Na ministrstvu
                  pripravljamo zakon o odpravi - delovno vzemite ta naziv - zakon o odpravljanju
                  dvojnega državljanstva, ki bo seveda skušal urediti stanje od trenutka, ko je
                  problem nastal in ko je presegel sprejemljive okvire.</p>
               <p>Če bi bili problemi, ki jih moramo rešiti, enostavni, bi seveda lahko zadostili
                  zahtevi, ki je bila postavljena tudi v zaključnem delu uvodne besede
                  predlagateljev, da bi že dostavili material. S sklepom Vlade smo zavezani, da to
                  besedilo zagleda klopi parlamenta do konca drugega trimesečja, torej pred
                  parlamentarnimi počitnicami.</p>
               <p>Zagotavljam vam, da pospešeno pripravljamo ta zakonski projekt in seveda skušamo
                  narediti zakon, ki bo sprejemljiv s stališča stroke in ki bo problem tudi uredil.
                  Kot že povedano pa moramo zavrniti predlagano spremembo zakona o državljanstvu, iz
                  razlogov, ki sem jih povedal in ki so razvidni tudi iz mnenja, ki ga je k
                  spremembam zakona oblikovala Vlada. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu državnemu sekretarju Andreju Šteru. Predlog zakona je
                  obravnaval tudi Odbor za notranjo politiko in pravosodje. Poročilo odbora, mnenje
                  Vlade Republike Slovenije ter mnenje Sekretariata za zakonodajo in pravne zadeve
                  ste prejeli. Želi poročevalec odbora besedo? Ker je čas za opoldanski odmor, bi
                  prekinil to točko dnevnega reda, nadaljevali bi ob 16.00 uri z odločanjem o
                  amandmajih k predlogu zakona o spremembah in dopolnitvah zakona in o industrijski
                  lastnini ter o zakonu v celoti, nato pa nadaljevali z razpravo o dopolnitvah
                  zakona o državljanstvu.</p>
            </sp>
            <stage type="time">(Seja je bila prekinjena ob 14. uri in se je nadaljevala ob 16.07
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Spoštovane poslanke in poslanci, nadaljujemo 8. sejo Državnega zbora.</p>
               <p>Prehajamo na nadaljevanje <title>5. TOČKE DNEVNEGA REDA - ODLOČANJE O PREDLOGU ZA
                     IZDAJO ZAKONA O SPREMEMBAH IN DOPOLNITVAH ZAKONA O INDUSTRIJSKI LASTNINI, S
                     PREDLOGOM ZAKONA</title>.</p>
               <p>Pregled amandmajev ste prejeli na klop. Prejeli ste tudi stališča Odbora za
                  znanost, tehnologijo in razvoj in stališče Vlade do amandmajev. Želi poročevalec
                  odbora besedo? <stage>(Ne želi.)</stage> Želi besedo predstavnik Vlade? Ga ni
                  tukaj. <stage>(Ne želi.)</stage> Želi kdo od vlagatelje amandmajev, ki jih odbor
                  oziroma predlagatelj niso podrli, razpravljati o svojih amandmajih oziroma jih
                  sprejeti ali umakniti. Hkrati bi vas opozoril, da so amandmaji redakcijske narave,
                  zato se matično delovno telo ni sestalo. Želi kdo vlagateljev razpravljati,
                  obrazložiti? <stage>(Ne želi.)</stage></p>
               <p>Prehajamo na glasovanje o posameznih amandmajih.</p>
               <p>K predlogu zakona o spremembah in dopolnitvah zakona o industrijski lastnini:</p>
               <p>K 16. členu. V tem členu se besede <q>"vzorca ali modela"</q> nadomestijo z besedami
                  <q>"modela ali vzorca"</q>. Predlagatelj Vlada Republike Slovenije. Ugotovimo sklepčnost!
                     <stage>(60 prisotnih.)</stage></p>
               <p>Kdo je za predlagani amandma? <stage>(56 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je amandma k 16. členu sprejet.</p>
               <p>K 19. členu. Za 19. členom se doda nov člen, ki se glasi: V 121. členu se doda nov
                  odstavek, ki se glasi: <q>"za uporabo snovi kot zdravila po prvem odstavku tega člena
                  je mišljena izdelava in njena predelava v zdravilo po postopku, ki ni predmet
                  zadevnega patentnega varstva ter dajanje te snovi oziroma zdravila v promet."</q></p>
               <p>Opomba. Ta amandma pravno natančneje povzema amandma Odbora za znanost,
                  tehnologijo in razvoj. Če je ta amandma sprejet, je naslednji brezpredmeten.
                  Ugotovimo sklepčnost! <stage>(68 prisotnih.)</stage></p>
               <p>Kdo je za predlagani amandma? <stage>(58 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je amandma k 19. členu sprejet. Ker sem že prej omenil je drugi
                  amandma brezpredmeten.</p>
               <p>Prehajamo k 20. členu. V prvem odstavku se datum <q>"31.12.1994"</q> spremeni v
                  <q>"1.3.1994"</q>. Predlagatelj Odbor za znanost, tehnologijo in razvoj. Vlada Republike
                  Slovenije soglaša. Ugotovimo sklepčnost! <stage>(70 prisotnih.)</stage></p>
               <p>Kdo je za predlagani amandma? <stage>(64 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je amandma k 20. členu sprejet.</p>
               <p>Drugi amandma k 20. členu. Za drugim odstavkom se doda nov tretji odstavek, ki se
                  glasi: <q>"Postopek za priznanje pravic na podlagi prenesenih prijav se izvede po
                  določbah tega zakona"</q>.</p>
               <p>Opomba. Ta amandma natančneje povzema amandma Odbora za znanost. Predlagatelj
                  gospa Metka Karner-Lukač. Vlada Republike Slovenije soglaša. Ugotovimo sklepčnost!
                     <stage>(66 prisotnih.)</stage></p>
               <p>Kdo je za predlagani amandma? <stage>(55 poslancev.)</stage> Je kdo proti?
                     <stage>(1 poslanec.)</stage></p>
               <p>Ugotavljam, da je amandma pod številko 2. k 20. členu sprejet.</p>
               <p>Naslednji amandma postane zaradi tega brezpredmeten.</p>
               <p>Prehajamo na odločanje o amandmaju k 21. členu. V prvi vrstici besedila se za
                  besedo <q>"modela"</q>črta <q>"vejica"</q>, ki se nadomesti z besedo <q>"oziroma"</q>. Predlagatelj je
                  Vlada Republike Slovenije. Ugotovimo sklepčnost! <stage>(64
                  prisotnih.)</stage></p>
               <p>Kdo je za predlagani amandma? <stage>(60 poslancev.)</stage> Je kdo proti?
                     <stage>(2 poslanca.)</stage></p>
               <p>Ugotavljam, da je amandma k 21. členu sprejet.</p>
               <p>Amandma k 23. členu. V prvi vrsti besedila se črtata besedi <q>"o sodelovanju"</q>.
                  Predlagatelj gospa Metka Karner-Lukač. Vlada Republike Slovenije soglaša.
                  Ugotovimo sklepčnost! <stage>(61 prisotnih.)</stage></p>
               <p>Kdo je za predlagani amandma? <stage>(56 poslancev.)</stage> Je kdo je proti?
                     <stage>(2 poslanca.)</stage></p>
               <p>Ugotavljam, da je amandma k 23. členu sprejet.</p>
               <p>Na glasovanje dajem predlog za izdajo zakona o spremembah in dopolnitvah zakona o
                  industrijski lastnini, s predlogom zakona v celoti, skupaj s sprejetimi amandmaji.
                  Ugotovimo sklepčnost! <stage>(66 prisotnih.)</stage></p>
               <p>Kdo je za predlog za izdajo zakona, s predlogom zakona v celoti? <stage>(64
                     poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je glasovanje končano in da je zbor predlog za izdajo zakona, s
                  predlogom zakona, v celoti sprejel.</p>
               <p>S tem zaključujem to točko dnevnega reda.</p>
               <p>Prehajamo na nadaljevanje <title>28. TOČKE DNEVNEGA REDA - OBRAVNAVA PREDLOGA
                     ZAKONA O SPREMEMBAH IN DOPOLNITVAH ZAKONA O DRŽAVLJANSTVU</title>.</p>
               <p>Že prej smo pričeli razpravo. K razpravi se je javil gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Izkoristili smo to priliko, saj gre za to, da bomo kaj spremenili in kaj
                  izboljšali v smislu zakona o državljanstvu in dodajamo, ker smo pregledali predlog
                  Ljudske stranke in pripravili en amandma. K 1. členu se doda nov 1.a) člen, ki se
                  glasi: V drugem odstavku 12. člena, v četrti vrstici, se pred točko 4. doda še
                  točka 2.</p>
               <p>Kaj to pomeni? 12. člen, drugi odstavek pravi: <q>"Oseba, ki je poročena z
                  državljanom Republike Slovenije, lahko z naturalizacijo pridobi državljanstvo
                  Republike Slovenije, če dejansko živi v Sloveniji neprekinjeno vsaj eno leto in če
                  izpolnjuje pogoje iz 4., 5., 6., 7. in 8. točke prvega odstavka 10. člena."</q> Ta
                  prvi odstavek pa pravi, za razne pogoje, kjer je izpuščena ta 2. točka, ki pravi,
                  da ima odpust iz dosedanjega državljanstva ali, da izkaže, da ga bo dobila, če bo
                  sprejela državljanstvo Republike Slovenije. To je izpuščeno. Enostavno, če je
                  nekdo zakonec, lahko je tudi begunec ali kakor koli, se tukaj z nekom oženi, pa
                  mimogrede dobi državljanstvo.</p>
               <p>Obrazložitev. Predlagana sprememba zakona ne pokriva vseh dvojih državljanstev,
                  zato je naš amandma dodatna varovalka pred nezaželjenimi zlorabami zunanjega
                  liberalnega zakona. Zaradi preprečevanja dvojnega državljanstva je Vlada Republike
                  Slovenije, na svoji 19. seji, 15.4.1993, v okviru politike glede izvajanja zakona
                  o državljanstvu Republike Slovenije sprejela sklep, ob doslednem preprečevanju
                  dvojnega državljanstva pri naturalizaciji.</p>
               <p>Vendar se ta sklep ne nanaša na drugi odstavek 12. člena, ker Vlada svojo politiko
                  ne more spreminjati in ne zakonske določbe. Praksa kaže, da se 98 procentov
                  prošenj za redno naturalizacijo nanaša na zakonce tistih slovenskih državljanov,
                  ki so državljanstvo pridobili po 40. členu zakona o državljanstvu.</p>
               <p>Drugi odstavek 12. člena tem osebam, ki niso izpolnjevale pogojev 40 člena, ki
                  niso živele v Sloveniji, omogoča pridobitev slovenskega državljanstva brez popusta
                  iz prejšnjega državljanstva.</p>
               <p>In še komentar. Prej je bil predstavnik Vlade tukaj gor in je med drugim
                  nasprotoval temu, da sedaj sprejemamo spremembe zakona o državljanstvu. Neprimerno
                  je tudi v tem smislu, da se pripravlja integralno nov zakon o državljanstvu. Jaz
                  menim, da je dobro sprejeti tudi spremembe sedaj, tudi če so majhne spremembe, da
                  naredimo prvi korak, potem bomo pa še kaj spreminjali.</p>
               <p>Ker problemi so se nabrali. Mi smo odločni in bomo šli do kraja. Če ne bo
                  sprejeto, se drugi mesec zopet vidimo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Poljšaku. Besedo ima gospod Potrč.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. Povsem na kratko bom govoril o treh stvareh. Prvo, osebno sem
                  prepričan, da problem dvojnega državljanstva, ki je zajet v predlogu zakona,
                  objektivno obstoja. In vsi tisti, ki na njega opozarjajo, opozarjajo na nek
                  problem, ki je resen in o katerem mora slovenska država v bodoče najresneje
                  razmišljati.</p>
               <p>Vprašanje je, kako in na kak način, glede na objektivno stanje, o katerem smo se
                  znašli, to vprašanje dvojnega državljanstva reševati, s kakšnim zakonom, po
                  kakšnem postopku, v kakšnih rokih, ali iz moratorija ali ne? In osebno v tem delu
                  podpiram mnenje Vlade in verjamem, da bi reševanje tega vprašanja s posebnim
                  zakonom, tako kot predlaga, bilo smotrnejše.</p>
               <p>Drugo. Dobili ste moj amandma in v naprej se vam opravičujem, ker je v njem
                  tipkarska napaka in ker ta amandma po vsebini glasi: V zakonu o državljanstvu
                  Republike Slovenije, se v 39. členu ustavi nov drugi odstavek, ki glasi, citiram:
                  <q>"Za državljana Republike Slovenije velja po tem zakonu tudi oseba, ki je kot
                  mladoletna, na podlagi opredelitve njenih staršev, ali enega od njih, pridobila
                  državljanstvo druge republike, če je bila rojena na ozemlju sedanje Republike
                  Slovenije"</q> in tukaj manjka tekst - <q>"staršem, od katerih je vsaj eden državljan
                  Republike Slovenije"</q> - berem naprej, <q>"po rodu, ter oseba, ki bi po starših ali na
                  podlagi 37. člena zakona o državljanstvu SFRJ pridobila državljanstvo Republike
                  Slovenije, pa je pridobila državljanstvo druge republike nekdanje SFRJ samo zaradi
                  prebivanja v drugi republiki v letih 1948 do 1954, ko se je po pravilniku o
                  vzpostavitvi državljanstva SFRJ vzpostavljala državljanska knjiga FLRJ, ki od
                  23.12.1990 neprekinjeno dejansko živi v Republiki Sloveniji."</q></p>
               <p>Imam soglasje gospoda Domjan Ivana iz Ljubljane, ki je po zagotovilih, ki mi jih
                  je dal, svoje pismo poslal večini ali vsem poslancev Državnega zbora, da to pismo
                  preberem. To pismo je za mene utemeljitev amandmaja, ki sem ga vložil.</p>
               <p>"Užaljen in obupan sem in zato vam pišem. Prosim vas, v Državnem zboru predlagate
                  spremembo zakona o državljanstvu, in to v smislu, da bosta 3. in 4. člen veljala
                  tudi za odrasle Slovence. Gre za pridobitev državljanstva po rodu. Zakaj? Rodil
                  sem se slovenski materi Rozman na Jesenicah na Gorenjskem leta 1934. Moj oče Hrvat
                  je prišel v Slovenijo leto 1932. Že leta 1946 pa nas je zapustil. Kot sem sedaj
                  zvedel, je leta 1948 prevzel slovensko državljanstvo v Dravogradu, kjer se je
                  drugič poročil. Do leta 1961 sem živel na Jesenicah, od takrat dalje pa v
                  Ljubljani. Torej, kar sem v življenju počel, rodil, šolal, delal, ženil, vzgojil
                  in h kruhu spravil pet Slovencev, se boril za osamosvojitev <stage>(imam tudi
                     pisne dokaze)</stage>, se upokojil, sem počel v Sloveniji in v slovenščini.</p>
               <p>Torej, dokaj srečno in urejeno mi je bilo življenje do marca lani, ko so me
                  obvestili, da nisem državljan Slovenije. Takoj sem dal vlogo za priznanje in vpis
                  slovenskega državljanstva. Potem sem še preveril, kako sem dobil državljanstvo
                  Hrvaške.</p>
               <p>Na občini Jesenice so leta 1954 moji materi dali v podpis obrazec za prijavo
                  državljanstva v Crikvenici, vendar mi nič ne pomaga, da tega nisem vedel, nisem
                  živel več doma in da je podpis matere neveljaven, ker sem bil takrat že
                  polnoleten. Nezmotljivi birokrati, vsi moji otroci so vpisani v slovensko
                  državljanstvo brez mojega podpisa, mi sedaj zatrjujejo, da po veljavnem zakonu ne
                  morem dobiti državljanstva po rodu in rojstvu, lahko pa z naturalizacijo
                     <stage>(po slovarju, prilagoditi se novemu okolju udomačiti se)</stage>. To bi
                  lahko storil le na Hrvaškem.</p>
               <p>Imam občutek, da se nad menoj izvaja pravi genocid. Še malo, pa mi bo ostala samo
                  še EMŠO številka. Ko sem izgubil osebno izkaznico, nisem dobil nove, vozniška mi
                  je pravkar potekla. Ravno tako mi ne potrdijo zdravstvene knjižice. Čakam še, kdaj
                  mi bodo vzeli pokojnino, kot da sem že mrtev.</p>
               <p>Imam še zadnjo željo, živel sem kot Slovenec in ne dajte, da umrem kot tujec."</p>
               <p>Žal mi je, da sem to patetično prebral, ampak vsi smo v zadnjem času slišali za
                  mnoge takšne primere. Ne krivim nobenega zakonodajalca, situacija je bila taka, da
                  se enostavno v zmešani zakonodaji na tem področju za 45. let ni dalo vse
                  predvideti. Mislim, da je čas, da te stvari uredimo vsaj za nekatere in moj
                  predlog je v tem smislu, da vsaj za nekatere eklatantne primere to uredimo, da ne
                  bi takšni in podobni morali pisati in ugotavljati, ali so državljani, ali ne in
                  ali so tujci tam, kjer so rojeni, živeli in kjer bi radi tudi umrli.</p>
               <p>Tretje. Ni predloga sprememb in dopolnitev zakona in tudi sam ga ne predlagam, ker
                  gre za izvajanje zakona. Nanaša se na vprašanje 40. člena.</p>
               <p>Ne glede na to, ali menimo v tem Državnem zboru, da je vsebina 40. člena, ko je
                  bil sprejet, bila ustrezna ali ne, je to zakonit predpis in velja. In v skladu z
                  njim obstojajo tudi obveznosti upravnega organa, da na zahtevo izda odločbo in
                  omogoči tistemu, ki je zahtevo podal, da uporabi potrebna pravna sredstva, se
                  zoper odločbo pritoži in eventualno sproži tudi upravni spor. Skratka, da ima
                  tiste pravice, ki mu jih daje naša ustava kot človeku, da ima ustrezno pravno
                  varstvo.</p>
               <p>Po, mislim 17 mesecih, odkar je potekel ta rok, 17 mesecih, najbrž tako vi kot jaz
                  dobivamo vrsto pisem, v katerih nas upravičeno ali ne - in jaz se v vsebino
                  nobenega od teh pisem ne spuščam - mnogi opozarjajo, da enostavno niso doslej od
                  pristojnih organov dobili nikakršnega odgovora, da ga bodo dobili čez mesec dni,
                  pa čez naslednji mesec, pa še čez naslednji mesec in v tem času niso niti
                  državljani niti tujci z potni listi, ali brez njih, s pokojnino ali brez njih, z
                  možnostjo dobiti stanovanje, ali ne, z zavarovanjem ali ne, v glavnem gre vedno za
                  ne, ne pa za da.</p>
               <p>Ne trdim, da niso mnogi opravičljivi razlogi, da se posameznikom od teh
                  državljanstvo ne da, ker so sodelovali v agresiji na Slovenijo, vendar če je temu
                  tako, mislim, da je že čas, da se je to v 17 mesecih ugotovilo in da so bile
                  izdane odločbe, ki jim državljanstva ne podeljujejo, da so imeli možnost
                  ustreznega spora in pravnega varstva, ne pa, da ta država do določenega števila
                  ljudi ravna tako, da niso niti državljani niti tujci, predvsem pa, da nimajo
                  temeljnih človekovih pravic. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa, gospodu Potrču. Repliko ima gospod Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala za besedo. Mislim, da ste gospod Portrč zelo idealno izkoristili priliko. To
                  pismo smo dobili vsi. Res je, v tem zakonu so bili oziroma ne v tem našem
                  predlogu, ampak na splošno v celotnem zakonu so bile spregledane te osebe oziroma
                  ti, ki naj bi bili državljani, pa niso. Vendar jaz se sprašujem, recimo, veste,
                  kako je bil sprejet ta 40. člen? Mislim, da tisti, ki ste bili prej notri, mislim,
                  da bolj veste, kako je bil sprejet, kot jaz, ki nisem bil. In če ne bi bilo tako
                  kot je, potem ne bi bilo potrebno delati določenih sprememb, tudi ne bi prišli
                  določeni predlogi. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOLER:</speaker>
               <p>Hvala lepa, gospodu Matušu. Besedo ima gospa Metka Karner-Lukač.</p>
            </sp>
            <sp who="SDZ1:KarnerLukačMetka">
               <speaker>DR. METKA KARNER-LUKAČ:</speaker>
               <p>Tudi jaz sem v imenu 2.000 Slovencev vložila amandma, ki sovpada z amandmajem
                  gospoda Potrča, po vsebini je enak, je pa mnogo krajši. Važno je, da rešuje iste
                  probleme. S predlagano dopolnitvijo bi omogočili 2.000 polnoletnim osebam
                  slovenskega rodu, ki so bili po naključnih razmerah vpisani v državljanske knjige
                  drugih republik Jugoslavije, so pa po rodu Slovenci, niso hoteli državljanstva po
                  40. členu, sedaj so pa prišli v situacijo, da jim lahko podelijo državljanstvo
                  samo z naturalizacijo. Mislim, da naturalizacija za naše državljane, Slovence, po
                  rodu Slovence, nikakor ne pride v poštev in ne smemo jih siliti v to, da bi to
                  dejanje žalilo njihov slovenski ponos. Kajti, pokazali so, da so konstitutivni
                  element našega naroda, tako po svojih potomcih kot po tistem, kar so prispevali v
                  slovenskem narodu. Zato podpiram ta amandma, odbor se bo pa odločil, katera
                  varianta je boljša; je smiselno enak.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala gospe Lukačevi. K besedi so se prijavili tudi predstavniki Vlade, državni
                  podsekretar v Ministrstvu za notranje zadeve.</p>
            </sp>
            <sp who="SDZ1:DebelakSlavko">
               <speaker>MAG. SLAVKO DEBELAK:</speaker>
               <p>Spoštovane poslanke in poslanci! Vlada Republike Slovenije je temeljito proučila
                  amandma, ki ga je predložil gospod Potrč in razume vso skrb za avtonomne Slovence
                  oziroma za tiste, ki so iz takšnih ali drugačnih okoliščin ostali brez slovenskega
                  državljanstva, so pa avtonomni Slovenci oziroma so Slovenci po rodu. Tako, kot je
                  že v prejšnjem dopolnilu bilo s strani Vlade pojasnjeno, je stališče Vlade tako,
                  da se stvari lotimo celovito, da pripravimo v prvi fazi zakon o preprečevanju
                  dvojnega državljanstva in v paketu tudi temeljito proučimo sedanji zakon o
                  državljanstvu in pripravimo celovite spremembe. Ne gre samo zato, da menjamo en
                  oziroma dva člena. Državljanstvo je izredno strokovno zahtevna, tako upravna kot
                  politična inštitucija, zato vse rešitve, ki bi jih sprejeli na tak način, z
                  amandmaji, mogoče celostno in dolgoročno ne bi uredile zadeve tako, kot si v
                  velikem civilizacijskem in sodobnem pravnem pomenu želimo.</p>
               <p>Kar se tiče gospoda Ivana Domjana, tudi nam je pisal, moram reči, da je njegov
                  primer zaključen. Reševali smo ga prioritetno in želel bi vas obvestiti, da vse
                  zadeve v primerih, ko gre za Slovence, ki so zaradi različnih okoliščin ostali
                  brez državljanstva, rešujemo prioritetno, z uporabo tako imenovanega 13. člena
                  zakona, ki govori o sprejemu brez kakršnihkoli pogojev oziroma, ko gre za
                  nacionalni interes in v primeru avtohtonih Slovencev. Ta nacionalni interes
                  obstoja in ta številka ni več tako visoka, o kateri se je danes govorilo, ampak je
                  bistveno manjša.</p>
               <p>Zakaj želimo stvari postaviti v nek normalni pravno konsistenten sistem. Zato, ker
                  je resnično bilo okrog 10.000 Slovencev, avtonomnih Slovencev sprejetih, ali preko
                  40. člena, ali preko 10. člena oziroma 12. člena zakona o državljanstvu in
                  postopek je bil pravno peljan tako, kot je bil v vseh drugih in bo tudi v ostalih
                  primerih.</p>
               <p>Mogoče še odgovor na to, da so postopki dolgotrajni, da se zavlačujejo, da organ
                  namenoma nekatere zadeve ne rešuje. Mi imamo nerešenih 1.500 primerov iz 40.
                  člena, kar pomeni krepko preko 99% vseh vlog. Vi veste, da smo se posebej
                  organizirali, da smo lahko tako obsežno akcijo sploh izvedli, in približno 8.000
                  zadev v naturalizacijskih postopkih. V svetovnem merilu traja postopek sprejema v
                  državljanstvo od dveh do deset let. Postopek pri 40. členu oziroma v 1.500
                  primerih je zahteven postopek, ker smo vezani na tako imenovano predhodno
                  vprašanje, ker moramo za to, da bomo zelo korektno in jasno odločni dobiti mnenje,
                  tako Ministrstva za obrambo, kot operativnih služb, kot nekaterih drugih resorjev,
                  kajti ne moremo izključno samo na podlagi nekih dejstev, odločati. Mi smo v to
                  predhodno vprašanje vezani tudi po izhodiščih, ki jih dobivamo od Sveta za
                  človekove pravice, kjer od nas zahtevajo tako imenovano vodenje kontradiktornega
                  postopka, kjer moramo stranki omogočiti zaslišanje, tako prič, ki obremenjujejo,
                  kot tudi prič, ki razbremenjujemo. Trudimo se z vsemi močmi, da postopke končamo
                  in da jih speljemo korektno. To je tudi naša edina premisa in tako bomo
                  nadaljevali tudi v bodoče.</p>
               <p>Gospod Domjan Ivan je res nesrečen primer. Mogoče nekoliko bolj, ko je večina
                  drugih primerov, zato smo ga rešili na ustrezen način in mislim, da bomo take
                  oziroma podobne primere reševali na enaki osnovi in da bojazen, da bo veliko
                  Slovencev čakalo na pridobitev slovenskega državljanstva, je formalno-pravno
                  popolnoma odveč, zato predlagamo, da amandma gospoda Potrča ne sprejmete, mi se pa
                  obvezujemo, da bomo sprejeli oziroma zelo hitro pripravili celovit zakon o
                  preprečevanju dvojnega državljanstva in v tem kontekstu tudi temeljito razmislili,
                  katere določbe sedanjega zakona o državljanstvu je treba v bodoče menjati. Hvala
                  za vašo pozornost.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Slavku Debelaku. Replika, gospod Zlobec.</p>
            </sp>
            <sp who="SDZ1:ZlobecJašaL.">
               <speaker>JAŠA L. ZLOBEC:</speaker>
               <p>Lep pozdrav! Jaz sicer verjamem v dobronamernost tudi sicer dobronamernega gospoda
                  Slavka Debelaka. Samo njegova teza, da bo treba celovito urediti problem, to je
                  bil edini argument, zakaj naj bi se zavrnil amandma kolege Potrča. Material, ki
                  smo ga lahko prebrali v časopisih natančno, kako naj bi Vlada reševala celovito ta
                  problem, je izrazito kontradiktoren in v sebi celo shizofren. Pri predlagatelju
                  tega celovitega reševanja sta namreč dve želji, ki se izključujeta med seboj in
                  verjamem, da je to pravno nerešljivo, zato ta stvar ne bo rešljiva. Namreč v
                  vladnem predlogu se po eni strani hoče omejevati dvojno državljanstvo, trend je
                  takšen in tako naprej, se strinjam, ta del zakona, kjer naj bi se omejevalo dvojno
                  državljanstvo, naj bi veljalo za tiste, ki je drugo državljanstvo nekdanjih
                  jugoslovanskih republik. Za tiste, katerih drugo državljanstvo spada pa, da
                  nekoliko ironično rečem, k zahodnim državam, tam se pa ne bi omejevalo to dvojne
                  državljanstvo. Hkrati bi vlada rada pojedla kosilo, po drugi strani pa ohranila
                  vitkost in čilost. To pa ne gre. Zato se bo ta stvar še dolgo časa vlekla in
                  zapletla in je po mojem nerešljivo na tak način rešiti, ki je pravno
                  nekonsistenten. Ta čas bo pa na stotine ljudi po krivici trpelo zaradi razlogov,
                  ki jih je povedal kolega Potrč.</p>
               <p>Zato jaz predlagam, da kljub temu sprejmemo ta amandma, ki je amandma, ki bi
                  preprosto popravljal človeške stiske in težave.</p>
               <p>Ravno tako mislim da v svojem sicer korektnem nastopu gospod Debelak ni bil
                  korekten v nečem, ko je govoril, da postopek pridobitve državljanstva traja v
                  tujih državah od dve do 10 let. To je sicer res, ampak ljudje, ki prosijo za
                  pridobitev državljanstva, imajo v tem času urejen status, se lahko preživljajo,
                  lahko bivajo, lahko vozijo avtomobile, lahko se s potnimi listi sprehajajo čez
                  mejo. Pri nas pa ti ljudje čez noč nimajo ne slovenskega državljanstva, nimajo ne
                  praktično uresničljivega nobenega drugega državljanstva in so ti ljudje popolnoma
                  brezpravni. Ti ljudje takorekoč po cesti ne bi smeli hoditi. V vladi seveda
                  neprimerno bolje od mene poznajo mednarodne konvencije in natančno vedo, da po
                  mednarodnih konvencijah ni dopustno, da bi ljudje živeli brez državljanstva. Ti
                  ljudje pa živijo praktično brez državljanstva. To pomeni, da je še en razlog več,
                  da podpremo amandma kolege Potrča in da se v tem primeru ne pustimo potolažiti s
                  tem, da bo zadeva kompleksno urejena, ker na osnovi tega vladnega predloga ne more
                  biti kompleksno urejena, ker je pravno kontradiktorna. Zato vas pozivam, da
                  glasujete za ta amandma.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa, gospod Zlobec. K besedi se je javil gospod Kopše. Repliko ima še gospa
                  Mateja Kožuh-Novak.</p>
            </sp>
            <sp who="SDZ1:KožuhNovakMateja">
               <speaker>DR. MATEJA KOŽUH-NOVAK:</speaker>
               <p>Jaz bi rada še na nekaj opozorila. Moram reči, da me vedno znova preseneča, ker
                  ogromno ljudi govori o tem, kako nam grozno padajo rojstva in kaj bo s Slovenci
                  čez 50 let. Ti isti ljudje predlagajo, da se ja ne sme nobenega, ki je polovico po
                  rodu, to kar je gospod Potrč predlagal, da se mu ne sme dati dvojno državljanstvo.
                  Tisti, ki poznajo demografska dogajanja v Evropi vedo, da so edine uspešne
                  demografske politike v tistih državah, kjer kontrolirano spuščajo v državo vsakih
                  toliko časa tujce. Mislim, da mi kot majhna država moramo izkoristiti to priliko,
                  da lahko nudimo tem, ki so vezani na Slovenijo in na slovenski jezik drugače kot
                  samo ekonomsko, da imajo možnost dvojnega državljanstva. Ker če ne bomo tega zdaj
                  izkoristili, bomo čez leta, pa mislim, da ne bo tako grozno daleč, vabili tiste,
                  ki bodo imeli samo ekonomski interes, da bodo prišli v Slovenijo. Ti procesi so
                  izjemno dolgotrajni in tisti, ki misli, da bo z dokladami ali s siljenjem žensk,
                  da bodo ostale doma, dvignili rojstva, se zelo zelo moti. Nobena taka politika v
                  zadnjih 50 letih v Evropi ni bila uspešna.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Besedo ima gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Predlog zakona podpiram. Vendar ker sta oba zadnja predstavnika to dopoldne in to
                  popoldne imela nekaj utemeljenih razlogov, eden od teh je predvsem ta dopoldanski
                  govornik, ki je navedel to, da je potrebno problem dvojnega državljanstva reševati
                  predvsem za vnaprej in za nazaj. To je zelo pomembno. Mi danes govorimo predvsem o
                  tujcih in tudi v tej dopolnitvi zakona, s čimer se strinjam in bom glasoval za,
                  vendar se sklicujemo zgolj na en del tujcev v Sloveniji. Mi imamo dvojno
                  državljanstvo tudi v drugih delih Slovenije, in to slovenske državljane, ki so
                  pridobili dvojno državljanstvo na podlagi <stage>(povedal bom kot primer s svojega
                     konca)</stage> nemške zakonodaje. Se pravi, da imamo Slovence z nemškim
                  državljanstvom. Imamo Slovence, ki so pridobili nemško državljanstvo za časa
                  bivanja v Zvezni republiki Nemčiji, imamo Slovence, ki so pridobili nemško
                  državljanstvo na podlagi nemškega medvojnega zakona, kjer je bila Štajerska
                     <stage>(in Gorenjska)</stage> pripojena k Tretjemu Rajhu; na tej podlagi so
                  množično podeljevali slovenskim državljanom državljanstva.</p>
               <p>Te stvari niso pomembne samo iz narodnostnega in ostalega razloga, temveč so
                  pomembne tudi iz nekaterih ekonomskih razlogov, ki so vedno bolj prisotni.
                  Predvsem so nekateri dvojni državljani izredno iznajdljivi: ustanavljajo firme v
                  svoji matični državi in v državi, kjer bivajo. Ker so dvojni državljani, imajo
                  določene prednosti na obeh straneh. S tem motijo del ekonomskega procesa. - Drugo
                  je politično vprašanje. Ne smemo pozabiti, da imajo določeni krogi še vedno
                  aspiracije - nočem govoriti o zunanjem in notranjem sovražniku, vendar so te
                  aspiracije do našega ozemlja zgodovinske. Jutri se lahko zgodi, da nekdo da
                  povelje svojemu državljanu, ki je obenem slovenski državljan, in ga izsiljuje.</p>
               <p>Teh razlogov je veliko. Zato - če se komu zdi ta predlog zakona pomanjkljiv - bi
                  imel še en predlog sklepa.</p>
               <p><q>"Državni zbor Republike Slovenije nalaga Vladi, da pripravi celovit zakon o
                  spremembah in dopolnitvah zakona o državljanstvu Republike Slovenije do 1.7.1993."</q>
                  - Opiram se na razpravo dopoldanskega govorca Vlade, ki je rekel, da se je Vlada
                  zavezala, da bo v prvi polovici leta pripravila ta zakon, in to celovit zakon - pa
                  je drugi govorec odgovoril. Zato predlagam še enkrat in še enkrat preberem sklep,
                  ki ga predlagam temu zboru:</p>
               <p><q>"Državni zbor Republike Slovenije nalaga Vladi, da pripravi celovit zakon o
                  spremembah in dopolnitvah zakona o državljanstvu Republike Slovenije do 1.7.1993."</q>
                  - Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Kopšetu. K repliki se je javil gospod Poljšak. Ni replike!</p>
               <p>Besedo ima gospod Ignac Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Nevarno je seveda vedno, da bi bil človek narobe razumljen o tako
                  občutljivi temi kot je vprašanje državljanstva. Ker se je že prej govorilo, na
                  kakšen način smo sprejemali ta zakon, bi povedal samo tole: to ni bil edini zakon,
                  ki smo ga takrat sprejemali in tisti, ki ste bili poslanci prejšnje Skupščine,
                  veste, koliko zakonov smo takrat sprejemali, koliko vprašanj je bilo odprtih in za
                  katere smo tudi vedeli, da so odprta, obenem smo pa seveda tudi vedeli, da te
                  zakone moramo imeti, če hočemo priti do osamosvojitve. Ne to toliko v opravičilo,
                  ampak zgolj v pojasnilo, da takrat - tako sem jaz prepričan - nismo delali v slabo
                  države Slovenije, ampak smo predvsem gledali na tiste temeljne cilje, ki morajo
                  biti postavljeni, če sploh hočemo državo dobiti. Da so pa pomanjkljivosti v tej
                  zakonodaji, to smo se že takrat zavedali in tudi danes nihče ne trdi, da ni
                  tako.</p>
               <p>Drugo vprašanje, ki se mi zastavlja - smotrnost tega zakona sedaj v tem trenutku
                  in po hitrem postopku. Ob tem, kar sem sedaj poslušal tudi od kolegov iz
                  opozicijskih vrst, sem vedno bolj prepričan, da je postopek, kakršen je sedaj tu
                  pred nami, neustrezen, ker bomo sedaj naredili nekaj, česar ne bo mogoče v celoti
                  izvajati in kar bo v bistvu - vsaj tako si jaz predstavljam stvar - otežilo
                  urejanje zadev na področju državljanstva. In tu bi jaz le verjel Vladi, ki sama
                  prihaja oz. bo prišla z novimi rešitvami in mislim, da vprašanje meseca dni ni
                  tako dolg čas, da vendarle do takrat ne bi počakali.</p>
               <p>Zato se mi v tej zvezi zastavlja vprašanje amandmajev, ki so bili sedaj tu
                  ponujeni. Občutek imam, da bi nekateri podprli amandmaje, zakona pa ne. To pomeni,
                  da stvar pade, če jaz prav razumem postopke, ker ne verjamem, da lahko izglasujemo
                  samo amandma brez zakona.</p>
               <p>O zakonu smo na Odboru za notranjo politiko in pravosodje veliko govorili. In tu
                  bi opozoril tudi na nekaj pisanja, ki ga je dal Sekretariat za zakonodajo
                  Državnega zbora. Namreč, ob vsem strinjanju s tem, da je potrebno vprašanje
                  dvojnega državljanstva čimprej rešiti, bi vendarle opozoril, da zakon, tako kot je
                  napisan, po moji presoji vsekakor stvari ne razjasnjuje, ampak jih v bistvu
                  zapleta. In tu se strinjam s Sekretariatom, ki opozarja na nekaj pomanjkljivo
                  definiranih stvari.</p>
               <p>Namreč, vprašanje držav bivše Jugoslavije je recimo kolikor-toliko jasno, ni pa
                  jasno potem, kaj je tisto <q>"držav v vojni"</q>. Kot veste, vlada tu popolna zmeda in
                  zaradi tega - zgolj zato, da bi bil zakon uporabljiv - bi pač morale biti te
                  stvari nekoliko bolj jasno napisane. Drugi odstavek pa je, po mojem prepričanju,
                  ob vsej naravnanosti k temu, da bi imeli čim manj dvojnih državljanstev, vendarle
                  na nek način tudi lahko zanka, v katero se ujamemo <stage>(o tem je tudi že bila
                     beseda)</stage>. Ker navsezadnje bomo ponovno pred vprašanjem, kako in na
                  kakšen način obravnavati Slovence - dvojne državljane.</p>
               <p>Na te stvari torej tu jaz le opozarjam in zato smo v naši poslanski skupini
                  prepričani, da je te stvari potrebno pregledati; in strinjamo se tudi s tistim,
                  kar je Vlada pojasnila že zadnjič na odboru in kar je bilo danes ponovno
                  pojasnjeno tu, da je temeljno vprašanje, kako urediti vprašanje dvojnega
                  državljanstva. To je za nas temeljno vprašanje. Zakon - ta, ki je tu predlagan -
                  pa za nazaj nobene stvari ne reši; za naprej pa <stage>(po moje)</stage> samo še
                  nekoliko zaplete.</p>
               <p>Zato v naši poslanski skupini ocenjujemo, da tega zakonskega osnutka ni mogoče
                  sprejeti, smo pa seveda tudi mi močno zato, da Vlada takoj pride s to rešitvijo in
                  da obenem tudi pregleda, koliko se da zakon, in če je treba zakon o državljanstvu
                  kaj popraviti, koliko ga je potrebno popraviti, ker strinjati se je mogoče z
                  oceno, da pač na področju državljanstva so stvari dovolj zapletene in da tukaj ni
                  mogoče stvari urejati na hitro in da zaradi tega seveda, ob vsej dobri volji, ki
                  tukaj sedaj vlada, da se stvari začno urejati, je ob dobri volji potrebno tudi
                  znanje, kaj bomo v bistvu dobili, če nekaj sprejmemo? Se pravi, treba je vedeti,
                  kakšne bodo posledice tega, kar bomo sprejeli?</p>
               <p>Jaz moram reči, da ta opozorila, ki so bila tu izrečena, so taka, da jih je vredno
                  upoštevati. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Polajnarju. K besedi se je javil gospod Zmago Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa za besedo. Moram reči, da se zelo čudim gospodu Polajnarju, ki govori,
                  kako mu ni jasen prejšnji zakon, ko je pa vključno s 40. členom tako vehementno
                  glasoval zanj. Tako me tudi čudi, tako kot je takrat glasoval za 40. člen tega
                  zakona, po katerem smo dobili Slovenci čez noč, v treh mesecih, vsaj 165 tisoč
                  oziroma že skoraj 166 tisoč novih Slovencev, bi sedaj rad zadržal predlog zakona o
                  spremembah in dopolnitvah zakona o državljanstvu Republike Slovenije.</p>
               <p>Sprašujem se, njega in njegovo poslansko skupino, ali mu je kaj do Slovenije in
                  Slovencev, ali mu je do vsesplošnega krščanskega cesarstva na teh balkanskih
                  prostorih.</p>
               <p>Popolnoma podpiram gospoda Debelaka, ki pravi, da je potrebno sprejeti celoviti
                  zakon o dvojnem državljanstvu. Vsa Evropa ima celovite zakone o dvojnem
                  državljanstvu, pri nas tega nimamo. In zato mislim, da je to popolnoma potrebno in
                  v bistvu skrajni čas, da se to sprejme.</p>
               <p>Tukaj bi rekel, da tudi, ko je gospod Zlobec vprašal, če se bo dvojno
                  državljanstvo tretiralo samo tisto napram balkanskim deželam? <stage>(Ne.)</stage>
                  Že gospod Kopše je povedal, da se bo enako tretiralo tudi dvojno državljanstva, ki
                  jih imajo nekateri slovenski državljani napram Avstriji, Nemčiji in tudi drugim
                  deželam. Mislim, tukaj mora biti enakost zagotovljena.</p>
               <p>Popolnoma podpiram tako sprejem tega predloga zakona, kakor tudi to, ta predlog,
                  ki ga je podal gospod Kopše. Mislim, da moramo zadolžiti Vlado in ji postaviti
                  tisti mejni datum 1.7., ko bo zakon o dvojnem državljanstvu sprejet.</p>
               <p>Kaj se dogaja sedaj? Gospod Polajnar je rekel, da ne ve, zakaj bi sprejemali ta
                  zakon in da ni smiselno in ne vem, kaj še vse. Prebral mu bom oglas iz
                  Salamonovega oglasnika, ki bo povedal marsikaj.</p>
               <p>Izredno donosna ponudba Slovenkam - Slovencem. Nevezanim! Za fiktivne poroke z
                  državljani ZRJ, visoke devizne nagrade, ponudba pod <q>"poroka - ločitev - nagrada"</q>.
                  Mislim, da nihče v tem zboru ni za to, da bi se to dogajalo in mislim, da tudi
                  poslanska skupina krščanske demokracije ni za to. Zato še enkrat pravim, da bom
                  podprl ta predlog zakona. Menim, da je prišel prepozno v ta parlament. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala gospodu Jelinčiču. Gospod Nace Polajnar, replika.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Kolega Zmago Jelinčič, ne razumem, kakšno zvezo ima ta oblast s Slovenskimi
                  krščanskimi demokrati.</p>
               <p>Drugo, vas takrat seveda ni bilo v parlamentu, ko smo sprejemali ta zakon. Prej
                  sem v razpravi povedal, ne vem, ali ste dobro poslušali, da nismo bili zadovoljni
                  s tem zakonom. Predlagali smo celo nekaj amandmajev, niso bili sprejeti. Mi smo pa
                  seveda bili tudi tisti, ki smo rekli, zakona pa zdaj tudi ne bomo sprejeli, ker
                  smo vedeli, da je to eden od temeljev slovenske države. Ponovno to poudarjam in
                  tega so se zavedale vse poslanske skupine v bivši skupščini, tako da ne bi bilo
                  tukaj slučajno videti, kot da smo krščanski demokrati sami sprejemali ta zakon.
                  Tako je namreč izgledalo, da sem ga celo jaz sam sprejemal. Ta očitek ne stoji.
                  Povedal sem pa tudi, zakaj mesec dni časa ne bo nič škodilo. Še enkrat pravim, za
                  nazaj ta zakon ničesar ne rešuje. Za naprej je pa že vlada povedala, kako stvari
                  urejati.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Gospod Poljšak ima besedo.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Malo prej bi se moral javiti k repliki. Gospa Kožuhova, mi smo opazili v časopisu
                  vaše mišljenje in vam povem, da se absolutno z vami ne strinjamo. Vi predlagate,
                  da bi namesto slovenske rodnosti ali normalnega razvoja slovenskega naroda
                  prirastek slovenskega naroda predstavljali begunci in tako naprej. Glejte, če vi
                  govorite o tem, kako je treba sprejemati neslovence. Če bi bilo tukaj samo 5%
                  verjetno ne bi delali posebnega alarma narodnjaki. Ampak jih je pa 25%. Vi pa
                  predlagate izgleda še več, pa naj jih bo še več, vsem naj se spremeni narod. S tem
                  se jaz ne strinjam. Z vašimi predlogi se absolutno ne strinjam na noben način. Če
                  bi pa tukaj ne bilo, če pa bi Slovenijo kolikor toliko slovenizirali, se pravi, da
                  bi ti ljudje odšli tja, od koder so prišli, razen tistih, ki so se resnično
                  asimilirali, potem bi pa v Sloveniji lahko vzpostavili take ekonomske in družinske
                  odnose, da bi se slovenski narod normalno razvijal. To, da slovenski narod nima
                  normalnega prirastka, je posledica pretekle demograske politike, preteklega
                  režima, vi ste to naredili.</p>
               <p>Prej sem poslušal diskusijo gospoda Zlobca. On je namreč hvalil amandma, ki ga je
                  dal gospod Potrč. Jaz sem razumel,da se ta amandma nanaša na Slovence. Mislim tudi
                  jaz, najprej je kritika čez Vlado, ker Vlada bi morala tako delati, da bi vsak
                  Slovenec po rodu enostavno dobil državljanstvo. Čudno je,da ga ne dobi, ker tudi
                  jaz poznam take primere iz mojega okolja, sicer jih samo nekaj poznam. Ko pa je
                  govoril gospod Zlobec, je pa govoril o nečem<gap n="..."/> Jaz zdaj sprašujem gospoda Zlobca,
                  da ni to kakšna past. Rekel je tako, če določena oseba ne dobi slovenskega
                  državljanstva, niti nima urejenega drugega statusa, recimo državljanstva Zvezne
                  republike Jugoslavije, potem bo tukaj ta oseba brez statusa. Če je to Slovenec, ni
                  problem, moj sosed je rekel, jaz jih pa ne bom vprašal, da bi mi dali
                  državljanstvo. Rekel sem mu, pridi k meni, ker bom šel jaz s teboj, če ti bodo
                  rekli, da te bodo zaprli, ker se boji, da ga bodo zaprli, se ne boji, ampak je
                  rekel, da je možnost. Se pravi, jaz pa vem za druge, ki niso Slovenci in bodo
                  lahko prišli v tako nepravno stanje. Ali ste, gospod Zlobec, pomislili, ali tem
                  neslovencem pomaga amandma gospoda Potrča? Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Poljšaku. K repliki se je javila tudi gospa Vida
                  Čadonič-Špelič.</p>
            </sp>
            <sp who="SDZ1:ČadoničŠpeličVida">
               <speaker>VIDA ČADONIČ-ŠPELIČ:</speaker>
               <p>Hvala lepa za besedo. Zdaj je že malo pozno. Hotela sem gospodu Zmagu Jelinčiču
                  povedati nekaj lepega. Namreč naj našo poslansko skupino in ženitvene ponudbe
                  pusti čisto pri miru in naj to ohrani za svojo poslansko skupino.</p>
               <p>Glede nastopov gospoda Polajnarja se mi pa ne zdi, da kdaj nastopa ravno
                  vehementno. Včasih se mi zdi, da tako nastopa sam gospod Jelinčič.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala. Replika na repliko. Gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Moram povedati dragi kolegici, da moje življenje z gospodično Dobrajčevo bo tako
                  in tako obravnaval Odbor za kmetijstvo, ker živiva na koruzi. Hvala.
                     <stage>(Smeh.)</stage></p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Besedo ima gospod Rupel.</p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Se opravičujem, najbrž moja diskusija ne bo sprožila toliko dobre volje kot
                  predhodna. Jaz sem prebral ta predlog zakona o spremembah in dopolnitvah zakona o
                  državljanstvu in ugotovil neko stvar, ki se mi zdi tragična. Ta zakon izhaja iz
                  patriotizma, patriotičnega duha, nacionalno spodbudnega duha. Kakor sem to lahko
                  ugotavljal že v prejšnjih časih, ljudje, ki so veliki nacionalisti in patrioti,
                  slabo govorijo slovensko in slabo pišejo slovensko. Ta zakon ima toliko napak in
                  je tako jezikovno šibak, da mislim, da si njegov predlagatelj v tem oziru ni
                  naredil posebne usluge. Če mi dovolite eno majhno lekturo - lektura pomeni branje,
                  pa tudi popravljanje. V prvi vrstici imate dvakrat, <q>"ki"</q>, kar je stilistično
                  povsem narobe, ampak nič hudega, nakar se govori o osebah, ki prihajajo iz držav,
                  ki so v vojni. Jaz ne vem, ali mi hočemo reševati problem tistih, ki prihajajo iz
                  Izraela, iz Palestine, iz kakšne afriške države, iz Gruzije. Če je to mišljeno za
                  bivše jugoslovanske republike, potem je treba to primerno formulirati. <q>"Prav tako
                  ne morejo pridobiti državljanstvo osebe"</q>, mi vemo v slovenščini, da obstaja
                  genetiv v zanikanem stavku in tako dalje. Jaz, gospodje, gospe poslanci, nič ne
                  dam na nacionalizem, ki ne spoštuje slovenskega jezika. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospod Partljič.</p>
            </sp>
            <sp who="SDZ1:PartljičTone">
               <speaker>ANTON PARTLJIČ:</speaker>
               <p>Rad bi z enim stavkom povedal, kako smo si v dosti primerov blizu liberalni
                  demokrati in demokrati. 100% se strinjam z gospodom Ruplom.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Želi še kdo razpravljati? Prosim, predstavnik Vlade, državni sekretar
                  v Ministrstvu za notranje zadeve.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala lepa. Spoštovane poslanke in poslanci! Upam, da je ta razprava, sicer
                  kratka, nazorno pokazala, kako se kompleksna problematika odpira, ko smo nekoliko
                  pobliže pogledali zakon o državljanstvu. Vprašanja, ki ste jih danes sprožili, so
                  pereča, ampak še zdaleč niso vsa, ki jih reševanje primerov - na enega od njih
                  opozoril gospod Potrč - sproža. Na enega od vidikov, kako je vprašanje, ki ga
                  želimo urediti z zakonom o odpravljanju dvojnega državljanstva, zapleteno, je
                  opozoril gospod Zlobec. Če bi bila vprašanja enostavna in rešitve razvidne, bi ne
                  čakali do 1.7., ampak bi vam rešitev že predstavili oziroma bi jo lahko
                  predstavili konec tega tedna, kar je jutri. Vendar vam tega ne morem obljubiti,
                  ker vseeno predlagam, da rešitev, o kateri bomo govorili, naj zadostuje pravilom
                  stroke, naj zadostuje ciljem, ki jih želimo doseči, za katere se bomo dogovorili
                  in naj problematiko uredi in naj z reševanjem enega vprašanja ne odpira pet, ali
                  deset novih vprašanj. Zato predlagam, seveda predlagati ne morem nič, povem vam
                  mnenje Vlade, ki je ostalo tudi po razpravi enako - zavračamo spremembe zakona,
                  ker po našem mnenju necelovito, parcialno urejajo zadevo in imamo negativno
                  stališče tudi do predloženih amandmajev. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospod Šter. Želi še kdo razpravljati? Prosim, gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Ena zakasnela replika gospodu Ruplu. Res je tako. Ni nujno, da nacionalist zna ne
                  vem kako dobro slovenski jezik. Bistvo nacionalista je to, da ima rad svoj narod.
                  Je pa res, da nacionalist ne bo šel v Sarajevo in bo pripeljal Slovence z
                  muslimanskimi priimki. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Repliko ima gospa Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Jaz bi rekla, da tisti nacionalisti, ki zlasti skrbijo za svoj narod tako, da
                  hočejo zmanjšati vrednost ljudi, ki so pripadniki narodov iz bivše Jugoslavije,
                  poudarjam, naj v svojem govorjenju ne uporabljajo <q>"hrvatizmov"</q>. Če so tako zelo
                  natančni, naj ne uorabljajo <q>"hrvatizmov"</q>, kot na primer besede <q>"galama"</q>, ki jo je
                  uporabil kolega Poljšak, ker imamo lepo slovensko besedo <q>"hrup"</q> - v predprejšnji
                  repliki ste jo uporabili.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Gospod Dimitrij Rupel. <stage>(Prosim, gospod Poljšak.)</stage></p>
            </sp>
            <sp who="SDZ1:RupelDimitrij">
               <speaker>DR. DIMITRIJ RUPEL:</speaker>
               <p>Imam to smolo, da nastopam med zabavnimi točkami. Vmes med zabavnimi točkami.</p>
               <p>Torej, jaz bi rad gospodu Poljšaku, ne glede na njegovo nesramnost, rekel tole.
                  Leto nazaj se je v Sloveniji začela velika kampanja za vračanje Slovencev, ki so
                  bili ujeti v Sarajevu, Slovencev in slovenskih državljanov. Slovenska televizija
                  je skoraj vsak večer spraševala tedanje zunanje ministrstvo, kaj misli storiti za
                  to, da bi iz vojnega oklepa rešilo Slovence, ki tam trpijo, so mučeni, imajo
                  velike težave, smrtne pretnje itd. Mi smo po premisleku in po dogovoru v Vladi,
                  med ministrstvi sprožili akcijo, ki je v Slovenijo pripeljala nekaj Slovencev in
                  nekaj slovenskih državljanov, potomcev, Slovencev itd. in res je, da nekateri med
                  njimi niso znali dobro slovensko. Ali nekateri morda sploh ne.</p>
               <p>Moram reči, da je takrat televizija, seveda očitno iz določenih političnih nagibov
                  posnela, intervjuvala samo tiste, ki niso znali slovensko. Ustvaril se je vtis,
                  kot da je slovenska Vlada, tudi z mojo udeležbo takrat, iz Sarajeva pripeljala
                  neslovence. To je seveda ena groba historična pomota oziroma politična spletka, ki
                  je seveda imela nekatere svoje politične reperkusije v nadaljnjem političnem
                  dogajanju. Ampak to je dogodek, in to je neka akcija in to je neka zasluga, če
                  hočete neko dejanje, ki se ga nikakor ne sramujem. Nasprotno, v čast mi je in
                  moram reči, v moralno zadovoljstvo, da sem pomagal rešiti, čeprav samo nekaj 10
                  človeških usod, pomagal morda rešiti kakšno življenje.</p>
               <p>Jaz bi prosil gospoda Poljšaka, da ne stresa nesramnosti na tak način, kot je
                  pravkar storil, čeprav jaz cenim njegovo prizadevanje za slovenstvo in upam, da mi
                  verjame, da si jaz za slovenstvo prav tako prizadevam kot on, oziroma, da imamo
                  vsi to dobro voljo. Vendar to so tako resne stvari, da se o njih na ta način ne da
                  razpravljati. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Replika gospod Sašo Lap in še gospod Partljič.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Rad bi repliciral gospe Pečanovi, vendar z enim samim stavkom. Ko ste govorila o
                  tem, da slovenski nacionalisti ne maramo drugih, uporabila ste besedo
                  jugoslovanskih narodov, bi vas prosil, ne mazati besedo nacionalisti, ker za to
                  obstaja izraz, to so šovinisti. To pa mi nismo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Ali še misli kdo razpravljati? Repliko, dobro. Prosim, gospod Partljič.</p>
               <p>Točko je potrebno zaključiti, zato ker smo imeli ob 17. uri na dnevnem redu
                  vprašanja in pobude poslank in poslancev.</p>
            </sp>
            <sp who="SDZ1:PartljičTone">
               <speaker>ANTON PARTLJIČ:</speaker>
               <p>Kolegi, jaz se vam res opravičujem, in bom tudi zelo kratek. Tudi ne bi rad, da
                  izgleda, da je bila moja prejšnja točka samo prispevek k tej šaljivi diskusiji,
                  četudi ne rečem, da me ni ta euforija potegnila. Želel sem se posebej strinjati z
                  dr. Ruplom, tudi zato, ker sem včeraj ravno k svojemu predgovorniku stopil, ki je
                  govoril o zahtevi za slovenski jezik v zvezi z neko drugo zadevo.</p>
               <p>Jaz spoštujem vsakogar, ki si prizadeva za slovenstvo, toda k slovenstvu sodi tudi
                  slovenski jezik. Cenim tudi vse kolege poslance, ki so bili izvoljeni kakor jaz.
                  Vendar so mi tudi med nacionalisti ljubi kulturni nacionalisti in slovenski, da mi
                  ni treba biti zaradi njih nerodno.</p>
               <p>Moram pa reči, da ne samo s te strani, da tudi z drugih strani dobivamo res
                  malomarne in dostikrat tudi nekulturne. V ljubezen do slovenstva se šteje tudi
                  spoštovanje do slovenske kulture in slovenskega jezika. To sodi tudi k nastopanju
                  za tem odrom in tudi kar dobimo na mizo. V tej zvezi sem se želel pridružiti dr.
                  Ruplu.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR.VLADIMIR TOPLER:</speaker>
               <p>Hvala lepa gospodu Partljiču. Gospod Pregelj, samo hitro, ker bomo prekinili to
                  razpravo.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Moja replika se nanaša na izvajanje gospoda Rupla, ki je opozoril na resnost tiste
                  akcije - to je bila evakuacija slovenskih državljanov z vojnega območja v Bosni in
                  Hercegovini. Žal, moram pri tem zgolj to dodati, da se ta akcija ni zaključila in
                  da je še veliko slovenskih državljanov in tudi Slovencev tam ostalo; nekateri so
                  tudi že izgubili življenja, medtem ko čakajo na nadaljevanje te akcije, do katere
                  očitno ne bo več prišlo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Ali misli še kdo razpravljati, drugače bi zaključili to razpravo? - Ker ne želi
                  nihče več razpravljati, zaključujemo razpravo in prekinjam to točko dnevnega
                  reda.</p>
               <p>Prehajamo na <title>46. TOČKO DNEVNEGA REDA - VPRAŠANJA IN POBUDE POSLANK IN
                     POSLANCEV</title>.</p>
               <p>Pri tej točki so prisotni predstavniki Vlade Republike Slovenije in jih lepo
                  pozdravljamo. V skladu s 25. členom začasnega poslovnika Državnega zbora jih vabim
                  - seveda, če to želijo -, da lahko takoj odgovorijo na postavljena vprašanja in
                  pobude.</p>
               <p>Poslanke in poslanci so se pisno prijavili. Besedo jim bom dajal po vrstnem redu,
                  kot so se prijavljali oz. vlagali svoja vprašanja in pobude.</p>
               <p>Gospod Tone Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Eno vprašanje imam naslovljeno na Vlado, potem pa imam še dve pobudi na vodstvo
                  Državnega zbora, o katerih bom samo informativno spregovoril.</p>
               <p>Vprašanje, ki zadeva Vlado, je naslednje. 22. aprila je Državni zbor <stage>(kot
                     veste)</stage> sprejel Ugotovitve, stališča in sklepe v zvezi s proračunskim
                  memorandumom in v okviru teh ugotovitev, stališč in sklepov je pod točko 7 naložil
                  Vladi Republike Slovenije, da kot prvo nacionalno prioriteto na področju izgradnje
                  prometne infrastrukture obravnava izgradnjo avtoceste v smeri Koper oz. Nova
                  Gorica - Maribor - Šentilj oz. Lendava ali meja z Republiko Madžarsko kot drugo
                  prioriteto <gap n="..."/> in tako naprej, ampak to ni bistveno. Enajst dni po tem, natančno
                  3. maja letos pa je Ministrstvo za promet in zveze v odgovoru na pismo Skupščine
                  občine Slovenske Konjice in v informaciji, namenjeni tudi poslancem, zapisalo, da
                  še vedno velja nekdanji vrstni red prioritet, po katerem je prva prioriteta
                  vzdrževanje obstoječe mreže in šele četrta morebitna prioriteta - gradnja
                  avtocest. V tem odgovoru ni niti omenjeno, da je medtem Državni zbor sprejel
                  kakršno koli odločitev v zvezi s temi prioritetami.</p>
               <p>Vlado Republike Slovenije seveda sprašujem, ali namerava spoštovati sklep
                  Državnega zbora in kakšne rešitve namerava predlagati, ki bi omogočile izvrševanje
                  tega sklepa, ki je bil sprejet v Državnem zboru kot sklep, izrazito tiste narave,
                  ki pravi, da Državni zbor sprejema politiko na posameznih področjih.</p>
               <p>Poleg tega pa dajem še dve pobudi vodstvu Državnega zbora oziroma eno vprašanje.
                  Rad bi, da pač meni kot spraševalcu razloži, kako je mogoče to, kar smo - kljub
                  nasprotovanju nekaterih poslancev - počeli ob sprejemanju proračuna, ko smo brez
                  razprave sprejeli celo vrsto sklepov, ker razprava pač ni bila možna, ker je bila
                  ena poslanska skupina odsotna. In če te sklepe dobro preberete, se potem pokaže,
                  da bi verjetno doživeli kakšno transformacijo, če bi razprava o njih bila.</p>
               <p>In druga pobuda tudi vodstvu Državnega zbora je v zvezi z razpravo o reformi
                  državne uprave. Glede na to, da se pripravlja zakon, da bi veljalo bolj intenzivno
                  udeležbo tudi s strani Državnega zbora pri tem zagotoviti. - Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Ali želijo predstavniki Vlade odgovoriti? <stage>(Ne.)</stage></p>
               <p>Besedo ima gospa Breda Pečan.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Predsedujoči, kolegice in kolegi! Mislim, da ne bom naredila zelo narobe, ker sem
                  se prijavila sicer v časovnem razmiku, imam pa dve vprašanji in pobudi, tako da bi
                  vse naenkrat storila.</p>
               <p>Prvo vprašanje naslavljam na Vlado Republike Slovenije v zvezi s sklepom, ki smo
                  ga sprejemali 27. januarja 1993 ob sprejemu zakona o skladu kmetijskih zemljišč in
                  gozdov Republike Slovenije. V tem sklepu je bilo navedeno, da mora Vlada
                  najkasneje do 1. aprila letošnjega leta seveda, predložiti analizo o primernosti
                  uporabe datuma 6. april 1941 po 4. odstavku 13. člena tega zakona za občine in
                  dele občin, ki so bile do 9. septembra 1943 v sestavi Kraljevine Italije. Po
                  potrebi naj bi predlagali ustrezne rešitve tega vprašanja. Danes smo 20. maja
                  1993. Vlada ne le,da ni izvršila naloge, ampak se ji tudi ni zdelo potrebno, da bi
                  Državni zbor obvestila, kakšne ovire ji preprečujejo, da bi naloženo delo
                  opravila. Še več, njeni uslužbenci nemoteno opravljajo delo v vseh prizadetih
                  občinah.</p>
               <p>Konkretno lahko povem, da so na skladu kmetijskih zemljišč in gozdov že začeli
                  pripravljati razpis za oddajo kmetijskih zemljišč v najem v občini Izola. Razpis
                  se nanaša na vsa kmetijska zemljišča, ki so bila v družbeni lastnini, in to kljub
                  temu, da so prav v občini Izola skupaj z delavci sklada ugotovili, da je uporaba
                  datuma 6.4.1941 nesmiselna, ker ni znanega prav nič v zvezi z razmerjem med
                  občinsko in državno lastnino v tistem času. Naj povem še mimogrede to, da je
                  najemnina, ki jo je sklad določil, trikrat višja kot lanska, medtem ko je občina
                  Izola v svojem programu predvidela 92,6% povišanje najemnin zakupnin za letošnje
                  leto. Skratka, pričakovani nered in učinki centralistično zastavljenega zakona, ki
                  ne upošteva posebnosti posameznih delov Slovenije se že kažejo. Od Vlade
                  pričakujem, da bo naloženo delo opravila takoj, sicer pa naj predlaga zamrznitev
                  uporabe zakona za tiste občine in dele občin v Sloveniji, za katere si ni na
                  jasnem, kakšno rešitev lahko ponudi. V kolikor tega ne bo naredila sama, bomo tak
                  predlog vložili poslanci iz tega dela Slovenije.</p>
               <p>Drugo poslansko vprašanje in pobuda se pa nanaša na naše delo. Komisija za
                  volitve, imenovanja in administrativne zadeve je predsedstvu Državnega zbora
                  predlagala, naj zaradi boljše organiziranosti in lažjega načrtovanja dela
                  poslancev v svojih volilnih enotah določi vsak ponedeljek za dan, ko ni dovoljeno
                  sklicevati sej delovnih teles. Vodstvo zbora je predlog zavrnilo z utemeljitvijo,
                  ki si jo lahko preberete pri svojih kolegih, članih te komisije. Načelno lahko
                  argumente za zavrnitev razumem in jih tudi sprejmem. Toda naše vodstvo je pri
                  svojem odgovoru prezrlo nekaj realnih dejstev, ki jih doživljamo vseh pet mesecev
                  našega dela.</p>
               <p>Dve dejstvi sta še zlasti žgoči. V vseh petih mesecih se ni niti enkrat zgodilo,
                  da bi vsaj 14 dni vnaprej vedeli, da bomo imeli dan na razpolago za delo na
                  terenu. S tem seveda izključujem sobote, nedelje in praznike. Brez zamere, mislim,
                  da le imamo pravico, ne le mi, ampak tudi naši sodržavljani v naših volilnih
                  enotah do prostih sobot, nedelj in praznikov.</p>
               <p>Drugič, o zagotovilu o enem tednu v mesecu, rezerviranem za delo v volilni enoti,
                  lahko milo rečeno samo dvomim. Saj pri takem tempu dela ne moremo pričakovati, da
                  bodo lahko delovna telesa opravila delo v desetih delovnih dneh. Morda imam smolo,
                  da sem v delovnih telesih, katerih predsedniki hočejo preveč delati. Temu ne
                  verjamem, saj vidim, da moje kolegice in kolegi kar naprej skačejo iz seje na sejo
                  in so po moji presoji v zelo podobnem ali nekateri še v slabšem položaju kot jaz.
                  Seveda je majhna razlika med možnostjo kolegic in kolegov, ki živijo v Ljubljani
                  ali njeni bližnji oklici in nami, ki ob prehitri vožnji in kršenju prometnih predpisov potrebujemo eno uro in pol do dve uri in pol do svoje volilne enote.
                  Slednji smo pri stikih z volivci še nekoliko bolj prikrajšani ali omejeni kot
                  prvi. S tem nočem predstavnikov ministrstva za notranje zadeve pozvati, da nas naj
                  bolj poostreno nadzira, kadar se peljemo proti domu. Zato sprašujem, kdaj nam bo
                  vodstvo Državnega zbora omogočilo, da bomo imeli možnost vsaj za leto dni vnaprej
                  določiti dneve za stike s posameznimi državljani v volilni enoti. Govorim o delu v
                  poslanski pisarni v volilni enoti. Opozarjam, da je neresno določiti dneve za take
                  stike in jih potem zaradi dela zbora in</p>
               <p>delovnih teles odpovedovati, ali znova in znova prelagati. Prav tako ni mogoče
                  načrtovati srečanja z večjim številom ljudi iz volilne enote, razen če se ne
                  oziroma na sodelovanje pri delu delovnih teles. To spet ni v skladu z interesi
                  volilnega okraja in volilne enote, saj lahko zaradi odsotnosti nimaš možnosti
                  uveljaviti kakšne njihove pobude ali predloga. Ob enem dajem pobudo, da vodstvo
                  Državnega zbora določi vsaj dva dni v mesecu, v razmaku 14 dni, ki bosta trajno
                  namenjena delu poslancev na terenu. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospe Pečanovi. Besedo ima gospod Verzolak. Ni replik.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala lepa za besedo. Imam dve zadevi, ki bi jih prebral, seveda naslovljeno je
                  Vladi, in sicer.</p>
               <p>Prvič. Poslansko vprašanje o številu zavarovancev. Po podatkih Zavoda za
                  zdravstveno zavarovanje je bila v Sloveniji v letu 1992 zagotovljena zdravstvena
                  varnost za 2.290.000 zavarovancev Republike Slovenije. Slovenija pa ima 1.996.087
                  prebivalcev, po zadnjem podatku. Ob primerjavi števila zavarovancev s številom
                  prebivalcev Republike Slovenije ugotovimo, da je zdravstvena varnost zagotovljena
                  293.913 zavarovancem, ki niso prebivalci Republike Slovenije. Zavarovanci so
                  osebe, ki so v delovnem razmerju v Republiki Sloveniji. Pravice iz obveznega
                  zavarovanja pripadajo tudi družinskim članom tujcev, ki na podlagi delovnih
                  dovoljenj sklenejo delovno razmerje, ali opravljajo delo v Republiki Sloveniji.
                  Zanima me, kako je mogoče prezreti dejstvo, da iz naslova 36.699 izdanih delovnih
                  dovoljenj pripadajo pravice iz obveznega zdravstvenega zavarovanja kar dodatnim
                  257.214 zavarovancem, ali posplošeno, zaposleni tujec omogoča zdravstveno
                  zavarovanje povprečno sedmim družinskim članom. Navedel bi tudi primer, ki smo ga
                  imeli v Velenju, ko je imel nekdo iz Bosne na se zavarovanih, kar 43 članov.
                  Sprašujem, ali so pristojne službe pri preverjanju števila družinskih članov in
                  njihovih sorodstvenih vezi z zavarovanci, ki so v delovnem razmerju v Republiki
                  Sloveniji na podlagi delovnih dovoljenj, res opravile svoje delo. To je mišljeno,
                  da bi se preverilo dejansko, če so res upravičeni na tako veliko število
                  zavarovancev po tistem, ki dela pri nas.</p>
               <p>Druga zadeva. Poslansko vprašanje o dodelitvi socialnih stanovanj. Na podlagi
                  razpisa in pravilnika o pogojih in merilih za dodeljevanje socialnih stanovanj v
                  najem, katera sta bila opravljena v vrhniškem časopisu Naš časopis, februarja 1993
                  in v Primorskih novicah, 2. marca 1993, sprašujem: Prvič. Na kakšen način
                  Republika Slovenija dovoljuje, da občine npr. Vrhnika in Koper, da so lahko prišli
                  na občinsko listo za dodelitev socialnih stanovanj v najem pretežno neslovenci, ko
                  pa je v uradnem listu Republike Slovenije, številka 18-10/92, pod 8. členom, točno
                  določeno, da je splošni pogoj, ki ga prosilec mora izpolnjevati, da je upravičen
                  do dodelitve socialnega stanovanja v najem, da je državljan Republike Slovenije in
                  da ima stalno prebivališče v Republiki Sloveniji.</p>
               <p>Drugič. Na kakšen način je komisija socialnih stanovanj v najem preverjala, da
                  prosilec, ali kdo izmed ožjih družinskih članov ni lastnik nepremičnine, ki
                  presega 25% vrednosti primernega stanovanja. To je določeno v 3. členu Pravilnika
                  o pogojih in merilih za dodeljevanje socialnih stanovanj v najem. Pri tem me
                  zanima, če je komisija preverjala premoženjsko stanje prosilcev tudi v bivših
                  jugoslovanskih republikah.</p>
               <p>Tretjič. To je bolj posamični primer, vendar je tako značilen za ostale in glasi
                  takole: Posamezne stanovanjske probleme ne mislimo urejati na takšen način - to je
                  mišljeno tukaj v parlamentu - vendar je naslednji primer tako značilen za vse
                  ostale primere, da ga moramo navesti. To je primer ne pravnega in ne
                  demokratičnega reševanja stanovanjskega problema v občini Metlika, ki na žalost ni
                  edini in je na škodo Slovencev. Na podlagi 100. člena stanovanjskega zakona,
                  Uradni list RS št. 18/91, ter na podlagi 12. člena pravilnika o normativih in
                  standardih ter postopkov za uveljavljanje pravice do socialnega stanovanja v najem
                     <stage>(Uradni list RS št. 18 z dne 10.4.1992)</stage> je Sekretariat občine
                  Metlika z dne 7.9.1992 objavil listo za dodelitev socialnih stanovanj v najem. Na
                  tej listi je 28 prosilcev socialnih stanovanj, praznih stanovanj pa je le 13.</p>
               <p>Problem gospe Marija Škof iz Metlike je v tem, da meni, da jo obravnavajo kot
                  tretjerazredno državljansko Republike Slovenije. Gospa Marija Škof je samohranilka
                  dveh otrok. Živela je v solidarnostni podstrešni garsonjeri, v kateri je zamakal
                  strop in še kup drugih nevšečnosti. Zaprosila je za večje stanovanje, njeno mesto
                  in točke na prednostni listi prosilcev pa so se spreminjali takole: datum
                  14.2.1990 - zaporedna številka 1, torej prvo mesto, število točk 334; dne
                  10.10.1991 - 16. mesto, 343 točk. Nato so solidarnostna stanovanja postala
                  socialna in vrstni red na prednostni listi prosilcev se je spremenil: 10.4.1992 -
                  17.mesto, 240 točk in 12.11.1992 - 16. mesto, 240 točk. Zgornja mesta na
                  prednostni listi prosilcev so zasedli pretežno priseljenci z juga. In gospa Marija
                  Škof pravi, da jo je prizadelo tudi dejstvo, da se je morala umakniti novopečenim
                  slovenskim državljanom, pa čeprav redno izpolnjuje vse obveznosti do države. Nima
                  službe, čeprav ima 18 let delovne dobe; preživlja se s priložnostnimi deli. Vrtec
                  za otroka jo stane 6.000 tolarjev, medtem ko hrvaški državljani, zaposleni v
                  Republiki Sloveniji, v istem vrtcu plačujejo le 2.000 tolarjev.</p>
               <p>Zaradi težav, ki so se ji nakopičile, se je v začetku meseca decembra 1992 nasilno
                  vselila v stanovanje št. 15 v stanovanjskem bloku v naselju <q>"Boris Kidrič"</q>
                  številka 2. Seveda so ji takoj izklopili elektriko. Od sodišča v Novem mestu je
                  dne 21.12.1992 prejela opomin pred tožbo, naj se takoj izseli.</p>
               <p>Poslanska skupina SNS ne podpira nasilnih vselitev, vendar pa ne priznavamo
                  dvoličnih oz. pristranskih odločitev občinskega odbora za stanovanjsko
                  gospodarstvo v občini Metlika. Omenjamo le, da je več vodilnih ljudi v občini
                  Metlika Neslovencev, večinoma so Hrvati. Morda zato diskriminacija do Marije Škof
                  pri dodelitvi stanovanja. V poslanski skupini SNS se ne moremo znebiti občutka, da
                  je to namensko naseljevanje Neslovencev ob slovensko-hrvaški meji, saj so
                  najemniki novih socialnih stanovanj večinoma Hrvatje.</p>
               <p>Zanima nas, po kakšnem ključu so se npr. gospe Mariji Škof zmanjšale točke in
                  zakaj so se na prednostno listo prosilcev pred gospo Marijo Škof uvrstili tudi
                  neslovenci, ki so na začetku bili na mestih za njo? Priloga, kar sem že oddal, je
                  zajeten kup pritožb in sodnih zadev gospe Marije Škof. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Besedo ima gospod Štefan Matuš.</p>
            </sp>
            <sp who="SDZ1:MatušŠtefan">
               <speaker>ŠTEFAN MATUŠ:</speaker>
               <p>Hvala lepa. Spoštovani! Imam poslansko vprašanje, in sicer: <q>"Koliko zahtev po
                  posameznih občinskih sodiščih je bilo zavrnjenih leta 1992, kjer je šlo za zahteve
                  za izvršitev zapornih kazni na podlagi odločb organov iz ozemlja SFRJ in se nanaša
                  na državljane Republike Slovenije, ki so državljanstvo prejeli po uveljavitvi
                  zakona o državljanstvu Republike Slovenije?"</q></p>
               <p>Naslednje poslansko vprašanje se nanaša na dogodke letošnjega leta - na prvenstvo
                  v smučarskih skokih v Planici, ko je 15-letno dekle izgubilo življenje zaradi
                  podhladitve. Dekle je ob 6. uri zjutraj odšlo iz Litije z vlakom v Ljubljano; ob
                  8. uri so se je skupaj s spremljevalko avtobusa in sošolci odpeljali v Planico ter
                  prispeli na cilj približno ob 9.30 uri. Ob 10. uri je pri njej nastopila slabost
                  in kljub ugovoru nekaterih posameznikov šofer avtobusa ni dovolil vstopa v
                  avtobus, iz razloga povračanja v avtobusu. Posamezniki so obvestili policijo,
                  vendar se prvi policist za zadevo ni zmenil in jih zavrnil, naj se streznijo.
                  Naslednji policist je preko UKW postaje poklical rešilni avtomobil. V zelo dolgem
                  času je rešilni avtomobil z reševalci prispel in ob približno 12. uri je bilo
                  dekle podhlajeno pripeljano v bolnišnico Jesenice, kjer so ji nudili pomoč kot
                  močno alkoholiziranim osebam. Ob 13.30 uri je dekle umrlo zaradi posledic
                  podhladitve. Spremljevalka oz. učiteljica tega avtobusa je takoj po prispetju, ob
                  9.30 uri, v Planico zapustila skupino ter jim poprej naročila, da se dobijo ob
                  odhodu pri avtobusu. Torej je bila ta oseba odsotna od 9.30 ure do 15.ure, ko se
                  je prvič pojavila pred učenci, ki jih je spremljala.</p>
               <p>Postavlja se vprašanje odgovornosti javnih služb: šolskega sistema - Ministrstvu
                  za šolstvo, avtobusnih prevoznikov - Ministrstvu za promet in zveze, za delo
                  policije - Ministrstvu za notranje zadeve in za delo reševalne službe in
                  zdravnikov - Ministrstvu za zdravstvo. Obstojajo še bolj natančni podatki, vendar
                  tu niso pomembni. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Besedo ima gospod Franc Černelič. Ga ni? Gospod Maks Sušek.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Poslanci: dr. Leo Šešerko, dr. Bojan Korošec, dr.Janko Predan, dr.Vladimir Topler
                  in jaz osebno, Vlado Republike Slovenije oziroma pristojno ministrstvo prosimo, da
                  prouči kriterije, po katerih je bilo gospodu Peciji Šerafedinu, s stalnim
                  prebivališčem v Velenju, izdano dovoljenje za opravljanje gostinske dejavnosti s
                  poslovnim prostorom Kava-bar Kalifornija, Trg svobode 3, Ravne na Koroškem.</p>
               <p>Sprašujemo, ali je bivši minister za turizem in gostinstvo pri izdaji odločbe
                  prekršil svoja pooblastila, ali ima lastnik lokala vsa potrebna lokacijska,
                  gradbena in uporabna dovoljenja ter soglasja sosedov, predvsem tudi soglasje
                  sosedov? Na podlagi kakšne dokumentacije je Ministrstvo za turizem in gostinstvo
                  izdalo odločbo z dne 12.11.1992? Ali so bile določbe o ustavitvi del preklicane?
                  Kakšni pogoji varstva proti hrupu in kaljenju nočnega miru so izpolnjeni?</p>
               <p>Gostinski objekt Kava-bar Kalifornija, diskoteka, je bil zgrajen oziroma preurejen
                  brez ustreznih lokacijskih in gradbenih dovoljenj ter v nasprotju s soglasjem
                  Zavoda za varstvo naravne in kulturne dediščine.</p>
               <p>Upravni organi občine Ravne na Koroškem in inšpekcijske službe so izdali odločbe o
                  ustavitvi del, ki pa še niso bile upoštevane. Prvostopenjski organ je izdal obrtno
                  dovoljenje, ki ga je drugostopenjski organ odpravil, citirano odločbo in zadevo pa
                  vrnil prvostopenjskemu organu v ponovno odločanje.</p>
               <p>Ministrstvo za turizem in gostinstvo pa je dne 12.11.1992 izdalo naslednjo
                  odločbo. Odpravi se odločba občinskega sekretariata za gospodarstvo in
                  družbeno-ekonomski razvoj občine Ravne na Koroškem št. ta in ta z dne 9.12.1991, s
                  katero je bil zahtevek Pecija Šerafedina za izdajo obrtnega dovoljenja s predmetom
                  poslovanja Kava-bar zavrnjen.</p>
               <p>Pritožbi Pecija Šerafedina, se v celoti ugodi in izda obrtno dovoljenje s
                  predmetom poslovanja Kava-bar, s poslovnim prostorom Ravne na Koroškem, Trg
                  svobode 3.</p>
               <p>Obratovanje lokala v nočnih urah hudo moti sosede, saj vmesna stena diskoteke meji
                  na njihovo stanovanje, spalnico in otroško sobo. S tem pa so seveda kršene
                  temeljne človeške svoboščine in pravice.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Vlado vabim, seveda, če to želi, da lahko na vprašanja in pobude
                  odgovorijo takoj. Besedo ima gospod Franc Zagožen.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovane poslanke in poslanci! Poslansko vprašanje postavlja poslanska skupina
                  Slovenske ljudske stranke in ga naslavljamo na predsednika Državnega zbora
                  Republike Slovenije. To smo prisiljeni, ker neke naše izjave v časopisu tudi na
                  ponovno urgenco niso objavili.</p>
               <p>Gre pa za naslednje. Ob smrti Viktorja Avblja so 7.4.1993 predsednik Republike
                  Slovenije, Državni zbor Republike Slovenije in Vlada Republike Slovenije objavili
                  osmrtnico, ki slavi pokojnika in našteva njegove številne funkcije in zasluge.
                  Osmrtnica je bila objavljena tudi v našem imenu kot poslancev Državnega zbora
                  Republike Slovenije, brez našega soglasja in celo brez naše vednosti.</p>
               <p>Viktor Avbelj je bil poleg v osmrtnici naštetega, tudi državni tožilec v času
                  zločinskih procesov po II. svetovni vojni in namestnik načelnika OZN-a v času
                  povojnih pobojev. Ta dejanja so najtemnejša plat slovenske zgodovine. Pokojnik je
                  s tem in na drugih funkcijah sodeloval pri odpravi demokracije in vzpostavljanjem
                  komunistične diktature.</p>
               <p>Poslanci Slovenske ljudske stranke se zaradi tega distanciramo od objavljene
                  osmrtnice in sprašujemo predsednika Državnega zbora, mag. Hermana Rigelnika, kdo
                  in na podlagi katerega člena poslovnika Državnega zbora Republike Slovenije, je v
                  imenu poslancev Državnega zbora v medijih naročil objavo zgoraj omenjene
                  osmrtnice?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Besedo ima gospa Jadranka Šturm-Kocjan.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo. Spoštovane kolegice in kolegi. Imam vprašanje in pobudo v zvezi z
                  naslednjim problemom.</p>
               <p>Na osnovi posebnega sklepa Vlade Republike Slovenije je bilo novembra leta 1992
                  evakuiranih iz Bosne približno 320 Slovencev oziroma njihovih potomcev. Kljub
                  temu, da so ob odhodu zagotavljali, da imajo možnost bivanja v Sloveniji pri
                  sorodnikih,</p>
               <p>prijateljih ali znancih, jih je okoli 100 ostalo brez nastanitve. Zanje je
                  poskrbel Urad za begunce in jih 94 namestil v penzion Laki v Fiesi. Pogodba s tem
                  penzionom poteče zadnjega maja letos, zato je treba poskrbeti za bivanje teh ljudi
                  od junija letos dalje. Status teh evakuiranih Slovencev je gotovo drugačen od
                  ostalih beguncev iz Bosne, kar se odraža tudi v nekaterih pravicah, ki jih imajo.
                  Lahko prosijo za zaposlitev, in če jo dobijo, lahko pridobijo dovoljenje za delo.
                  Nimajo pa urejenih še mnogih drugih stvari, ki so jim bile ob odhodu iz Bosne
                  obljubljene. Ob tem je treba poudariti, da ti evekuirani Slovenci niso edini
                  Slovenci, ki so prišli iz Bosne v Slovenijo. Po podatkih Ministrstva za delo,
                  družino in socialne zadeve, jih je še 45, ki so k nam prišli mimo posebnega sklepa
                  Vlade in sedaj živijo pri družinah, ne dobivajo pa nobene pomoči.</p>
               <p>Sprašujem Vlado Republike Slovenije, kako namerava dolgoročno rešiti probleme
                  Slovencev iz Bosne in hkrati dajem pobudo, da s posebnim sklepom prioritetno reši
                  vprašanje njihovega gibanja, državljanstva, zaposlitve in šolanja otrok.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala. Besedo ima gospod Rafael Kužnik.</p>
            </sp>
            <sp who="SDZ1:KužnikRafael">
               <speaker>RAFAEL KUŽNIK:</speaker>
               <p>Lepo pozdravljeni. Imam poslansko pobudo v zvezi z nabavo reševalnega vozila za
                  potrebe Zdravstvenega doma Novo mesto. Državnem zboru dajem pobudo in obenem
                  Ministrstvu za zdravstvo, ter opozarjam na velik problem v dolenjski regiji glede
                  neustreznega reševalnega vozila. Zdravstveni dom Novo mesto nima reševalnega
                  vozila in tudi ne stalne ekipe za nudenje nujne medicinske pomoči na terenu. Vemo,
                  koliko življenj lahko rešimo s pravočasno in kakovostno nujno medicinsko pomočjo.
                  Zaradi neustrezne nujne medicinske pomoči v dolenjski regiji vsako leto umre
                  povprečno 5,8% prebivalca, več kot 100 ljudi postane trajnih invalidov nižje in
                  višje stopnje, tudi zaradi te neustrezne medicinske pomoči na kraju samem.</p>
               <p>Pravočasna in kakovostna nujna medicinska pomoč na terenu lahko bistveno vpliva na
                  preživetje bolnika oziroma poškodovanega, na potek njegovega zdravljenja ter na
                  posledice, poškodbe ali bolezni. Nujna medicinska pomoč na terenu je kompleksna
                  dejavnost, njena uspešnost pa je odvisna od vseh elementov, ki jo sestavljajo. To
                  so ekipa, oprema, ustrezno reševalno vozilo in učinkovita organiziranost. Oprema
                  mora omogočiti optimalne pogoje za delo zdravnika na terenu. To pomeni, da mora
                  biti zdravniku pri roki, ko jo potrebuje. Reševalna vozila so poseben problem.
                  Danes pri naših proizvajalcih ne najdemo vozila, ki bi bilo ustrezno nudenju nujne
                  pomoči na terenu. Reševalno vozilo je delovni prostor za zdravnika. Za tak način
                  dela je primeren le kombi in ne podaljšana osebna vozila, kot jih pri nas
                  izdelujejo. Prostor v njem mora biti tako urejen, da je dostop do bolnika, vsaj s
                  treh strani, nudi zdravniku vse, kar potrebuje za ohranitev življenja, to je EKG z
                  defibrilatorjem, aspirator, infuzijski sistem, kisik, zdravila, sanitetni
                  material, vakumsko blazino, specialna nosila; naprave morajo biti funkcionalno
                  razporejene, da ne ovirajo dela. Pomembne so tudi lastnosti vozila, to je teren,
                  slabi vremenski pogoji in tako naprej. Pogoj na vseh štirih kolesih bi moral
                  biti.</p>
               <p>Preko Dolenjske vodi izrazito tranzitna cesta Dolenjka. Sodi med najbolj krvave v
                  Sloveniji. Novo mesto je na prvem mestu v Sloveniji po številu smrtno ponesrečenih
                  izven naselja, enako je s ponesrečenci. Ob nabavi ustreznega vozila ne bi smeli
                  pozabiti na pripravljenost za večje nesreče, kot v primeru vojne intervence,
                  naravne, ali nuklearne oziroma ekološke nesreče, bližine meje, industrije in
                  tranzitnega prometa. Višina finančnih sredstev za potrebo nabave takega vozila se
                  giblje okoli 130.000 mark. V primerjavi s tem, koliko življenj bi na ta način
                  rešili in koliko delovnih dni se bi s tem prihranilo, so ne pomembna sredstva.</p>
               <p>Zato pozivam ministra in Ministrstvo za zdravstvo, da ta problem nemudoma
                  reši.</p>
               <p>Je pa še to, da jim še vedno dolgujejo za, v času vojne, ko so nudili pomoč
                  ranjencem, še vedno niso dobili to poplačano. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala. Besedo ima gospa Irena Oman. Naslednji je na vrsti gospod Sašo Lap.</p>
            </sp>
            <sp who="SDZ1:OmanIrena">
               <speaker>IRENA OMAN:</speaker>
               <p>Hvala lepa. Jaz imam dve poslanski vprašanji in eno pobudo, in sicer kot prvo.
                  Ponovno vlagam poslansko vprašanje Ministrstvu za zdravstvo v zvezi s sklenjeno -
                  po moje škodljivo sklenjeno - najemno pogodbe med kranjsko porodnišnico in
                  zasebnim plastičnim kirurgom, ker mi še do danes ni bilo odgovorjeno. Poslansko
                  vprašanje sem predložila na 6. seji Državnega zbora Republike Slovenije, dne
                  23.3.1993. V dopisu z dne 23.4. sem gospoda ministra Voljča opozorila na obljubo,
                  ki mi jo je dal med obiskom v kranjski porodnišnici, namreč, da mi bo odgovoril na
                  moje poslansko vprašanje v roku enega tedna. Odgovora še do danes ni bilo, pač pa
                  mi je v zvezi z omenjeno zadevo odgovorilo Ministrstvo za notranje zadeve, in
                  sicer z dopisom dne 6.5.1993. Iz odgovora je razvidno, da je bila pogodba
                  sestavljena na podlagi strokovnega posvetovanja z Ministrstvom za zdravstvo, ki je
                  bilo mnenja, da naj cena pokriva stroške. Zato ne drži trditev gospoda ministra
                  Voljča, da ni vedel ničesar o sklenjeni pogodbi. Iz informacije Ministrstva za
                  notranje zadeve je razvidno, da je Ministrstvo za zdravstvo oziroma njegov
                  medicinski svet imenoval komisijo treh zdravnikov, ki si je 9. februarja ogledala
                  Bolnišnico Kranj in ocenila primernost oddaje prostorov glede varnosti delovanja v
                  bolnišnici. O tem je izdelala strokovno mnenje, za katerega je ministrstvo za
                  zdravstvo zaprosilo, odgovor, kot je razvidno iz dopisa za notranje zadeve, še ni
                  bil posredovan. Zato tudi ministrstvo za notranje zadeve ne more ugotoviti, ali
                  obstajajo razlogi za sum, da je dr. Marko Lavrič, to je direktor kranjske
                  porodnišnice, pri sklenitvi pogodbe o oddaji prostorov storil kaznivo dejanje na
                  škodo bolnišnice za ginekologijo.</p>
               <p>Ob koncu želim poudariti, da je Ministrstvo za zdravstvo dolžno na osnovi 25.
                  člena začasnega poslovnika Državnega zbora odgovoriti v roku 15 dni po tem, ko je
                  poslansko vprašanje dobilo.</p>
               <p>Drugo poslansko vprašanje zunanjemu ministru, gospodu Peterletu, glede govoric, ki
                  so dlje časa prisotne v naših medijih glede nekakšne konfederacije s Hrvaško.
                  Samostojna poslanska skupina želi vedeti za stališče Vlade Republike Slovenije
                  glede tega vprašanja oziroma, kako bo ukrepala v primeru, če bo Zagreb izsiljeval
                  konfederacijo z vzvodi svoje vojaške moči. Razumemo, da mora država voditi
                  korektno zunanjo politiko z vsemi sosedi, vendar menimo, da se je potrebno
                  distancirati od Zagreba, ker gre v tem primeru za tiho soglašanje s politiko
                  države, ki je vojaško prav tako vpletena v dogajanja v Bosni in nosi tudi svoj del
                  odgovornosti. Samostojna poslanska skupina je prepričana, da so ideje o nekakšni
                  konfederaciji s Hrvaško nekakšen svojevrsten substitut za izginulo Jugoslavijo, v
                  kateri bi nam Zagreb izstavil politično in ekonomsko celo za <q>"novo jugoslovanstvo"</q>
                  tistim, ki ne morejo preboleti preminule skupne države.</p>
               <p>In še pobuda Vladi, da določi odstotek domače nezaposlenosti, ki bi bil tisti
                  prag, katerega prestop bi prepovedoval zaposlovanje tujcev. Ob sedanji stopnji
                  brezposelnosti, ki je večja od 13,4%, moramo imeti bolj restriktivno politiko do
                  zaposlovanja tujcev. Ni namreč razlogov, da bi zaposlovali tujo delovno silo,
                  kadar obstajajo veliki presežki domače delovne sile. Menimo, da naj bi Vlada
                  dovoljevala zaposlovanje tujcev šele takrat, ko bi bilo domačih nezaposlenih manj
                  kot 5%. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala. Besedo ima gospod Sašo Lap, naslednji bo imel besedo gospod Žarko
                  Pregelj.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Imam tri kratka vprašanja. Prvo, poslansko vprašanje ministru za
                  notranje zadeve. V informacijah in gradivih Ministrstva za zunanje zadeve
                  Republike Slovenije, službe za analize in planiranje, je poročilo o nastopu
                  predstavnika Republike Slovenije na mednarodni konferenci za obvladovanje
                  nekontroliranih migracij, ki je bilo nedavno v Budimpešti. Prosimo vas za
                  informacijo oziroma referat o nedovoljenih migracijah v in skozi Slovenijo, ki ga
                  je Slovenija predstavila na konferenci. Drugič, orišite ukrepe in slovenske
                  poglede na zajezitev ilegalnih migracij, ki jih je predstavila Slovenija. In
                  tretjič, informacijo o naravi, vsebini oz. načelnih predlogih Republike Avstrije o
                  začetku pogajanja za oblikovanje evropskega sporazuma za nastanitev tujcev,
                  evropska migracijska konvencija.</p>
               <p>Drugo, pobuda Vladi, da prouči in uredi vprašanje posebne kategorije dela novih
                  državljanov naše republike, v širši javnosti znane pod imenom vikend bojevniki. Ob
                  tem pa hkrati zahtevamo, da oceni in pojasni nemoč svoje slovenske policije in
                  VIS-a ob tem problemu. Seveda ne gre za nek nov in osamljen pojav. Gre za
                  novačenje prostovoljcev, ki žive v naši državi, za odhod na bojišče v Bosno in
                  Hercegovino. Doslej so to počeli zgolj Srbi, zdaj pa, kot je slišati, tudi
                  Muslimani in Hrvati. Konec tedna namreč mnogi nekdanji delavci iz bivše
                  Jugoslavije, ki so dobili naše državljanstvo, in mnogi izmed katerih so
                  prijavljeni na zavodu kot nezaposleni, odhajajo v svoje <q>"domače"</q> kraje, kjer za
                  nekaj sto nemških mark oblečejo četniške ali kakšne druge jugo suknje. Na TV smo
                  že videli trupla ubitih ljudi s slovenskimi dokumenti. Po govoricah zadnji čas
                  množično odhajajo z Gorenjske, Dolenjske in drugih delov naše države. Ob vsem tem
                  je nenavadno, da niti policija niti VIS nimata konkretnih podatkov, kdo novači
                  legionarje s slovenskim državljanstvom za odhod na tuja bojišča. Takšna situacija
                  ogroža notranjo varnost države. Zlasti, ker želimo poudariti, da ta <q>"jugo peto
                  kolona"</q> z novim slovenskim državljanstvom ima pravzaprav redne oborožene vaje v
                  Bosni in Hercegovini, s čimer ohranjajo in <q>"uvežbavajo"</q> svojo vojaško sposobnost.
                  Zato zahtevamo, da Vlada in njene službe temeljito proučijo tovrstna novačenja,
                  ugotovijo, kje so njihovi centri, da bi tako ljudi, ki so si umazali roke s krvjo
                  in hkrati uživajo vse zaupanje in pravice kot drugi slovenski državljani, čimprej
                  izpisali iz slovenskega državljanstva.</p>
               <p>To je konkretno tudi reševanje te problematike, o kateri smo prej govorili.
                  Novačenje naših državljanov za tuje vojske v spopadih na Balkanu škodi ugledu naše
                  države, demantira našo miroljubno pozicijo, obenem pa jo aktivno, pa čeprav
                  posredno preko svojih novih jugo državljanov vključuje z njihovimi vojskami v
                  vojaški spopad na Balkanu. Tukaj zraven je tudi izrezek iz Dela, o tem je delo
                  pisalo pred 14 dnevi.</p>
               <p>In tretja stvar. V medijih Delo 21.4. 1993, stran 2, smo lahko prebrali, da imamo
                  poleg že znanih obveščevalnih služb še nekakšne interne obveščevalne oddelke pri
                  notranjem in zunanjem ministrstvu ter pri Kabinetu predsednika države.</p>
               <p>Samostojna poslanska skupina zahteva, da Vlada pojasni oziroma pove pravno osnovo
                  za interni obveščevalni oddelek pri Kabinetu predsednika Republike. V ustavnih
                  pristojnostih šefa države kot protokolarne osebnosti nima dolžnosti zbiranja
                  obveščevalnih podatkov, za kar so določene v našem ustavnem redu druge službe -
                  VIS in VOMO. Prav tako Samostojno poslansko skupino zanima obseg pristojnosti
                  obveščevalnega oddelka pri Kabinetu predsednika države, narava podatkov, ki jih
                  zbira, in vprašanje parlamentarnega nadzora nad delom predsednikove obveščevalne
                  službe. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala. Besedo ima predstavnik Vlade, gospod Andrej Šter iz Ministrstva za notranje
                  zadeve.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala lepa. Na kratko bom skušal odgovoriti. Začel bom od zadnjega postavljenega
                  vprašanja. Naslovljeno je bilo sicer na Vlado, vendar v imenu Ministrstva za
                  notranje zadeve lahko povem, ker je bilo tudi eno od <q>"tangiranih"</q> ministrstev, da
                  se pri nas seveda ne ukvarjamo z obveščevalno dejavnostjo. Mogoče je poslanec,
                  gospod Lap mislil na Urad za varnost in zaščito, ki se ukvarja z varnostjo
                  obiskovalcev naše države iz tujine, ali pa na urad, ki se ukvarja z raziskavo
                  pritožb zoper postopke policije, ki je spet posebna služba. To ni obveščevalna
                  dejavnost in Ministrstvo za notranje zadeve se z obveščevalno dejavnostjo ne
                  ukvarja.</p>
               <p>Drugo vprašanje se je nanašalo na jugo-četnike ali vikend-četnike. Res je, da se v
                  medijih ta problematika pojavlja zadnje čase; ministrstvo seveda ne reagira na
                  medije, pač pa reagira na utemeljena opozorila na to dejavnost. In iz dejavnosti
                  naše kriminalistične službe in uprave policije lahko na kratko povem, da je bilo v
                  okviru ugotavljanja dejanskega stanja in postopkov, ki so bili s tem v zvezi
                  opravljeni, narejeno naslednje: temeljita kontrola 254 avtobusov, ki so prevažali
                  potnike. Pri tem smo temeljito pregledovali prtljago potnikov in vozila ter pri
                  tem uporabili posebej šolana psa za odkrivanje eksploziva in mamil, vendar
                  pozitivnih rezultatov v smislu najdbe inkriminiranih predmetov nismo zabeležili.
                  Pri tem je bilo kontroliranih preko 3.300 posameznikov; 70 potnikom so bili
                  odvzeti vzorci z roke zaradi morebitnih sledov smodnika za ugotavljanje in
                  dokazovanje uporabe orožja v času bivanja v Bosni in Hercegovini oz. izven
                  Slovenije. Analiza odvzetih sledi z rok ni dala pozitivno uporabnih rezultatov. Z
                  operativnim delom smo prišli do ugotovitev in določenega števila pripadnikov
                  srbske nacionalnosti, ki narekujejo nadaljnje preverjanje njihove dejavnosti in
                  izvajanje ukrepov iz naše pristojnosti.</p>
               <p>To je informacija, ki mogoče zahteva nadaljnje pojasnilo, vendar za enkrat jaz
                  lahko toliko povem o tej zadevi.</p>
               <p>Prvo vprašanje se je nanašalo na dejavnosti notranjega ministrstva v zvezi z
                  migracijsko politiko in mednarodnimi sporazumi o preprečevanju ilegalnih prehodov
                  - če sem vprašanje pravilno razbral. Čudi me, da je vprašanje ponovno postavljeno,
                  ker mislim, da smo zahtevane podatke in dokumentacijo poslali. V kolikor to še ni
                  bilo narejeno - jaz pač take podatke imam - bo to storjeno v najkrajšem času.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Šteru. Besedo ima gospod Žarko Pregelj. Naslednji ima besedo
                  gospod Jožef Kocuvan in nato gospod Janez Podobnik.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Imam poslansko vprašanje, kot sem že dopoldan povedal, za Ministrstvo
                  za varstvo okolja in urejanje prostora. Dne 18.5.1993 smo dobili informacijo, da
                  so inšpekcijski organi v Mestni upravi Ljubljana ponovno začeli z izvršbami črnih
                  gradenj na Malem Vrhku. Glede na to, da je 9.4.1993 stopil v veljavo zakon o
                  spremembah in dopolnitvah zakona o urejanju naselij in drugih posegov v prostor,
                  ki v svojem 11. členu določa 90-dnevni moratorij na prisilne izvršbe, to je
                  rušitve črnih gradenj, nas taki postopki urbanistične inšpekcije Mesta Ljubljana
                  presenečajo. Od ministra za varstvo okolja in urejanje prostora zahtevam
                  obrazložitev tega dejanja. Obenem zahtevam, da točno pojasni, zakaj dovoljuje
                  njemu podrejenim inšpektorjem tako ravnanje, ki je v očitnem nasprotju z osnovnim
                  namenom nedavno sprejetega zakona. Od ministra za varstvo okolja in urejanje
                  prostora zahtevam, da kot vrhovni organ uprave na tem področju nemudoma prepreči
                  taka in podobna dejanja, sicer menim, da bomo prisiljeni v Državnem zboru sprožiti
                  razpravo o njegovih dejanjih. Zraven prilagam štiri kopije obvestil o novem datumu
                  pravne izvršbe in ti datumi se nanašajo že na ta mesec, vemo pa, da rok poteče
                  okrog 10. julija.</p>
               <p>Obenem želim še prostestirati, ker že od 13.1.1993, ko sem vložil poslansko
                  vprašanje v zvezi z varnostjo pomorske plovbe v Tržaškem zalivu na Ministrstvo za
                  varstvo okolja, čeprav je mogoče zraven prisotno tudi prometno ministrstvo, še
                  nisem dobil odgovora. V spisu je še vedno prazna črta. Opozarjam, da še nisem
                  dobil odgovora na poslansko vprašanje v zvezi s problematiko ponovne evakuacije
                  preostalih državljanov Republike Slovenije iz vojnih območjih Bosne in
                  Hercegovine. Tudi to vprašanje že več kot dva meseca ostaja brez odgovora.</p>
               <p>Menim, da v tej smeri vsaj del Vlade ne izpolnjuje svojih dolžnosti do Državnega
                  zbora, kar ocenjujem kot sila negativno dejanje. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Besedo ima gospod Janez Podobnik. Gospod Jazbinšek bi rad odgovoril na
                  vprašanje.</p>
            </sp>
            <sp who="SDZ1:JazbinšekMiha">
               <speaker>MIHA JAZBINŠEK:</speaker>
               <p>Jaz se zahvaljujem za to pozornost, glede tega, da je bilo našemu ministrstvu dano
                  vprašanje glede varnosti plovbe. Večkrat sem že povedal, da to ministrstvo za
                  podobna vprašanja ni pristojno. Varnost plovbe je v pristojnosti Ministrstva za
                  promet in za varnost plovbe.</p>
               <p>Kar se tiče vprašanja okrog črnih gradenj, moram povedati, da določbe zakona med
                  seboj niso v spregi. Določba, ki govori o tem, da kdor se izkaže s plačilom
                  depozita, ta lahko uveljavi odložitev izvršbe, pomeni, da to lahko naredi s
                  skrajnim rokom v treh mesecih, po tistem te pravice ne bo nihče imel. Zakon pa je
                  napisan tako, da vsi upravni postopki normalno tečejo. Moral bi povedati, da
                  tisti, ki pride na vrsto v inšpekcijskem postopku, tisti ima v okviru teh treh
                  mesecev pravico, da se izkaže s tem plačilom; po treh mesecih te pravice nihče več
                  ne bo imel. Zakon ni imel namen in tudi črke zakona ni, da bi se ustavile te
                  administrativne rušitve v tem času; še drugače povedano, če bi bilo ustavljeno
                  delovanje inšpekcijskih služb potem bi skupaj padel cel zakon. Ta določila med
                  seboj niso v spregi.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu ministru Jazbinšku. Besedo ima gospod Janez Podobnik, za njim
                  ima besedo gospod Miran Potrč. Prosim, gospod Žare Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Moram pojasniti, da z odgovorom nisem zadovoljen in zahtevam pisni odgovor s točno
                  navedbo, kateri členi omogočajo taka dejanja urbanističnim inšpektorjem. Jaz
                  menim, da tega po tem zakonu ni možno tako razumeti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala. Gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Imam poslansko vprašanje o povečanih ravnih sevanja kot posledici rudarjenja
                  živo-srebrne rude v Idriji. Meritve sevanja na področju mesta Idrije kažejo, da se
                  v Sloveniji, od vseh tehnološko povečanih izvorov naravne radio-aktivnosti prav
                  ostanki živo-srebrne rude uvrščajo med tiste, ki imajo največji vpliv na obsevno
                  izpostavljenost prebivalstva. Žgalniški ostanki živo-srebrne rude iz Idrije
                  vsebujejo naravno radio-aktivne elemente v povišanih koncentracijah in jih
                  uvrščamo med tako imenovane tehnološko spremenjene vire naravne radio-aktivnosti.
                  To so viri sevanja, sicer naravnega izvora, vendar jih je človek z uporabo
                  različnih tehnologij napravil za radio-aktivne tujke v danem okolju. Obsevanje
                  prebivalstva iz teh virov bi moralo biti pod zakonskim nadzorom. Letna mejna
                  vrednost prejete doze en milisivert na posameznika ne sme biti presežena. K
                  prejeti dozi sevanja žgalniških ostankov prispevajo največ radon in njegovi kratko
                  živi potomci, ki jih vnašamo v telo z inhalacijo. Povečanemu obsevanju doda manjši
                  delež tudi zunanje gama-sevanje, ki prav tako izhaja iz odloženega materiala.</p>
               <p>Izhajanje radona iz površin, kjer so odloženi ostanki, je odvisno od vsebnosti
                  radona 226 v tem materialu, kot tudi od poroznosti talne podlage. Izhajajoči radon
                  vstopa v zaprte bivalne prostore, zlasti v kleti in pritlična stanovanja ter se
                  tam lahko nakopiči do zelo visokih koncentracij.</p>
               <p>Omeniti moram nekatere ugotovitve, ki so bile podane na podlagi obsežne raziskave
                  Inštituta Jožef Štefan v Ljubljani. Na evidentiranih površinah v Idriji, s
                  povečanim sevanjem, bo potrebno pri izdaji lokacijskega dovoljenja za gradnjo ali
                  adaptacijo upoštevati določene preventivne ukrepe. Potreba bo po sanaciji
                  nekaterih, ugotovljeno kritičnejših objektov s ciljem zmanjšanja sevalne
                  obremenitve v bivalnem in delovnem okolju. Rezultate raziskave bo možno koristno
                  uporabiti tudi pri sanaciji neposrednega okolja rudnika po dokončnem zaprtju.
                  Dejstvo je, da so šli številni gospodarski učinki rudarjenja v Idriji daleč preko
                  meja mesta Idrije in idrijske občine. Žal pa ostaja velika nevarnost, da bodo
                  negativne posledice rudarjenja - rudnik je v fazi zapiranja, kot je znano - ostali
                  na plečih samega mesta oziroma občine. Kot je projekt zapiranja rudnika, ki leži
                  pod samim mestom, in to dejstvo predstavlja velik strokovni in tehnološki izziv -
                  ta projekt je podprla država - in tudi to sevanje kot posledica rudarjenja je
                  dejstvo, ki ga je nujno potrebno obravnavati v okviru zapiranja rudnika. Sanacije
                  tako starega rudarskega stanovanjskega bloka, ki je postavljen na področju
                  nekdanje rudniške žgalnice, in tudi otroški vrtec, ki je bil prav tako zgrajen na
                  žgalniškem nasutju, bodo predstavljale veliko finančno breme. Občina Idrija ga ne
                  bo zmogla. Zato upravičeno pričakujem takojšnje ukrepe pristojnih vladnih
                  resorjev, saj gre v prvi vrsti za zaščito zdravja prebivalcev. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Janezu Podobniku. Besedo ima gospod Marjan Podobnik.</p>
               <p>Za njim bo na vrsti gospod Alojz Metelko.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Imam dve poslanski vprašanji. Ministra za varstvo okolja in urejanje
                  prostora sprašujem v zvezi z vojaškimi stanovanji, zakaj predlaga oz. vztraja pri
                  takem načinu odkupa vojaških stanovanj, ki daje priviligiran položaj mnogim, ki so
                  se borili proti Sloveniji. Nekateri bodo po tem predlogu odkupili dve stanovanji -
                  eno v Sloveniji, drugo v državi sedanjega stalnega bivanja. Nekateri bodo imeli
                  pravico npr. na 4-sobno stanovanje, čeprav sedaj biva v Sloveniji npr. samo en
                  član družine. Tudi mnogi tujci, nedržavljani Slovenije, bodo na tak način prišli
                  po zelo znižani ceni do stanovanj - ob tem, ko vemo, kako težko pridejo do
                  stanovanj mnogi naši državljani. Zakaj ministrstvo oz. minister za okolje ne
                  podpre predloga za selektivno odprodajo, kar bi omogočilo prodajo nespornih
                  stanovanj, ostalo pa bi se zadržalo do ureditve spornih vprašanj.</p>
               <p>In drugo vprašanje. V zvezi z zaupnim gradivom o ELAN-u, ki so ga pred dnevni
                  prejeli predsednica preiskovalne komisije, gospa Dobrajčeva in vodje poslanskih
                  skupin, najprej sprašujem, kdo odloča oz. kakšen je način delitve strogo zaupnih
                  gradiv? Ali pomeni to, da ga dobijo vodje poslanskih skupin, da lahko le-ti o
                  informacijah seznanijo člane svojih poslanskih skupin? Drugo vprašanje: zakaj
                  člani preiskovalne komisije nismo bili uradno seznanjeni s tem gradivom?
                  Pravosodnega ministra pa sprašujem, zakaj še po treh letih od zelo težkih ovadb,
                  ki so menda v tem gradivu, niso izpeljani ustrezni kazenski postopki? Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Naslednji je gospod Metelko. Oziroma oprostite, gospod Metelko,
                  odgovoril bi rad gospod Tratnik, iz Ministrstva za pravosodje in upravo.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Hvala lepa za besedo. Odgovoril bi samo na zadnje vprašanje. Ovadba sama ne pomeni
                  dela za sodišče. Ovadbe mora prejeti pristojni javni tožilec. Ta mora vložiti
                  obtožnico in šele obtožnico obravnava sodišče. Sodišče samo deluje kot neodvisna
                  veja oblasti in je vezana na obtožni akt. Obtožni akt vloži pristojni javni
                  tožilec in ta ga vloži, ko prejme ovadbo in ko je ovadba dovolj zrela, da je
                  utemeljen sum in da so zbrani dokazi, da lahko steče postopek. Krivda torej ne
                  leti na sodišče, če ne dobi obtožnega akta, in ne leti krivda na javno tožilstvo,
                  če ne dobi ovadbe. Seveda pa mora biti ovadba tako zrela, ker je drugače tudi
                  organ za notranje zadeve ne sme predati javnemu tožilcu. Sum mora biti utemeljen!
                  Dokler to ni, pač ne more steči postopek. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala predstavniku Vlade. Repliko ima še gospod Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Zahvaljujem se za to pojasnilo, pri čemer izražam vendarle presenečenje. Namreč,
                  po mojem laičnem mnenju so stvari, ki so menda v tem gradivu, in niti slučajno ni
                  vprašljivo, ali je sum utemeljen. Prvič gre za vprašanje, da so te ovadbe stare
                  tri leta. Drugič, da so ovadbe zelo eksplicitno postavljene na konkretne ljudi in
                  da je teža prestopkov in teža materialnih prekrškov tako velika, da daleč presega
                  neke povprečne zadeve, ki jih obravnava npr. sodstvo oz. tožilstvo. Zato se mi
                  seveda postavlja predvsem vprašanje, ali je torej po vaši informaciji možno, da
                  tožilstvo ni sprožilo ustreznih postopkov oziroma, da je ocenilo, da stvari še
                  niso <stage>(kot ste rekli)</stage> dovolj zrele in da zato pač sodstvo ne more
                  svoje naloge opraviti naprej.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Gospod Tratnik, prosim.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Se opravičujem, če sem bil napačno razumljen. Povedal sem, kako teče sodni
                  postopek. O tem, kaj je tožilstvo ukrenilo in kaj je storilo sodišče, pa lahko
                  povedo samo oni. Sodišče je popolnoma neodvisna veja oblasti in uprava, se pravi
                  ministrstvo, nima nobene ingerence, da bi se vmešavalo v njihovo delo. In tudi ne
                  more dati nobene informacije o tem, kako je odločilo. Torej bi bilo treba
                  vprašanje nasloviti ne na Ministrstvo za pravosodje, ampak bodisi na sodišče, ki
                  je to obravnavalo, ali pa na javno tožilstvo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Besedo ima minister, gospod Jazbinšek.</p>
            </sp>
            <sp who="SDZ1:JazbinšekMiha">
               <speaker>MIHA JAZBINŠEK:</speaker>
               <p>Glede privatizacije vojaških stanovanj samo toliko, kolikor sem bil vprašan.
                  Vprašanje je bilo postavljeno - in bom zožil na nekaj vprašanj, sicer pa bom
                  prosil gospoda Podobnika, da to svoje vprašanje precizira in bo morda potem
                  pismeno odgovoril kakšen drug minister. Jaz ne vem, da bi skozi naša tolmačenja
                  lahko do stanovanj prihajali tujci. To je prvo dejstvo. - Drugo dejstvo: mi dajemo
                  samo splošna tolmačenja; znotraj teh splošnih tolmačenj je
                     <stage>(ocenjujemo)</stage> veliko selektivnih mehanizmov. Vse, kar se je po
                  6.1.1991 dogajalo na tem področju, je itak izven sistema; to pomeni, da je tisto,
                  kar se je zadnjih dve leti in nekaj mesecev dogajalo, popolnoma v selektivni
                  ingerenci ministrstva, ki ta stanovanja privatizira. Vse, kar ima značaj
                  malverzacij v odnosu na star zakon o stanovanjskih razmerjih, to se pravi, če je
                  kdo zidal, pa istočasno imel stanovanjsko pravico itd., je vse v selektivni
                  pravici ministrstva, ki to precizira. Vprašanja državljanstva na nek način pa niso
                  tista, za katere smo mi specializiran, da jih razlagamo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Gospod Metelko. Za njim ima besedo gospod Marijan Poljšak.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Imam samo eno poslansko vprašanje in to za Ministrstvo za gospodarstvo. Kako
                  namerava Ministrstvo za gospodarstvo zaščititi tovarno opreme TOM Mirna pred
                  očitnim propadanjem. Obrazložitev vprašanja je podana pismeno na dveh straneh in
                  upam, da ga bo sekretar Ministrstva za gospodarstvo temeljito prebral.</p>
               <p>Samo v globalu o tem, da je ta tovarna hčerinska tovarna firme Adria Karavan,
                  katere lastnik je Sklad za razvoj. Ta je sanacijo te firme predal privat firmi
                  Novolajn in imamo veliko bojazen, da se na račun Adria Karavan poskuša, to je samo
                  bojazen mene, žrtvovati TOM. Moram reči, da je TOM zdravo podjetje s 341
                  zaposlenimi, z lastnimi programi in uspešen, ki je do sedaj posloval brez izgube,
                  predvsem zadnjih pet let, z direktorjem, katerega je hotel sklad zamenjati. Že
                  lansko leto je to podjetje zaposlilo 50 novih delavcev, v letošnjem letu jih
                  namerava zaposliti še 50 in programi so zdravi. Zato bi bilo res pomembno in
                  nujno, da se v okviru Sklada za razvoj najde za ta problem rešitev, in to verjetno
                  na najbolj primeren način tako, da bi se podjetje kot tako, TOM, izločil iz Adrie
                  Karavan in da naj ne bi bil več last sklada, ampak da bi se potem lahko tudi
                  lastninil kot vsako družbeno podjetje. Je pa vprašanje obrazloženo pismeno.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Predstavnik Vlade bi želel odgovoriti.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Jaz lahko dam odgovor ministrstva, ne pa Vlade, ker odgovor še nimamo usklajen. Mi
                  smo si ta problem seveda ogledali in smo prišli do nekih ugotovitev.</p>
               <p>Prvič, seveda samo oblikovanje TOM-a v Mirni je bilo pač izvedeno tako, da je bila
                  ta lastninska preobrazba izvedena administrativno in dejansko je bilo to neko
                  podjetje, ki je bilo oddvojeno. Zaradi tega nastajajo neki določeni konflikti v
                  samem podjetju. To je, lastninske zadeve niso popolnoma jasne.</p>
               <p>Problem je seveda v tem, da je TOM pomembno podjetje v trebanjski občini, da je
                  vezano na Adrio Karavan, da je vezano na Revoz in da ima še neke lastne programe,
                  vendar lastniško je TOM seveda v lasti Sklada za razvoj Republike Slovenije.</p>
               <p>Konflikti, ki so nastali med TOM-om in med Adrio Karavan, temeljijo na tem, da
                  seveda direktor TOM-a ni pripoznal lastnika, torej Sklad za razvoj in tu je prišlo
                  do oporekanja, do dvojnega upravnega odbora in sedaj je velika nevarnost, da se bo
                  samo podjetje zrušilo, kar pa mislimo, da je huda napaka.</p>
               <p>Naš predlog je takšen, da bi kazalo podjetje TOM prodati, tako da bi potem novi
                  lastniki lahko ustrezno uredili svoja razmerja z Revozom, torej z Renojem, z Adrio
                  in seveda imeli svoje proste programe. Razgovori, ki smo jih opravili v Adrii,
                  kažejo na to možnost, da je to prodajo moč izvršiti. Ravno tako razgovori v Revozu
                  kažejo, da bi bili ti zainteresirani za nadaljnje sodelovanje, tako da bo naš
                  predlog Vladi, da se podjetje TOM odproda. Pri tem seveda ne moremo anticipirati,
                  ali je možna taka izločitev iz premoženja sklada in ali je možno plačati kupnino s
                  certifikati, ki naj bi bili pridobljeni šele na osnovi zakona o lastniškem
                  preoblikovanju podjetij. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Gospod Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Tudi sekretar je omenil, da je nevarnost, da se podjetje sesuje, kar bi bilo
                  najslabša varianta. Verjetno bi bilo zelo umestno, da bi se ta problem dal čimprej
                  na upravni odbor sklada in poskušal stvar prek sklada razrešiti, ne pa, da se čaka
                  in na ta način pride znotraj podjetja do težav in težave so tudi do zunanjih
                  kupcev. Moram reči, da je podjetje izredno zdravo, s svojimi programi in je med
                  redkimi, ki je dobilo v letošnjem letu atest z znakom kakovosti. V tem smislu je
                  treba delati, ne da se formalno postavlja samo kot lastnika sklada in preko tega
                  poskuša to delati samo kot lastnik. Najbrž bi bilo potrebno najti vmesno pot.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Predstavnik Vlade.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Mogoče nisem bil dosti jasen. Naše priporočilo Vladi bo, da se TOM odproda. Ne
                  morem anticipirati ne odločitve Vlade, ne odločitve Sklada za razvoj, ki je
                  samostojna pravna oseba. Mi bomo dali to priporočilo. Stvar same Vlade oziroma
                  vladne seje in Sklada za razvoj je, kako se stvari razvijajo naprej. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Besedo ima gospod Marijan Poljšak, naslednji je na vrsti gospod Miran
                  Potrč.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Včeraj sem v diskusiji o resoluciji nacionalne varnosti Republike Slovenije
                  sprožil vprašanje jugoslovansko-srbske pete kolone. Razen tega, da so mi nekateri
                  nasprotovali na razne načine, ni nihče prišel sem in ni o tem diskutiral tako, da
                  bi rekel, tega ni. Tudi v odgovoru Vlade na amandmaje, tisti amandma, ki je bil,
                  ni nobenega utemeljevanja, ali to je ali to ni. Jaz smatram, da to je. To bom tudi
                  povedal.</p>
               <p>Najraje bi postavil poslansko vprašanje Državnemu zboru in bi najraje imel odgovor
                  Državnega zbora. Ker je navada, zato bom postavil poslansko vprašanje Vladi. Zakaj
                  slovenska Vlada ne onemogoča obstoja jugoslovansko-srbske pete kolone. V interesu
                  katerih političnih sil je ta peta kolona?</p>
               <p>Prvo vprašanje je, ali slovenska oblast in slovenska javnost priznava obstoj
                  jugoslovansko-srbske pete kolone. V Sloveniji je več kot 5.000 oficirjev - Srbov,
                  Črnogorcev in jugoslovansko usmerjenih pripadnikov drugih narodnosti. Oni in
                  njihovi družinski člani imajo orožje, ki jim ga je dala JLA še pred razglasitvijo
                  neodvisnosti Slovenije in nihče jih doslej še ni razorožil. V to skupino so
                  vključeni podobno usmerjeni nekdanji cariniki in marsikateri člani stranke za
                  enakopravnost občanov in podobnih prosrbskih neformalnih organizacij. Menim, da
                  gre za okoli 20.000 oboroženih mož. To je 1% sedanjega prebivalstva Slovenije in
                  to je peta kolona za moje pojme.</p>
               <p>Drugo vprašanje je, kateri del slovenske politične oblasti in s katerim namenom
                  dopušča oziroma rabi jugoslovansko-srbsko peto kolono? Zdaj je že insinuacija. Nič
                  ni slučajnega, vse je preštudirano in ima svoj namen. Z izgovorov izogiba škodi in
                  žrtvam med Slovenci je bila čudno hitro omiljena in zaključena osvobodilna vojna
                  1991. Po moje, predvsem za to, da jugoslovansko-srbske sile ne bi bile popolnoma
                  poražene in bi morali neslovenci, ki so sodelovali proti nam, bežati domov na
                  Balkan. Komu služi jugoslovanska-srbska peta kolona? Tistim, ki jim dajejo
                  penzije, socialne podpore in službe, celo v Teritorialni obrambi. Glaven
                  družbeno-ekonomski proces, ki se zdaj dogaja v Sloveniji, je privatizacija oziroma
                  razlaščanje delovnih ljudi Slovenije s strani novih kapitalistov, nekdanjih
                  partijcev. Za ta proces ti razlaščevalci rabijo čim več opore. Ali ni jugo-srbska
                  peta kolona ena od njihovih opor. Nagrada članom te neformalne najemniške vojske
                  so državljanstva, stanovanja, penzije, službe in certifikati. Spomnimo se
                  zgodovine. Kateri najemniki so zatrli tolminski kmečki punt. Pa tudi proti Matiji
                  Gubcu so odločilno pomagali Uskoki. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Gospod Andrej Šter.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Hvala lepa. Pri postavljenemu vprašanju gre za širše sklope vprašanj in v imenu
                  Ministrstva za notranje zadeve lahko odgovorim na tiste posamezne navedbe v
                  vprašanju, ki se nanašajo na naše delo.</p>
               <p>Pridobitev državljanstva in ureditev statusa tujca, začasno ali stalno prebivanje
                  v Republiki Sloveniji je vezano na zakone. Pri sprejemanju v državljanstvo
                  Republike Slovenije ministrstvo ugotavlja obstoj pogojev, ki jih predpisuje zakon,
                  pri čemer je v tej zvezi pomembno, da sprejem prosilcev v državljanstvo Republike
                  Slovenije ne predstavlja nevarnosti za javni red in mir, varnost ali obrambo
                  države. Ministrstvo za notranje zadeve ne razpolaga s podatkom o številu oficirjev
                  bivše JLA, ki so sprejeti v državljanstvo Republike Slovenije, kar ne pomeni, da
                  pred odločitvijo o sprejemu ne bi, za vsak primer posebej, preverjali in ugotovili
                  naše stališče do morebitnih zadržkov, ki sem jih omenil prej.</p>
               <p>Glede orožja. Ministrstvo za notranje zadeve je pristojno za odločanje in
                  ukrepanje v upravnih postopkih, ki se nanašajo na nabavo, posest in nošenje
                  osebnega orožja. Že pred dobrim letom smo z operativnimi metodami in upravnimi
                  ukrepi ugotavljali verodostojnost listin in upravičenost nošenja orožja vseh
                  imetnikov orožja, pri čemer smo zajeli tudi bivše pripadnike JLA, ki so tako
                  orožje oz. listine posedovali. V ugotovljenih primerih nezakonite posesti in
                  nošenja orožja smo sprožili ustrezne postopke. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala predstavniku Vlade. Besedo ima gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p><stage>(govori že med hojo do govornice - se ne sliši)</stage> <gap n=".."/> če sem
                  zadovoljen z odgovorom. Toda vi ste rekli, da imajo oni legalno orožje. Ali ste
                  jim ga vi dali, oziroma ali je za vas legalno to, ker imajo legalne orožne liste
                  še iz časa Jugoslavije? Potem zame oni niso razoroženi. To sem želel.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa gospodu Poljšaku. Odgovoril bo predstavnik Vlade.</p>
            </sp>
            <sp who="SDZ1:ŠterAndrej">
               <speaker>ANDREJ ŠTER:</speaker>
               <p>Več kot sem povedal, verjetno ne morem povedati, kajti ne morem sprejemati
                  nikakršnih odgovornosti za zahtevke po nezakonitem ravnanju upravnega organa.
                  Delujemo in delovali bomo v okviru zakona. Ta predvideva tudi postopek
                  nostrifikacije listin, kar je ena od zahtev tudi za orožne liste.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Besedo ima gospod Miran Potrč; naslednji bo na vrsti gospod Leo
                  Šešerko.</p>
            </sp>
            <sp who="SDZ1:PotrčMiran">
               <speaker>MIRAN POTRČ:</speaker>
               <p>Hvala lepa. V javnosti ter sredstvih obveščanja je bilo nedavno precej kritike na
                  račun odnosa naše države do polpretekle zgodovine, posebej zaradi ravnanja
                  nekaterih vladnih predstavnikov ob 27. aprilu - državnem prazniku upora
                  okupatorju. Prav tako tudi glede odsotnosti zaznamovanja osvoboditve Ljubljane in
                  konca druge svetovne vojne, česar se spominja vsa Evropa in ves demokratičen svet
                  kot dneva zmage civilizacije nad fašizmom.</p>
               <p>To jesen bo poteklo 50 let od zloma italijanskega fašizma, osvoboditve
                  koncentracijskih taborišč v Gonarsu in na Rabu ter vseljudske oborožene vstaje
                  Primorske, s katero se je plebiscitarno izrekla za združitev z domovino. To
                  odločitev je slovesno potrdil Zbor odposlancev v Kočevju, kjer so bili oktobra
                  1943. leta položeni temelji slovenske državnosti.</p>
               <p>Sprašujem se, kaj in kako bo slovenska država prispevala k zaznamovanju teh
                  zgodovinskih dogodkov. V drugih evropskih deželah ob podobnih priložnostih
                  oblikujejo častne prireditvene odbore, ki naj realizirajo praznovanja. Ker se ti
                  datumu približujejo, predlagam, da vodilne osebnosti slovenske države - predsednik
                  Republike, Parlamenta in Vlade - oblikujejo ustrezna reprezentativna telesa in z
                  njimi zagotovijo dostojno zaznamovanje teh enkratnih dogodkov iz naše polpretekle
                  zgodovine. To je nujno tudi zato, ker so se z enako prošnjo nanje že uradno
                  obrnili tudi skupščine občin Novo mesto in Nova Gorica ter taboriščna odbora
                  Gonarsa in Raba.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Besedo ima gospod Leo Šešerko; naslednja ima besedo gospa dr. Mateja
                  Kožuh-Novak.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Tu gre za dve pobudi in en predlog za izdajo zakona. Najprej dajem pobudo Vladi
                  Republike Slovenije, da takoj razreši direktorja Republiške uprave za jedrsko
                  varnost, gospoda mag. Mira Gregoriča, da na to mesto imenuje nekdanjega vodjo
                  inšpekcijskih služb, gospoda Kocuvana, ki ga je zgoraj imenovani gospod svoječasno
                  nezakonito razrešil. Dalje, naj naprej opravi bilanco dosedanjih porabljenih
                  finančnih sredstev v Republiški upravi za jedrsko varnost in ugotovi, v kakšne
                  namene so bila porabljena - se pravi, ali so bila porabljena v skladu z določbami
                  zakona. Nadalje, naj spremeni sistematizacijo delovnih mest v tej upravi, ki je ne
                  bom podrobneje razlagal. Naj organizira praktično izobraževanje vseh zaposlenih v
                  Republiški upravi za jedrsko varnost, ki opravljajo nadzorne funkcije. Naj nadalje
                  predloži osnutke za rešitev problematike nizko in srednje radioaktivnih odpadkov,
                  ker na lokaciji, kjer se ti odpadki sedaj zbirajo, ni več dovolj prostora za
                  prihodnje in ker zaradi tega lahko pričakujemo, da bo ponovno prišlo do
                  nezakonitih rešitev, kakršnih je v zgodovini Jedrske elektrarne Krško polno. Naj
                  se nadalje uskladi delovanje Republiške uprave za jedrsko varnost z realnim planom
                  delovanja Jedrske elektrarne Krško. Od teh predlogov, ki so tu podrobneje
                  razloženi, bom tu navedel samo enega ali dva.</p>
               <p>Inšpekcijski nadzor v Jedrski elektrarni Krško je formalen in nič več vsebinski. V
                  Jedrski elektrarni Krško ne upoštevajo izdanih odločb uprave, ker so nekatere
                  zanje praktično neizvedljive, druge finančno neizvedljive. Vzrok za to so težave
                  Jedrske elektrarne Krško zaradi neplačevanja električne energije in finančnih
                  težav v elektrogospodarstvu - v enem delu; v drugem delu pa neustrezna
                  koordinacija dela Republiške uprave za jedrsko varnost, katere predstojnik
                     <stage>(o katerem govorim)</stage> je nedavno, zadnjo ustavitev in akcident, do
                  katerega je prišlo, označil za <q>"predvidevanega"</q>. - Toliko glede prve pobude.</p>
               <p>Drugo je zakonski predlog, in sicer predlog za izdajo zakona o izgradnji 2.000 km
                  kolesarskih stez v Republiki Sloveniji, s tezami. Ta zakon je zelo kratek.
                  Predvideva, da bi Republika Slovenija v naslednjih štirih letih zgradila 2.000 km
                  kolesarskih stez. Utemeljen je s situacijo v Sloveniji, ko vsako leto med smrtnimi
                  žrtvami v prometu umre več kot 40 kolesarjev - med 41 in 43. Glede na število
                  prevoženih kilometrov so kolesarji več kot stokrat bolj ogroženi, kot drugi
                  motorizirani udeleženci v prometu. Zato je Republika Slovenija dolžna, da z
                  izgradnjo celovite mreže kolesarskih stez izenači varnost kolesarjev z varnostjo
                  drugih udeležencev v prometu. - Tega predloga zakona ne bom podrobneje
                  predstavljal.</p>
               <p>In končno je tu še pobuda za ustanovitev mednarodnega kazenskega sodišča, ki jo je
                  podpisalo 60 poslancev Državnega zbora, za kar se jim zahvaljujem. Ta pobuda Vladi
                  Republike Slovenije nalaga, da pri Varnostnem svetu Združenih narodov zahteva oz.
                  zaprosi za ustanovitev Mednarodnega sodišča za vojne zločine in je podobna
                  zahtevkom vrste drugih parlamentov. Od večine zahtevkov drugih parlamentov se loči
                  po tem, da mi predlagamo, da naj se to mednarodno kazensko sodišče ustanovi za
                  kršitve mednarodnega humanitarnega prava, vojne zločine, napad na tuje ozemlje,
                  terorizem, genocid in zločine proti človeštvu, ki se dogajajo na zasedenih
                  področjih Hrvaške, Bosne in Hercegovine in na Kosovu, ne pa na ozemlju bivše
                  Jugoslavije, kot v večini parlamentov to predlagajo. - Mislim, da ni razlogov, da
                  v tem Državnem zboru razlagam, zakaj ta razlika. - Ta pobuda nalaga Vladi
                  Republike Slovenije, da torej zahteva od Varnostnega sveta Združenih narodov, da
                  takoj, ko bo ta projekt sprejel generalni sekretar Združenih narodov, Varnostni
                  svet odloča o ustanovitvi, sestavi, mandatu in pooblastilih mednarodnega sodišča
                  in da takoj začne s preiskovalnimi postopki za identifikacijo osumljenih
                  odgovornih oseb in za pridobitev vseh potrebnih dokazov za takojšnji začetek
                  procesov. In končno, da institucionalizira mednarodno sodišče. - Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Besedo ima gospa dr. Mateja Kožuh-Novak; naslednja je na vrsti gospa
                  Maria Pozsonec.</p>
            </sp>
            <sp who="SDZ1:KožuhNovakMateja">
               <speaker>DR. MATEJA KOŽUH-NOVAK:</speaker>
               <p>Imam dve poslanski vprašanji, ki ju postavljam Ministrstvu za zdravstvo. - Prvo se
                  nanaša na problem narkomanije, ki je v Sloveniji pomemben problem. V zadnjem času
                  smo priča kar velikim aktivnostim, ki pa so, ko jih človek opazuje od strani, med
                  seboj nepovezane; zlasti pa manjka nek celovit program dela na področju
                  preprečevanja narkomanije. Danes bom postavila vprašanje samo s področja
                  metadonske terapije, ki je <stage>(kot veste)</stage> nadomestna terapija za trde
                  droge. Kot kaže, se dogaja absurd, da je edino, kar država res kontinuirano
                  plačuje, izdaja receptov za Metadon; pri tem pa ni narejena mreža, kdo lahko te
                  recepte izdaja in na katerih mestih, kakšna ekipa, zlasti pa ni bilo narejenega
                  nič, da bi se ti ljudje izobrazili. Kako delati z narkomani, je izjemno težko? Že
                  pred slabim letom je bil po moji oceni, ki sem laik, narejen dober program, kako
                  se predpisuje metadon. Sprašujem pa Ministrstvo za zdravstvo, zakaj po slabem letu
                  še vedno ni narejena mreža ekip, ki bi metadon dajale? Namreč dogaja se to, da
                  narkomani potujejo enkrat, dvakrat na teden čez celo Slovenijo, ker ne morejo
                  dobiti v Mariboru, potujejo v Koper. To pomeni večjo možnost širitve okužbe virusa
                  HIV, pomeni večjo možnost pridobivanja novih zasvojencev in pa med temi, ki so
                  umrli, so našli že ob heroinu tudi metadon. No, kot pravijo, se dogaja še četrta
                  stvar, da se ta metadon celo preprodaja, da si nekateri zagotovijo s pomočjo
                  denarja hujše droge. Skratka, ponovno kdaj bo narejena mreža ekip, ki se bodo s
                  tem ukvarjale, kdaj bodo te ekipe educirane in pa kdaj bomo dočakali v parlamentu
                  celovit program prevencije narkomanije v Sloveniji?</p>
               <p>Drugo vprašanje, če mi dovolite, se nanaša na vprašanje, ki sem ga zastavila v
                  februarju in nisem dobila zadovoljivega odgovora. Ponovno se vračam na prodajo
                  plenic, zagotavljanja plenic za starejše občane, ki ne zadržujejo več vode.
                  Zavarovalnica zahteva, da nabavljajo organizacije, ki se ukvarjajo s temi
                  pacienti, samo pri eni firmi, to je firma Hartman. Gre za 500 tisoč mark mesečno
                  posla. Zavodi, ki pa imajo te programe, morajo ob vsakem naročilu tej privatni
                  firmi poslati kompleten seznam vseh ingotinentnih oseb, za katere bodo plenice
                  rabili.</p>
               <p>Sedaj si lahko predstavljate. Med nami je lahko kdo ingotinenten. Kako bi mi bilo
                  pri duši, če bi nekoč zvedel, da je v nekem privatnem podjetju njegovo ime na
                  seznamu zato, da bo plenice dobil.</p>
               <p>Zavarovalnica je odgovorila, da je pač to privatno podjetje najelo sestro, ki
                  sedaj s temi seznami dela. Samo tu gre samo za komuditeto zavarovalnice. Jaz
                  mislim, da je že dosti hudo, da moramo zavarovalnici dajati svoja imena, če smo
                  pacienti, kaj pa šele privatnim podjetjem.</p>
               <p>Torej ponovno prosim ministrstvo, da mi odgovori, ne zavarovalnica, ali se jim zdi
                  to prav, da ti priimki krožijo, pridejo k privatnikom, in to ob vsakem naročilu in
                  pa, zakaj zavarovalnica ne upošteva strokovnih mnenj strokovnjakov nege, ki
                  trdijo, da ta program Hartman, ni dober za vse paciente in zahtevajo, da imajo
                  možnost, da za ista sredstva nabavijo druge programe, ki so jih že uspešno
                  uporabljali v Sloveniji?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Gospa dr. Dunja Piškur-Kosmač.</p>
            </sp>
            <sp who="SDZ1:PiškurKosmačDunja">
               <speaker>DR. DUNJA PIŠKUR-KOSMAČ:</speaker>
               <p>Spoštovani! Dovolite mi predvsem, da odgovorim na prvo poslansko vprašanje v zvezi
                  z metadonsko terapijo in programom za preprečevanje narkomanije.</p>
               <p>Strokovne smernice metadonskega programa je leta 1992 pripravila posebna skupina
                  strokovnjakov, ki jih je imenoval minister za zdravstvo. Te smernice je obravnaval
                  zdravstveni svet in jih tudi sprejel.</p>
               <p>Strokovna priporočila tega programa pa res dejansko niso še povsod upoštevana,
                  predvsem zaradi drugačnih strokovnih mnenj posameznih zdravnikov, tako splošnih
                  kot specialistov. Poseben zaplet je nastal pri preverjanju, ali narkomani, ki so
                  vključeni v metadonski program, uživajo tudi druge droge. Aparatura za analizo
                  urina je že bila nabavljena, vendar ni še dokončno urejeno organizacijsko
                  vprašanje, kako vzorce urina preverjati?</p>
               <p>Inštitut za sodno medicino pri Medicinski fakulteti, je pripravil poseben predlog,
                  vendar ta predlog še ni strokovno verificiran. Prav jutri se bo član Odbora za
                  preprečevanje narkomanij, ki deluje kot vladni odbor pri Svetu za zdravje, sestal
                  z toksikologinjo, ki deluje na sodni medicini, za pripravo predloga, kako
                  odpraviti nastale težave.</p>
               <p>Mreža centrov, kjer se bo izvajal metadonski program, dejansko še ni v celoti
                  postavljena, deluje pa v Kopru, Ljubljani, Celju in delno v Mariboru, tako da
                  potovanje narkomanov praktično ne bi imelo pravega razloga. Vendar pa je res, da
                  narkomani potujejo in se oglašajo v raznih centrih, vendar je tako ravnanje
                  značilno za to populacijo ljudi in ga nikoli ne bomo mogli docela preprečiti,
                  posebno zaradi različnega pristopa obravnavanja zdravnikov do teh narkomanov.
                  Kljub številnim poizkusom ni bilo do sedaj mogoče najti lokacije za ustanovitev
                  terapevtske skupnosti, recimo po vzoru Dom Pirina, ki delujejo v Italiji. Povsod
                  smo naleteli na hud odpor okolišnih prebivalcev, kar vam je iz sredstev, to se
                  pravi obvestil v medijih gotovo znano.</p>
               <p>Zaradi tega še ni začel z delom oddelek za detoksikacijo, ki je v sestavi Centra
                  za mentalno zdravljenje, na Zaloški 29 v Ljubljani. Oddelek lahko začne delovati
                  takoj, vendar je ta medicinska dejavnost smiselna le takrat, če se lahko potem
                  pacienti iz oddelka usmerjajo v dolgotrajnejšo rehabilitacijo, v ustrezne
                  terapevtske skupnosti.</p>
               <p>Zato smo prišli v Sloveniji v nekoliko nenavaden položaj, da je zdravstvo
                  pripravilo ustrezen oddelek, ki bi takoj začel delati, žal pa ni mogoče izvesti
                  socialnih ali tako imenovanih socialno-medicinskih programov, za katere pa
                  vsekakor ni odgovorno samo zdravstvo.</p>
               <p>Dosedanje programe za prevencijo narkomanij bo potrebno dopolnjevati in
                  usklajevati, kar je dolžnost posebnega odbora, ki sem ga že prej imenovala in je
                  bil tudi ustanovljen v ta namen. Seveda pa bi bilo nerealno pričakovati, da bomo
                  pri nas zmogli doseči na tem področju več, kot so dosegli v drugih evropskih
                  državah. Splošno znano dejstvo pa je, da v nobeni evropski državi niso zadovoljni
                  niti z uspehi preventivnih programov, s katerimi naj bi preprečevali odvisnost od
                  drog, niti socialno-medicinskimi programi, ki naj bi rehabilitirali tiste, ki so
                  že odvisni od drog.</p>
               <p>Zato je zelo utemeljena bojazen dr. Kožuhove, da tako nezadovoljstvo tudi nam ne
                  bo prihranjeno. Ministrstvo za zdravstvo bo zato predlagalo, da omenjeni odbor
                  takoj ponovno pregleda vse programe, katere je tudi ta Državni zbor že obravnaval
                  za varstvo pred narkomanijami in da jih ponovno strokovno oceni. Poleg tega pa bo
                  preko razširjenega strokovnega kolegija za psihiatrijo opozoril teren, da je pač
                  treba upoštevati strokovne smernice metadonskega programa, ki smo ga sprejeli že
                  lansko leto.</p>
               <p>Mislim, da dr. Kožuhova ne bo popolnoma zadovoljna z mojim odgovorom, zato mi naj
                  dovoli, da bom zbrala še dodatne informacije in pisno posredovala odgovor.</p>
               <p>Obenem se opravičujem gospodu poslancu dr. Leu Šešerku in ravno tako gospe
                  poslanki, dr. Mateji Kožuh-Novak, saj še nista prejela odgovora na svoji dve
                  poslanski vprašanji v zvezi z Luko Koper in v zvezi z zdravstveno vzgojo v
                  zdravstvenih domovih.</p>
               <p>Ministrstvo za zdravstvo je aktiviralo ustrezne strokovne službe na terenu in bomo
                  odgovor res pripravili strokovno, tako da bomo imeli argumentiran tudi pogled, ki
                  ga imajo na terenu na ti dve vprašanji. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Besedo ima Maria Pozsonec. Naslednja je na vrsti gospa Danica
                  Simšič.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Spoštovani! Jaz bi tudi imela nekaj delegatskih pobud. Opozorila bi Vlado, da mora
                  zakonsko urediti čimprej možnost vrnitve urbanialnih gozdov in pašnikov.
                  Urbanialni pašniki so značilnosti naše pomurske pokrajine in zavzemajo velike
                  površine. To področje ni urejeno, vaščani pa čakajo na vrnitev skupnih
                  pašnikov.</p>
               <p>Drugič. Izražam svoje globoko razočaranje nad tem, kako se uničuje naše okolje.
                  Večjo količino odpadnega materiala so pripeljali k nam iz Avstrije z namenom, da
                  bi ga zakurili v dolgovaški opekarni, ki nima sodobnih čistilnih naprav. Za
                  kubični meter pokurjenega materiala bi dobili dosti manjše plačilo, kot bi za to
                  bilo potrebno odšteti v Avstriji.</p>
               <p>Sprašujem, kaj dela Republiška sanitarna inšpekcija, da dovoli takšne stvari
                  uvoziti? Tako malomarnost je potrebno kaznovati, prav tako je potrebno ta uvoženi
                  škodljivi material odpeljati iz Dolge vasi.</p>
               <p>Obenem izražam globoko ogorčenost Dolgovaščanov, ker nekdo tako trguje z našim
                  zdravjem.</p>
               <p>In še prosim Vlado, da ponovno prouči višino sredstev, ki se plačuje za spremembo
                  namembnosti pri novi gradnji. Menim, da je ta vsota tako visoka, da pravzaprav
                  ovira novo gradnjo. Skratka, ko zavira nekatere dejavnosti; brez kleti ni
                  vinogradništva. Klet je nujno potrebna za kmetijsko dejavnost, ampak takšno visoko
                  ceno je treba plačati za spremembo namembnosti, da enostavno ni mogoče
                  graditi.</p>
               <p>Prav tako predlagam, da se prispevek za spremembo namembnosti pri gradnji na
                  demografsko ogroženem območju zniža. Tako bi bila gradnja na teh območjih bolj
                  vabljiva in marsikdo bi pomislil na vrnitev. S tem bi konkretno pomagali
                  demografsko ogroženim območjem.</p>
               <p>In še eno. Tudi jaz bi se pridružila kolegici Pečanovi v delegatski pobudi in
                  predlagam, da delo v Državnem zboru organizirajo tako, da bi poslanci vsak petek
                  delali v svoji volilni enoti. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Besedo ima gospa Danica Simšič. Naslednji je na vrsti gospod Marjan
                  Šetinc in gospa Nada Skuk kot zadnja prijavljena.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Spoštovani predsedujoči, spoštovane poslanke in poslanci! Imam kratko poslansko
                  vprašanje in pa še krajšo pobudo. Poslansko vprašanje zastavljam v bistvu v imenu
                  celotne poslanske skupine demokratov Demokratske stranke. Naslovljeno pa je
                  Zunanjemu ministru v Vladi Republike Slovenije, gospodu Lojzetu Peterletu.</p>
               <p>Kot so javili hrvaški mediji se je 18. maja 1993. leta, na Trški gori, sestala
                  delegacija slovenskih krščanskih demokratov, pod vodstvom gospoda Lojzeta
                  Peterleta, s predstavniki HDZ-ja, ki jih je vodil gospod Mate Granič.</p>
               <p>Kot je bilo mogoče razbrati iz hrvaških medijev, je bil govor o hrvaško-slovenski
                  meji in še o nekaterih drugih strankarske narave. Za hrvaške razmere, je morebiti
                  normalno, da se o državnih zadevah pogovarjajo strankarska vodstva, v Sloveniji pa
                  je strankarsko dogovarjanje načeloma ločeno od državnih pogovorov.</p>
               <p>Sprašujemo gospoda zunanjega ministra Lojzeta Peterleta, iz kakšnega razloga je
                  pomešal strankarske pogovore z državnimi in kakšen je bil rezultat omenjenih
                  strankarskih razgovorov?</p>
               <p>Glede na to, da je po vsem videzu šlo za meddržavne pogovore in dogovore, imata
                  Državni zbor in slovenska javnost pravico, da sta o tem poučena. To je bilo torej
                  poslansko vprašanje v imenu poslanske skupine. Podpisani smo vsi poslanci.</p>
               <p>Sedaj pa še čisto kratka pobuda. Gre v bistvu za naše delo oziroma za naše lažje
                  delo. Gre za temo, ki je pred dvema urama dodobro razvnela nekatere poslance in
                  upam, da se še spomnite, za kaj je šlo, za pravilno uporabo slovenskega
                  jezika.</p>
               <p>Razumem, da smo si različni, da so nekateri med nami boljši strokovnjaki za
                  nekatera, drugi za druga vprašanja. Poudarjam, da je to popolnoma normalno in
                  razumljivo.</p>
               <p>Poleg tega pa pogosto svoje naredi tudi naglica ali pa zadrega za to govornico. Pa
                  vendar, ker gre za najvišje zakonodajno telo v državi, predlagam vodstvu Državnega
                  zbora, da gredo vsaj besedila osnutkov in predlogov zakonov ter sklepov Državnega
                  zbora in vseh besedil, ki so nato tudi javno objavljena, bodisi v Poročevalcu
                  bodisi v Uradnem listu, skozi lektorske roke.</p>
               <p>Menim, da ob vseh zaposlenih v državni upravi zavoljo dodatne zaposlitve lektorja
                  ali lektorice v Državnem zboru, proračun ne bi smel doživeti hujših pretresov.</p>
               <p>Gre namreč, kot sem že poudarila, za javne dokumente, ki bi morali biti, vsaj po
                  mojem skromnem mnenju, napisani v zborni, torej knjižni slovenščini. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Gospod Marjan Šetinc.</p>
            </sp>
            <sp who="SDZ1:ŠetincMarjan">
               <speaker>MAG. MARJAN ŠETINC:</speaker>
               <p>Hvala lepa. Spoštovani! Želel bi postaviti vprašanje, ki zadeva državljana
                  dostojno zdravstveno službo. Gre za več vprašanj. Kdo odloča, kakšne zdravstvene
                  kapacitete so zadostne za zagotavljanje minimalnih oziroma optimalnih zdravstvenih
                  uslug? Ali o tem odloča organ Ministrstva za zdravstvo ali Zavod za zdravstveno
                  zavarovanje Slovenije, ali kdo drug, ter na osnovi kakšnih parametrov se
                  vzpostavlja mreža zdravstvene javne službe.</p>
               <p>Vprašanje zastavljam Vladi na podlagi osebno preverjene informacije, da je na
                  okulistični pregled potrebno v Ljubljani čakati 3 - 4 mesece, pri optikih pa na
                  preglede, ki jih opravljajo isti zdravniki, ob takojšnjem polnem plačilu, ni
                  nobene čakalne dobe. Iz tega sledi, da je nekaj narobe z organizacijo javne
                  zdravstvene službe. Vsiljujeta se najmanj dve možni razlagi. Prvič, da okulisti
                  sabotirajo javno službo zato, da služijo pri optikih. Ali pa, drugič, da je javna
                  služba namenoma tako organizirana, da se strošek v celoti prenaša na državljane.
                  Državljan tako plačuje zdravstvene usluge trikratno - s plačevanjem prispevka,
                  skozi prostovoljno zdravstveno zavarovanje ter z direktnim plačilom okulistom. Ker
                  gre za promet, ki zadeva veliko število državljanov in ker okulistika ne
                  predstavlja osamljene zdravstvene usluge, ki ni organizirana na način, ki bi
                  omogočal normalno in sprotno zdravljenje, vprašanja smiselno veljajo tudi za druge
                  vrste zdravniških uslug.</p>
               <p>Da dodam še sledeče. Ker mi je sestra po telefonu, na vprašanje kako je mogoče, da
                  je čakalna doba tako dolga, odgovorila, da o tem odloča gospod Košir, domnevam, da
                  gre za direktorja Zavoda za zdravstveno zavarovanje Slovenije, sem postal še
                  posebej zaskrbljen. Če je to res, potem naj Državnemu zboru ustrezni resor
                  posreduje zelo natančen in jasen odgovor ter predlog ukrepov, ki bodo nakazali kar
                  se da hitro rešitev teh problemov. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala.Predstavnica Vlade Republike Slovenije, gospa državna sekretarka bo
                  odgovorila na vprašanje.</p>
            </sp>
            <sp who="SDZ1:PiškurKosmačDunja">
               <speaker>DR. DUNJA PIŠKUR-KOSMAČ:</speaker>
               <p>V Vladi je bil že sprejet oziroma je pasiral vse postopke plana zdravstvenega
                  varstva v Sloveniji do leta 2000. Ta plan je narejen na osnovi zakona o
                  zdravstvenem varstvu in zdravstvenem zavarovanju, ki določa, da mora vsebovati
                  tudi merila za mrežo javne zdravstvene službe, kamor spadajo standardi in
                  normativi. Dokumenti so pripravljeni in dobili jih boste v Državni zbor v
                  obravnavo. Moram reči, da se je Ministrstvo za zdravstvo, ki je pripravljalo ta
                  dokument, potrudilo in v začetku, ko so nastajale prve strokovne podlage za ta
                  dokument, je to nastajalo skupaj s strokovnjaki specialisti, ki delajo na
                  posameznih področjih. Po tem se je to razširilo na razširjene strokovne kolegije
                  in svet za zdravje. Poleg tega je Ministrstvo za zdravstvo organiziralo javno
                  obravnavo v Poljčah, kjer so imeli vsi, ki delajo na posameznih strokovnih
                  področjih, možnost dodati svoja mnenja. V končni fazi boste dobili še normative in
                  standarde ter merila za javno zdravstveno službo, tudi poslanci v Državnem zboru
                  in boste lahko rekli še kaj na to, kar je Ministrstvo za zdravstvo pripravilo in
                  sprejela tudi Vlada.</p>
               <p>Glede čakalne dobe. Mislim, da ste tukaj prisotni nekateri zdravniki. Vi dobro
                  veste, da nikjer na svetu človek ne pride na specialistični pregled takoj, če ni
                  potrebna urgenca, se pravi, da je človek življenjsko ogrožen, ali zelo bolan. Zato
                  bi rada, da gospod poslanec bolj natančno pove, za kakšen okulistični pregled je
                  šlo. Če je šlo samo za očala, potem je verjetno prav, da se nekaj časa tudi
                  počaka. Jaz točno vem, da je od organizacije dela v posameznih zdravstvenih
                  zavodih odvisno tudi to, kako dobro so pacienti oskrbovani in oskrbljeni in
                  mislim, da nam bo privatizacija v zdravstvu pripomogla k temu, da se bodo
                  zdravstvene usluge izboljšale v korist vseh pacientov. Predvsem bi rada želela,
                  kje je doživel tako obravnavo, v katerem zdravstvenem zavodu.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Gospod Šetinc.</p>
            </sp>
            <sp who="SDZ1:ŠetincMarjan">
               <speaker>MAG. MARJAN ŠETINC:</speaker>
               <p>Hvala za delno sprejemljiv odgovor. Ne gre za čakalno dobo kot tako samo pri
                  okulistu. Gre za problem, da ne vem, s kakim opravičilom je mogoče reči, da je
                  prav, da se čaka na take preglede. Moram reči, da to vsekakor ni dober odgovor,
                  ali sprejemljiv odgovor in bi želel, če državljani, ki plačujemo prispevke, da se
                  jasno pove, da s tem prispevkom plačujemo tudi čakalno dobo. Če je temu tako in če
                  bo to sprejeto v tem zboru v redu, ampak nisem mislil samo okulistiko. So tudi
                  zdravstvene usluge, pri katerih so enormne čakalne dobe. Ste pa morda spregledali
                  to, da sem jaz pokazal, da se ta služba zelo privatizira, saj pri optiku je to na
                  voljo s posebnim plačilom. Samo to. Na to vprašanje bi želel zelo natančen in
                  pisni odgovor. Če bo pa to zajeto v normativih in standardih, ki jih pripravljate,
                  še toliko bolje. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala. Besedo ima gospa Nada Skuk.</p>
            </sp>
            <sp who="SDZ1:SkukNada">
               <speaker>NADA SKUK:</speaker>
               <p>Spoštovani prisotni. Kljub temu, da je ura 19, bom na kratko prebrala, ker imam
                  dva kratka vprašanja in sicer. Na mene se obračajo lastniki vikendov v sosednji
                  državi Hrvaški. Zato sem se odločila, da postavim vprašanje kako, je urejeno
                  obdavčenje premoženja hrvaških državljanov v Sloveniji. Ali je pri tem upoštevano
                  vprašanje reciprocitete? Lastniki trdijo, da na Hrvaškem plačujejo znatno večji
                  davek kot pri nas, ker je Hrvaška sprejela zakon o obdavčenju premoženja
                  tujcev.</p>
               <p>Še vprašanje glede prehajanja interventnih vozil preko državne meje. Ker izhajam
                  iz obmejne občine, se dogaja, da v primeru gozdnega požara naši gasilci lažje
                  pridejo do mesta intervencije preko meje, kot s slovenske strani. Da ne bi prišlo
                  do morebitnih nerodnosti na meji, bi bilo potrebno to urediti v kakšnem predpisu.
                  Če pa je že to urejeno, bi želeli odgovor, da bi preprečili take nerodnosti. Za
                  enkrat, verjetno zaradi dobre volje obmejnih organov, to še vedno potekalo brez
                  ovir. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. Poslanska skupina Socialdemokratov je poslala pristojnemu ministrstvu
                  poslansko pobudo, v kateri prosi Vlado Republike Slovenije, da seznani poslance
                  Državnega zbora o poteku in stanju priprav splošne in kolektivne pogodbe za
                  negospodarske dejavnosti in predlog socialnega pakta. Prosim gospo Jožico Puhar,
                  ministrico za delo, za pojasnilo.</p>
            </sp>
            <sp who="SDZ1:PuharJožica">
               <speaker>JOŽICA PUHAR:</speaker>
               <p>Spoštovani poslanci in poslanke! Meni se zdi zadeva tako pomembna, da mi je po
                  svoje žal, da bi tako informacijo slišal samo tisti del poslancev, ki je vzdržal
                  do te večerne ure. Vseeno bi vam rada povedala, da smo mi pripravili pisni
                  odgovor, da je poslan v Državni zbor in ga boste dobili. S tem svojim nastopom bi
                  vas predvsem rada opozorila, da jemljete to hkrati kot odziv na poslansko pobudo,
                  ki je bila dana, tudi kot prispevek ali že informacijo, ki jo Vlada pošilja
                  Državnemu zboru tudi po svoji delovni dolžnosti, da tekoče poroča, kaj je naredila
                  na osnovi zadolžitev, ki so bile dane ob sprejemanju interventnega zakona na
                  področju plač. Povedati vam moram tako, da smo reagirali, poslali, torej začeli s
                  pogajanji na področju kolektivne pogodbe za negospodarske dejavnosti. Najprej smo
                  predlagali podaljšanje te pogodbe, vendar so sindikati prišli s spreminjevalnimi
                  predlogi, tako da smo oblikovali strokovno skupino, ki se je začela ukvarjati tudi
                  s temi predlogi.</p>
               <p>Če na kratko povzamem. Mi smo zgladili večino tistih vprašanj na normativnem
                  področju kolektivne pogodbe za negospodarske dejavnosti in moram reči, da je bila
                  večina predlogov sindikatov sprejeta ali prilagojena skupnim možnostim. Odprta so
                  ostala vprašanja na področju normativnega dela, predvsem izhodiščna plača ostaja
                  odprta, ker sindikati ne pristajajo na takšno, kot je danes, mi smo pa omejeni z
                  možnostmi v proračunu; ob tem, da nobenih posebnih amandmajev in predlogov ni
                  bilo, da naj se na tej plati proračun povečuje. Tako nam ostane ena točka za
                  nadaljnja pogajanja.</p>
               <p>Predlagamo sindikatom, naj se sprejme vsaj normativni del, tako da zagotovimo
                  pravice. Predlagali smo tudi uvedbo v ta normativni del lestvice za prilagajanje
                  plač, tiste lestvice, ki v prvem polletju ne velja nikjer. Torej tista, ki je bila
                  v kolektivni pogodbi za negospodarske dejavnosti in je bolj ugodna od tega, kar se
                  danes dogaja, vendar sindikati pravijo, da je to komplet - izhodiščna plača in
                  lestvica in to nam ostane odprto. Zdaj se bodo individualno opredeljevali okrog
                  tega ali bodo normativni del podpisali ali ne. Drugi teden pričakujemo
                  podpisovanje vsaj normativnega dela tistih, ki se bodo odločili in nadaljnja
                  pogajanja okrog tarifnega dela.</p>
               <p>Na področju socialnega pakta prav tako tečejo pogajanja in strokovno oblikovanje
                  gradiva. Najprej smo oblikovali gradivo na strokovnem nivoju, s tem da so
                  sindikati začeli takoj s sodelovanjem, medtem ko je Gospodarska zbornica zahtevala
                  predhodno razpravo na političnem nivoju, tako da presodimo ali je možno sprejeti
                  dodatne predloge zbornice, da se zmanjša javna poraba, tudi na segmentu proračuna
                  in da Vlada mogoče celo ne uporabi tistih možnosti, ki jih ima v proračunskem
                  zakonu za renominacijo seveda tam, kjer se pojavljajo nujne spremembe glede na
                  vezavo obveznosti na neke druge faktorje izven moči Vlade. Tako razpravo smo že
                  imeli in računamo, da smo nejasnosti odpravili in da se zdaj nadaljuje delo tako
                  na strokovnem delu, kot seveda tudi pogajalsko delo.</p>
               <p>Predlagam vam, da stvari preberete <stage>(ko jih boste dobili)</stage>, ker so
                  opremljene tudi z datumi in podobnim, tako da lahko spremljate celoten potek.
                  Hvala lepa za pozornost.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK DR. VLADIMIR TOPLER:</speaker>
               <p>Hvala lepa. - S tem zaključujemo točko <q>"Vprašanja in pobude poslank in
                  poslancev"</q>.</p>
               <p>S tem tudi prekinjamo današnje zasedanje 8. seje Državnega zbora. Vsem poslankam
                  in poslancem, ki so vztrajali do konca, in prav tako tudi Vladi Republike
                  Slovenije, se zahvaljujem za pozornost in sodelovanje.</p>
               <p>Nadaljevanje seje bo v torek <stage>(25. maja)</stage> ob 10. uri.</p>
            </sp>
            <stage type="time">(SEJA JE BILA PREKINJENA 24. MAJA 1993 OB 19.04 URI IN</stage>
         </div>
      </body>
   </text>
</TEI>