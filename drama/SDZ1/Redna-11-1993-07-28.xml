<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-11-1993-07-28">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">30FCB03A46A3E4F9C1257832004838EA</idno>
               <idno type="URI">30FCB03A46A3E4F9C1257832004838EA</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-11-1993-07-28.DZ" n="11">
               <name>Redna</name>
               <date when="1993-07-28"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-11-1993-07-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 28. JULIJA 1993 OB 10.04 URI.)</stage>
            <sp xml:id="SDZ1-Redna-11-1993-07-28.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke in kolegi poslanci. Gospe in gospodje, dobro jutro. Pričenjam drugo nadaljevanje 11. seje Državnega zbora Republike Slovenije, ki smo jo pričeli v ponedeljek, 26.7.1993 in nadaljevali včeraj, 27.7.1993.</p>
               <p>Obveščen sem, da so zadržani in se današnje seje ne morejo udeležiti naslednje poslanke in poslanci: Dušan Bavdek, dr. Franc Zagožen, Jože Lenič, dr. Mateja Kožuh-Novak, Miroslav Mozetič, Franc Lipoglavšek.</p>
               <p>Prosim, da ugotovimo prisotnost v dvorani. (55 poslancev.) Ugotavljam, da je navzočih 55 poslank in poslancev in tako je zbor sklepčen in lahko dela. Na to sejo sem vabil tudi predstavnike Vlade Republike Slovenije in jih lepo pozdravljam.</p>
               <p>Današnje nadaljevanje seje bomo pričeli z obravnavo 8. točke in nadaljevali po dnevnem redu.</p>
               <p>Prehajamo na <title>8. TOČKO DNEVNEGA REDA</title>, to je <title>OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O UREJANJU NASELIJ IN DRUGIH POSEGIH V PROSTOR</title>.</p>
               <p>Zakon bomo obravnavali po hitrem postopku. Predlog zakona je v obravnavo zboru predložila Vlada Republike Slovenije. Želi besedo predstavnik Vlade, prosim gospod minister Jazbinšek.</p>
            </sp>
            <sp xml:id="SDZ1-Redna-11-1993-07-28.sp2">
               <speaker>MIHA JAZBINŠEK:</speaker>
               <p>Lepo pozdravljeni. Jaz bi ob tem, da je bilo zahtevano tudi poročilo o izvajanju zakona do zdaj, rad povedal nekaj osnovnih parametrov. Tisto, kar bi hotel povedati, je to, da je ta zakon upravičil svoj namen v prvih treh mesecih, in sicer ga je opravičil v tem smislu, da se je 5.043 v bistvu fizičnih in pravnih oseb v tej Sloveniji odzvalo na pravila tega zakona. Skratka, reklo bi se tisto, kar je bil problem, kako ta nesorazmerja med številom črnih gradenj, med plačili komunalnih prispevkov, med krivdo države, med krivdo črnograditeljev uglasiti. 5.050 Slovencev je spoznalo ta zakon v bistvu za legitimen zakon in se z depoziti odzvalo. To pomeni, da se je zbralo ok. 900 milijonov. Vi imate malo stare podatke, zato ker seveda dnevno prihajajo te reči notri. To pomeni, da je v tem trenutku na voljo 220 milijonov občinam takoj, občinam za izdelavo teh prostorskih ureditvenih pogojev. Mi mislimo, da je predpogoj, da občine črpajo ta denar, samo pogodba z izdelovalcem teh prostorsko ureditvenih pogojev, zato da bi bil denar namensko v občinah porabljen. To seveda pomeni istočasno tudi eno posebno obveznost do tega števila ljudi. Jaz moram povedati, da te številke pomenijo npr. več kot 50% prvotno ocenjenega števila vseh nedovoljenih stavbnih objektov. Moram povedati, da to pomeni ok. 100% vseh tekoče vodenih nedovoljenih posegov v prostor, namreč tekoče vodenih posegov v prostor je manj kot 10.000, tekoče vodenih je cca 4.800. To pomeni 125% vseh tekoče vodenih nedovoljenih stavbnih objektov, za kar predvsem tu gre. Ker mi izhajamo iz številke 10.000 stavbnih objektov, ne drugih črnih gradenj, in 322 - 350% vseh ta čas razpisanih upravnih izvršb odstranitve nedovoljenih posegov v prostor. To pomeni, da je 2,5-krat več ljudi vplačalo depozit, kolikor je bilo obiskov inšpektorjev v tem času in moramo reči, da iz naslova plačila depozita da ali ne, niso bile potrebne nobene rušitve, kadar se je inšpektor oglasil z upravno izvršbo. Takrat se je zgodila tudi vloga in se je zgodilo tudi dokazilo o doplačilu. Skratka, Slovenci so se za depozit odločili.</p>
               <p>Jaz bi moral povedati, da ta depozit, da bo nekaj jasno, kakšno težo predstavlja ta denar. Ta denar predstavlja med petino, šestino, mogoče tudi sedmino tistega, čemur se reče komunalni prispevek ob gradbenem dovoljenju, to se pravi, plačilo za tisto, kar bi sicer regularno morali graditelji plačati, če bi regularno imeli dovoljenja. Tu je zdaj torej nacionalni konsenz in zdaj je teh 5.050 nov faktor in ta nov faktor pomeni, da ostali, jaz ocenjujem, da sta samo dve kategoriji. Ena kategorija je tista, ki dejansko ni mogla zbrati tega denarja in ena kategorija je vendarle tistih, ki so špekulirali glede izteka akcije, ali pa, ki bodo mogoče špekulirali še naprej. Del je tistih, ki niso plačali zato, ker so rekli: itak bo tako malo vplačil, da država potem ne bo legitimna uporabiti druge mehanizme, ki včasih končajo z rušenjem.</p>
               <p>No, zdaj je namen zakona samo eden, vi boste tudi razumeli, zakaj ni bil dan v postopek, ampak je hiter postopek. Zato, ker če bi mi seveda objavili, da bo podaljšek, ker vi ste tudi videli razliko, med 200 in 900 milijoni se je zgodilo v zadnjih štirih dneh.</p>
               <p>To se pravi, da imamo zdaj vsi skupaj nek popravni izpit, ker v Sloveniji očitno sami sebi večkrat dajemo popravni izpit, odložiti zahtevo za tri mesece, zato ker danes je že 15 dni mimo. Za tiste, ki so pa stanujoči v stanovanjskih objektih, pa z ozirom na možnost dvoobročnega odplačevanja, pa torej na tri mesece in pol plus šest mesecev, na devet mesecev in pol za drugi obrok. Tako sledi iz amandmaja Odbora za infrastrukturo in okolje, ki se nam zdi, da je smiseln. Predlog Vlade je imel dvoobročno odplačevanje za tiste, ki bi prek Centra za socialno delo dobili potrdilo, vendar menimo, da je problem stanujočih bolj zbalansiran in da tu ni razlika med socialno ogroženimi in normalnimi stanujočimi tako velika. Mislim, da je prav ta dikcija Odbora za infrastrukturo.</p>
               <p>Ocenjujemo, da je odlok za tri mesece in pol oziroma za devet mesecev in pol kot odpustek neki drugi kategoriji ljudi dovolj velik odpustek v odnosu na 5050. Bojim se, če bi tu začeli razpravo o tem, da bi ta depozit zniževali, ali pa, da bi zniževali tudi prvi obrok, da bi vzpostavili za tiste, ki so zamudili iz takih ali drugih razlogov, pri čemer je devet in pol mesecev vendarle velik odlog, če bi ta depozit zniževali, da bi potem bili zelo neenakopravni do 5050 Slovencev, ki so v bistvu ta depozit sprejeli kot legitimen in legalen. Zato povem, da v naprej prosim, ali se ti amandmaji umaknejo, pa da se razprava tu vodi, tudi v luči tega, da imamo zdaj kvalificirano večino, ki bi bila pravzaprav s kakšnim zmanjševanjem depozita ogrožena v svojih pravicah. Še enkrat povem, da je ta depozit približno četrtina do šestina nečesa čemu se reče komunalni prispevek ob gradnji in kar so normalno plačali drugi graditelji.</p>
            </sp>
            <sp xml:id="SDZ1-Redna-11-1993-07-28.sp3">
               <speaker>PODPREDSEDNIK VLADIMIR TOPLER:</speaker>
               <p>Hvala lepa.</p>
               <p>Predlog zakona je obravnaval Odbor za infrastrukturo in okolje kot matično delovno telo. Želi poročevalec odbora besedo? (Ne želi.) Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? (Ne.) Besedo dajem poslankam in poslancem. Kdo želi raz- pravljati? (Nihče.) Ker ne želi nihče razpravljati, prehajamo na obravnavo in na odločanje o posameznih členih predloga zakona.</p>
               <p>V obravnavo dajem 1. člen. Najprej, želi kdo besedo?</p>
               <p>K 1. členu je amandma dal gospod Drago Šiftar. Doda se nov prvi odstavek, ki se glasi: Tretji odstavek 76.a) člena se spremeni tako, da se glasi: "Nadomestilo plača zavezanec na podlagi odločbe, ki jo je izdal organ, pristojen po 52. členu tega zakona. Nadomestilo je prihodek proračuna občine, na območju katere je bilo nadomestilo zbrano". Želi kdo razpravljati?</p>
               <p>Ugotovimo sklepčnost! Gospod minister, želite?</p>
            </sp>
            <sp xml:id="SDZ1-Redna-11-1993-07-28.sp4">
               <speaker>MIHA JAZBINŠEK:</speaker>
               <p>Tudi gospod Šiftar govori o tem, da je prehodni račun račun stanovanjskega sklada. Povem, da je v osnovnem tekstu popolnoma jasno, da je destinacija tega denarja sklad stavbnih zemljišč v občini, ampak na graditelja točno, ne kot nek splošni dohodek. Tako, da je to že v osnovnem tekstu jasno povedano. Takrat, kadar gre za legalizacijo, takrat dobi sklad stavbnih zemljišč ta prihodek.</p>
            </sp>
            <sp xml:id="SDZ1-Redna-11-1993-07-28.sp5">
               <speaker>PODPREDSEDNIK VLADIMIR TOPLER:</speaker>
               <p>Hvala.</p>
               <p>Prosim, da ponovno ugotovimo sklepčnost! (46 prisotnih.)</p>
               <p>Kdo je za predlog amandmaja gospoda Draga Šiftarja k 1. členu? (13 poslancev.) Je kdo proti? (22 poslancev.)</p>
               <p>Ugotavljam, da amandma k 1. členu ni sprejet.</p>
               <p>Na glasovanje dajem 1. člen.</p>
               <p>Ugotovimo sklepčnost! (47 prisotnih.)</p>
               <p>Kdo je za? (38 poslancev.) Je kdo proti? (1 poslanec.)</p>
               <p>Ugotavljam, da je 1. člen sprejet.</p>
               <p>V obravnavo dajem 2. člen. K 2. členu ni amandmaja. Želi kdo besedo?</p>
               <p>Ugotovimo sklepčnost! (46 prisotnih.)</p>
               <p>Kdo je za 2. člen? (38 poslancev.) Je kdo proti? (Nihče.)</p>
               <p>Ugotavljam, da je 2. člen sprejet.</p>
               <p>V obravnavo dajem 3. člen. K 3. členu imamo več amandmajev. Želi kdo besedo? Prosim, gospod Peter Tancig.</p>
            </sp>
            <sp xml:id="SDZ1-Redna-11-1993-07-28.sp6">
               <speaker>DR. PETER TANCIG:</speaker>
               <p>Predsedujoči, kolegice in kolegi! Ta naš amandma, jaz bi rekel, da je socialni, ker znižuje ta depozit in ga tudi graduira po velikostnem razredu; da pa ne bo nesporazuma, kaj pomeni teh 150.000 tolarjev za druge nedovoljene posege, so nas iz pravne službe opozorili, da je to preširoka dikcija, da bi lahko pomenila tudi ograjo, in potem bi bila stvar popolnoma neustrezna; saj piše dikcija oziroma bi prosil, če glasujemo za ta amandma s tem razumevanjem, ki pove, da gre za večje objekte, ki zaslužijo to višino depozita. Hvala lepa.</p>
            </sp>
            <sp xml:id="SDZ1-Redna-11-1993-07-28.sp7">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod minister Jazbinšek.</p>
            </sp>
            <sp xml:id="SDZ1-Redna-11-1993-07-28.sp8">
               <speaker>MIHA JAZBINŠEK:</speaker>
               <p>Po osnovnem zakonu je graduiranje že vgrajeno s tem, da je na kvadratni meter 2.500 tolarjev. Tak amandma, ki pravi, da do 60 kvadratov znese depozit 20.000 tolarjev, pomeni 0,3 tisoč približno na kvadratni meter in pomeni z 2.500 zmanjšanje navzdol, tako da to zmanjšanje depozita pomeni kot princip. Kar se tiče tega, da bi lahko bile ograje, ali ne, tu notri v okviru, najmanj pa 150.000. Zakon je narejen tako, da se depozit plačuje za tisto, kar pade pod režim lokacijskega dovoljenja, in ograje, in manjše stvari ne padejo pod režim lokacijskega dovoljenja. Če je pa posameznik ocenil, da je njegova, rekel bi, tudi preoblikovanje drugih reči, ne stavbnih objektov, tako težke narave, da za vsak slučaj plača 150.000 tolarjev, mislim da je to njegova legitimna pravica, da je ocenil, da to plača.</p>
               <p>Prej sem povedal, da ne moremo soglašati z amandmaji, ki bi zmanjševali depozit za to novo kategorijo, ki je dobila podaljšek. Sicer je pa ustreženo graduiranju in je ustreženo tudi temu, da vsak sam dobro ve, zakaj plača teh 150.000. Po moje za ograjo nihče v Sloveniji.</p>
            </sp>
            <sp xml:id="SDZ1-Redna-11-1993-07-28.sp9">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Šešerko, potem gospa Logarjeva.</p>
            </sp>
            <sp xml:id="SDZ1-Redna-11-1993-07-28.sp10">
               <speaker>DR. LEO ŠEŠERKO:</speaker>
               <p>Spoštovani podpredsednik, spoštovani zbor! Po podatkih, ki jih imamo, je veliko ljudi imelo težave s plačilom tega, čeprav ni bila vsota zelo visoka. Dejstvo je, da so črne gradnje tudi socialni problem in ta amandma poskuša to rešiti.</p>
            </sp>
            <sp xml:id="SDZ1-Redna-11-1993-07-28.sp11">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospa Logarjeva, prosim.</p>
            </sp>
            <sp xml:id="SDZ1-Redna-11-1993-07-28.sp12">
               <speaker>MIHAELA LOGAR:</speaker>
               <p>Hvala. Tako, kot moj predgovornik menim, da so se te črne gradnje tudi socialni primer in zdaj samo vprašanje, ali je namen tega zakona polnitev proračuna ali reševanje problema na terenu. Ugotovili smo, da veliko črnograditeljev ni plačalo zaradi tega socialnega momenta in to je možnost, da se ta stvar uredi, zato podpiram ta amandma.</p>
            </sp>
            <sp xml:id="SDZ1-Redna-11-1993-07-28.sp13">
               <speaker>PODPREDSEDNIK VLADIMIR TOPLER:</speaker>
               <p>Hvala. Prosim, gospod Školč.</p>
            </sp>
            <sp xml:id="SDZ1-Redna-11-1993-07-28.sp14">
               <speaker>JOŽEF ŠKOLČ:</speaker>
               <p>Hvala lepa. Jaz temu amandmaju nasprotujem. Bom tudi glasoval proti, ker v bistvu na koncu bo vsakdo, ki bi hotel tole kritizirati, moral plačati polno ceno.</p>
               <p>Nemogoče je uvesti socialni kriterij pri tem, da nekdo plača toliko za ustrezno opremljeno zemljišče, drugi več itn., tako da se mi zdi, da gre tukaj za neke vrste, spet bom rekel to, poceni pridobivanje točk. Jaz ga popolnoma razumem, tukaj ni bilo nobene številke o tem, koliko ljudi tega ne more plačati. Jaz sem za to, da v kolikor imajo v Ljudski stranki, pa pri Zelenih v tem trenutku seznam teh, da jih s posebnim sklepom oprostimo, ne bi pa enostavno pristal na to, da rečemo, ogromno jih je, zato pač podiramo cel zakon.</p>
               <p>Nenazadnje gre tudi za to, da vseh tistih 5.043, če sem si prav zapomnil, je plačalo določeno ceno in bo popolnoma besno, v kolikor bo nekdo plačal zdaj 6-krat, 7-krat manjšo ceno. To pomeni lahko možnost, da bodo vsi ti zahtevali tudi plačilo za nazaj in ne vem, kako bodo, bom rekel, volilke, volivci, državljani, državljanke resno jemali katerokoli odločitev, če jo je mogoče potem čez dva meseca spet podreti.</p>
            </sp>
            <sp xml:id="SDZ1-Redna-11-1993-07-28.sp15">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospa Logarjeva.</p>
            </sp>
            <sp xml:id="SDZ1-Redna-11-1993-07-28.sp16">
               <speaker>MIHAELA LOGAR:</speaker>
               <p>Glede socialnega momenta mislim, da imamo v tem momentu samo dve možnosti. Da ga rešujemo v tem primeru s tem zakonom in da zmanjšamo depozit, da glasujemo za ta amandma, ali pa v drugem primeru, ko bomo morali te ljudi, ki jim bomo hiše podrli, ker jim bomo podrli, če tega depozita ne bodo plačali, kam jih bomo potem naselili. Zato mislim, da se je potrebno odločiti za eno izmed variant.</p>
            </sp>
            <sp xml:id="SDZ1-Redna-11-1993-07-28.sp17">
               <speaker>PODPREDSEDNIK VLADIMIR TOPLER:</speaker>
               <p>Hvala. Prosim, gospod Jazbinšek.</p>
            </sp>
            <sp xml:id="SDZ1-Redna-11-1993-07-28.sp18">
               <speaker>MIHA JAZBINŠEK:</speaker>
               <p>Jaz se oglašam, ker ne bi rad, da bi kakšen prizvok bil k namenom teh sredstev negativen, in to bom počel vedno, kadar se bo izkrivil namen tega zakona.</p>
               <p>Namen tega zakona je, da je destinacija teh sredstev na tistega, ki je ta sredstva vložil, to se pravi, na depozitorja, točno namenjena plačilu komunalnega prispevka. Vmes je ta denar iz tehničnih in sicer drugih plemenitih razlogov v stanovanjskem skladu Republike Slovenije, in ne v državnem proračunu. Plemenitost sredstev v okviru stanovanjskega sklada je izkazana skozi stanovanjski zakon, skozi politiko te takratne skupščine, ki je ta zakon sprejela. Plemenitost tega je, da je destinacija sredstev stanovanjskega sklada poceni krediti s 3% obrestno mero v odnosu na siceršnje kredite za vse, ki seveda rešujejo svoje stanovanjske probleme.</p>
               <p>Mi smo imeli razpis, tudi iz naslova gradbenih dovoljenj in je ogromno teh kreditov šlo tudi na podeželje, kar včasih seveda ni bil slučaj v politiki kreditov. Drugo, kar seveda moram pri tej stvari pač povedati, je stanovanjski sklad tranzitni račun zato, ker lahko garantira vedno sproti namenskost teh sredstev, da se kje ne izpridijo. Tudi občine imajo integralne proračune in tudi namenskost sredstev skozi občine ni vedno zagarantirana. Prosim, namen teh sredstev je, da nekako varčuje vnaprej nekdo, ki bo moral enkrat ta komunalni prispevek plačati, da varčuje naprej, da ga takrat ne zadane cel šok in drugič, plemeniti namen, zaradi česar je stanovanjski sklad Republike Slovenije ustanovljen.</p>
            </sp>
            <sp xml:id="SDZ1-Redna-11-1993-07-28.sp19">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Jelinčič. Se odpoveduje. Želi še kdo besedo? Prosim, ponovno bom prebral najprej amandma, ki ga predlaga poslanska skupina Zeleni-ekološko socialna stranka: za besedilom, ki se glasi: "sme najkasneje do 10.10.1993", se postavi pika, ostalo besedilo do konca člena pa se nadomesti z naslednjim besedilom, ki se glasi:</p>
               <p>Tretji odstavek 11. člena se spremeni tako, da se glasi: "Vloga iz prvega odstavka tega člena mora biti predložena dokazilu o vplačilu depozita v višini 20.000 tolarjev za objekt do 60 m2 oz. 40.000 tolarjev nad 60 m2 oz. 150.000 tolarjev za druge nedovoljene posege v prostor, ki so jih za svojo dejavnost izvedle pravne osebe oz. podjetniki, posamezniki, in sicer na račun stanovanjskega sklada Republike Slovenije".</p>
               <p>Prosim, da ugotovimo sklepčnost! (59 prisotnih.)</p>
               <p>Kdo je za amandma k 3. členu? (24 poslancev.) Kdo je proti? (33 poslancev.)</p>
               <p>Ugotavljam, da amandma k 3. členu ni sprejet. Amandma, ki ga predlaga Odbor za infrastrukturo in okolje, v drugem odstavku, se za besedo "za", doda besedilo: "po lastniku naseljene" ter črta besedilo v primeru socialne ogroženosti na podlagi potrdila centra za socialno delo.</p>
               <p>Prosim, da ugotovimo sklepčnost! Vlada podpira ta amandma, pravi gospod Jazbinšek. (61 prisotnih.)</p>
               <p>Kdo je za predlagani amandma k 3. členu? (52 poslancev.) Kdo je proti? (3 poslanci).</p>
               <p>Ugotavljam, da je amandma k 3. členu, ki ga je predlagal Odbor za infrastrukturo in okolje, sprejet.</p>
               <p>K 3. členu predlaga amandma gospod Ivan Sisinger, in sicer v drugem odstavku 3. člena se 50% depozita nadomesti s 25% depozita. Prosim, gospod Sisinger.</p>
            </sp>
            <sp xml:id="SDZ1-Redna-11-1993-07-28.sp20">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci. Amandma k 3. členu sem vložil, moram reči, na željo in prošnjo številnih občanov na področju Maribora, in to moram reči, da sta prišli kar dve skupini upokojencev in pa tudi ena delegacija iz vrst delavcev, ki so med temi črnograditelji in se niso pojavili med temi, ki bi legalizirali oz. dali prijavo v tem času, prav zaradi tega, ker je prvotni tekst zakona zahteval takojšnje plačilo sredstev ob taki prijavi.</p>
               <p>To je pa tudi razlog, da sta tudi Vlada in pristojno ministrstvo ugotovila, da je med temi črnograditelji izredno majhen procent tistih, ki so v določenem roku sploh te prijave podali, ker ni bil v, moram reči, tako pri upokojencih kot pri številnih delavcih z nizkimi osebnimi dohodki - kot smo to obra- vnavali tudi že zadnjič - razlog, da ne bi te prijave dali, da ne bi bili pripravljeni iti v legalizacijo, ampak je bil predvsem finančni razlog, da tega niso mogli izpolniti in tudi te prijave niso naredili. Zato gre moj amandma v tej smeri, če se je že predlagatelj odločil, da gre v spremembo pri teh dopolnitvah zakona o urejanju naselij in posegih v prostor in je bil pripravljen pravzaprav, da se določi 50% in ostalih 50%, da se seveda plača v 6 mesecih, predlagam, da se teh 50 nadomesti s 25.</p>
               <p>Mislim, da ni treba izračunavati. Mi smo naredili s temi ljudmi veliko konkretnih izračunov, kaj pomeni 25 in kaj 50, vendar ostalih 75% bodo seveda zagotavljali s temi svojimi prejemki v nadaljnjih šestih mesecih.</p>
               <p>Skratka, gre v pomoč na nek način tudi tem, ki bi to legalizacijo opravili in nimajo prav v trenutku prijave potrebne polovice sredstev. Konkreten primer. Če bi nekdo moral plačati 400.000, kar je veliko primerov, znaša 50% 200.000. Vprašajmo se, iskreno vam povem, kateri ljudje, ki danes prejemajo podpovprečno pokojnino ali povprečno pokojnino, delavci, ki prejemajo nizke osebne dohodke, ali povprečne osebne oz. zajamčene osebne dohodke, imajo danes 200.000 tolarjev, da jih lahko dajo takoj in namenijo za to prijavo. Mislim, prispevek mojega amandmaja je v tem, da omogočimo resnično čim večjemu ali celoti, skoraj vsem ljudem to legalizacijo in da to opravijo in so sposobni na nek način vendarle teh 25% zagotoviti, ostalih 75% pa v nadaljnjih šestih mesecih.</p>
               <p>Ne posegam z amandmajem v noben proračun, kajti ostane še vedno rok 6 mesecev, kot predlaga predlagatelj. To se pravi, gre samo za zmanjšanje prvotne in prve udeležbe na 25% pri prijavi. Hvala lepa.</p>
            </sp>
            <sp xml:id="SDZ1-Redna-11-1993-07-28.sp21">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-11-1993-07-28.sp22">
               <speaker>ZMAGO JELINČIČ:</speaker>
               <p>Dober dan vsem skupaj. Samo nekaj bi rad povprašal gospoda Sisingerja, če mogoče ima kakšne podatke, koliko delavcev z najnižjimi osebnimi prejemki je gradilo vikende? Hvala.</p>
            </sp>
            <sp xml:id="SDZ1-Redna-11-1993-07-28.sp23">
               <speaker>PODPREDSEDNIK VLADIMIR TOPLER:</speaker>
               <p>Hvala. Prosim, gospod Marjan Podobnik.</p>
            </sp>
            <sp xml:id="SDZ1-Redna-11-1993-07-28.sp24">
               <speaker>MARJAN PODOBNIK:</speaker>
               <p>Podpiram amandma gospoda Sisingerja in kar se tiče vprašanja gospoda Jelinčiča, mislim, da je povsem deplasirano. Gre za vprašanja takih in drugačnih gradenj in konec koncev, gospod Jazbinšek je govoril o plemenitih namenih. Če ima ministrstvo res tako plemenite namene z vsem, kar dela, potem bo prisluhnilo tudi vsem tistim, ki so se dejansko zaradi socialne stiske odločili, ne glede na to, kolikšen del teh ljudi je v skupnem znesku črnograditeljev, bo prisluhnilo in omogočilo, da bodo po normalni poti legalizirali, plačali vse dajatve, ki so za to potrebne in ob tem skušalo zagotoviti tudi enakovrednost, torej, da bodo tudi črnograditelji t.i. družbenega področja, številni primeri so bili v javnosti že povedani, enakovredno obravnavani, da se ne bo na koncu pokazalo, da so črne gradnje posameznih hal za razno razne namene legalizirane po poti, ki ni skladna s tem zakonom, tisti, ki pa so kljub socialni stiski bili dejansko na tem, da so morali zadeve plačati tako, kot je bilo postavljeno, pa bodo zdaj postavljeni v situacijo, da v bistvu ne bodo mogli te stvari legalizirati.</p>
               <p>Zato podpiram ta amandma, ki omogoča tako postopno pot in mislim, da če je cilj, da postavimo nek normalen pravni red, ne pa da prizadenemo tiste, ki dejansko nimajo možnosti v tem trenutku te stvari plačati, potem bo ta amandma dobil podporo. Hvala.</p>
            </sp>
            <sp xml:id="SDZ1-Redna-11-1993-07-28.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-11-1993-07-28.sp26">
               <speaker>ZMAGO JELINČIČ:</speaker>
               <p>Najprej bi povedal gospodu Podobniku, da v normalnem pravnem redu črnih gradenj v glavnem ni. Potem bi pa vprašal, ravno tako gospoda Podobnika, ali sem notri v legalizacijo sodijo torej tudi kompletne gradnje na Rakovi Jelši in na zaščitenem področju Ljubljanskega barja. Hvala lepa.</p>
            </sp>
            <sp xml:id="SDZ1-Redna-11-1993-07-28.sp27">
               <speaker>PODPREDSEDNIK VLADIMIR TOPLER:</speaker>
               <p>Repliko ima gospod Pregelj.</p>
            </sp>
            <sp xml:id="SDZ1-Redna-11-1993-07-28.sp28">
               <speaker>ŽARKO PREGELJ:</speaker>
               <p>Spoštovani! Gospoda Jelinčiča bi opozoril, da ta amandma in tale člen, ki spreminja dosedanji 11. člen v zakonu o spremembah zakona o urejanju naselij itd. se ne nanaša več na vikende. Ker smo sprejeli amandma odbora, smo natančno opredelili, da gre za stanovanjske objekte, ki so naseljeni, v katerih lastnik živi. V vikendih običajno ne živi, jih le občasno obiskuje. Gre za gospodarske objekte na kmetijah. Na to se nanaša, na nič drugega. To je izrazito socialni amandma. Ne gre tukaj za nobene špekulacije z vikendaši, oni so zadevo morali že rešiti, sicer jo bodo morali rešiti tako, zgolj podaljšati, ampak plačati v enem roku, se pravi v enem kosu, z eno vsoto, ne pa odlok v šestih mesecih. Hvala lepa.</p>
            </sp>
            <sp xml:id="SDZ1-Redna-11-1993-07-28.sp29">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko na repliko ima gospod Jelinčič, potem gospod minister.</p>
            </sp>
            <sp xml:id="SDZ1-Redna-11-1993-07-28.sp30">
               <speaker>ZMAGO JELINČIČ:</speaker>
               <p>Gospodu Preglju moram povedati, da ima ogromno število vikendašev registrirane svoje vikende kot stanovanjske hiše, zato da plačujejo nižji davek.</p>
            </sp>
            <sp xml:id="SDZ1-Redna-11-1993-07-28.sp31">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod minister, prosim.</p>
            </sp>
            <sp xml:id="SDZ1-Redna-11-1993-07-28.sp32">
               <speaker>MIHA JAZBINŠEK:</speaker>
               <p>Vlada bi pristala na ta amandma, če bi bil v nekoliko spremenjeni obliki. Torej sedaj, ko smo se odločili, da depozit ni zmanjšan, gre za vprašanje, da je prvi obrok manjši od 50%. To se pravi, če bi mi pristali na to, da bi od Vlade predlagani drugi odstavek porabili za to, da se definira za stanovanjske objekte, pač naseljene s to dikcijo, kot sicer velja za drugi odstavek, in za gospodarske objekte na kmetijah, lahko upravni organ iz prvega odstavka tega člena, v primeru socialne ogroženosti, na podlagi potrdila Centra za socialno delo posamezniku dovoli obročno plačilo depozita, in sicer tako, da plača 25% depozita ob vložitvi zahteve za odlok, preostalo pa v 6 mesecih, bi potem izločili socialne primere od tistih, ki so malo hazardirali. Ali smo se razumeli? To se pravi, drugi odstavek bi bil splošni odstavek, tak kot je bil izglasovan. Tretji odstavek bi pa s to dikcijo pravzaprav bilo prav, da bi šlo za 25%. Sedaj, ali je možno transformirati ta amandma?</p>
            </sp>
            <sp xml:id="SDZ1-Redna-11-1993-07-28.sp33">
               <speaker>PODPREDSEDNIK VLADIMIR TOPLER:</speaker>
               <p>Lahko vložite pismeni amandma v imenu Vlade kot predlagatelja. Amandma na amandma. Besedo ima gospod Černelič.</p>
            </sp>
            <sp xml:id="SDZ1-Redna-11-1993-07-28.sp34">
               <speaker>FRANC ČERNELIČ:</speaker>
               <p>Spoštovani predsedujoči, spoštovane poslanke in poslanci! Podpiram amandma gospoda Sisingerja, kajti menim, da so vsi tisti, ki so premožnejši, dejansko plačali in so bili sposobni plačati predvsem za vikende depozit, medtem ko tu gre za delavce, sinove kmečkih staršev, ki so pravzaprav imeli to nesrečo, da stanovanj niso dobili v družbenih delih in da so dobili od očeta ali staršev nekje košček zemlje in so potem, predvsem s svojim delom in z najetimi krediti za materialne stroške, zgradili pač en skromen bivalni prostor.</p>
               <p>Nesreča je pa v tem, da v minulem obdobju ni bilo mogoče oziroma je bil sistem priprave zazidalnih zemljišč oziroma prostorov za izgradnjo tako restriktivno pripravljen in tako onemogočen, da seveda niso mogli vplivati na to, da bi bilo to dokumentirano urejeno.</p>
               <p>Torej gre predvsem za ta del in mislim, da je ali z malce dopolnjenim, kar bo mogoče gospod Sisinger tudi pristal, ali pa v taki obliki, kot je rekel, kot je v bistvu vložen amandma, da je prav, da ga tudi ostali podprete. Jaz ga bom vsekakor podprl. Hvala lepa.</p>
            </sp>
            <sp xml:id="SDZ1-Redna-11-1993-07-28.sp35">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Oman.</p>
            </sp>
            <sp xml:id="SDZ1-Redna-11-1993-07-28.sp36">
               <speaker>IVAN OMAN:</speaker>
               <p>Gospod podpredsednik, spoštovane gospe in gospodje! Tudi sam podpiram amandma, ki ga predlaga gospod Sisinger, in sicer iz preprostega razloga, ker sem prepričan, da so večino črnih gradenj zakrivile občinske oblasti, in sicer s tem, ker nimajo urejenih tako imenovanih planskih aktov in zaradi tega imamo tako množico črnih gradenj. Zato menim da je to način, ko se vendarle da na nek blažji način rešiti ta problem.</p>
            </sp>
            <sp xml:id="SDZ1-Redna-11-1993-07-28.sp37">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sisinger, prosim.</p>
            </sp>
            <sp xml:id="SDZ1-Redna-11-1993-07-28.sp38">
               <speaker>IVAN SISINGER:</speaker>
               <p>Predsedujoči! Rad bi samo odgovoril, ker mi je gospod Jelinčič na nek način postavil vprašanje, zakaj in komu je namenjen ta amandma. Mislim, da je v obrazložitvi dovolj jasno povedano, kaj ta amandma pomeni. Jaz sem se ta amandma tudi gospodu ministru še posebej potrudil na nek način razložiti, da bi tudi sam razumel ta amandma v tej smeri, in da bi Vlada bila pripravljena na nek način popustiti in soglašati s tem amandmajem. Moj amandma ni bil namenjen temu, da bi ščitili tiste, ki lahko plačajo v celoti, ki so lahko dali prijavo; moj amandma ni bil za to, da bi ščitili "vikendaše" in kakorkoli drugega. O tem ne govori moj amandma in moja obrazložitev. Govori pa o tem, da pomagamo tistim - zakaj smo imeli tako temeljito razpravo tukaj - ko je šlo za Mali Vrhek in druge - zato, da ne bi ljudem tistega ognjišča, osnovnega stanovanjskega prostora porušili. Zato smo takrat imeli temeljito razpravo. Moj amandma danes gre v tej smeri zato, da pomagamo tem ljudem, ki še čakajo na tisoče in tisoče, da bi svoje prijave dali o črnih gradnjah; ob takem primeru, da bodo lahko tudi ta osnovni prispevek plačali. To je pa za tiste, ki imajo stanovanjske hiše, pa nimajo legaliziranih, pa bi jih radi legalizirali.</p>
               <p>Zato predlagam amandma v tej smeri in vas prosim, poslanke in poslanci, da amandma sprejmemo, ker smo s tem omogočili najnižjemu sloju upokojencev, delavcem in drugim, da bodo to lahko legalizirali. Jaz se osebno z vami globoko strinjam, da bi bili vsi ožaloščeni, če bi videli nek prvi primer na televiziji, kako smo neki revni družini rušili hišo. Kaj bi takrat rekli mi, poslanci? Zato vas prosim za podporo amandmaja.</p>
            </sp>
            <sp xml:id="SDZ1-Redna-11-1993-07-28.sp39">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Školč, prosim.</p>
            </sp>
            <sp xml:id="SDZ1-Redna-11-1993-07-28.sp40">
               <speaker>JOŽEF ŠKOLČ:</speaker>
               <p>Hvala lepa. Jaz mislim, da je na nek način vseeno, kako se do tega pride, mislim, ali je s 25%, potem pa s 75%, ampak treba se je zavedati, da bo treba to plačati in da v tem primeru, če bi gledali, da ta zakon velja že nekaj mesecev, in izračuni, ki so jih vsi ti ljudje, ki so jim pri srcu ti, ki nimajo denarja - bi pokazali, da bi v tem trenutku že imeli teh 50% in bi lahko plačali, v kolikor bi te mesece to zbirali. Zato se mi zdi, da gre za neko hipokrizijo pri vsej tej zgodbi, ampak pustimo to.</p>
               <p>Tisto, kar mene v tem trenutku daleč bolj čudi in zaradi katerega se mi zdi nujno oglasiti, je to, da se ravno kmetje tukaj oglašajo pri zakonu, ki govori o redu v prostoru v zadnji konsekvenci, in se jim nič ne smili tista zemlja, o kateri se je vsakič, kadarkoli se je karkoli poskušalo zgraditi, vpilo, da je nedotakljiva, da jo je malo in tako naprej. Tisti, ki bi morali biti najbolj zainteresirani, da se ta zakon najbolj dosledno izvaja, v tem trenutku iz ne vem kakšnih razlogov na to pozabljajo. Naslednjič, ko bomo govorili o trasah avtocest, o katerih smo včeraj z veliko vehemenco odločali, boste videli, kakšni spori bodo o tem, kje to gre in kje ne gre. Spomnite se samo 27 variant iz Vipavske doline, ki se vse podrejo na tem, da ni mogoče niti čez dvorišče nekoga peljati, še manj pa čez tako ali drugačno zemljo.</p>
               <p>Jaz bom podprl vsako od variant, ki bo pripeljala do nekega reda. Mislim pa, da določenih stvari ni mogoče med seboj mešati. Red v prostoru ni vezan s socialo, ampak na nek način tudi z zaščito kmetijskih zemljišč. Hvala lepa.</p>
            </sp>
            <sp xml:id="SDZ1-Redna-11-1993-07-28.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Pregelj. Imate repliko gospod Oman?</p>
            </sp>
            <sp xml:id="SDZ1-Redna-11-1993-07-28.sp42">
               <speaker>ŽARKO PREGELJ:</speaker>
               <p>Spoštovani! Gospod Školč je očitno zamešal zadeve. Verjetno se je zmotil. Gospod Sisinger, ne vem, če je kmet, pa tudi v naši stranki nas polovica ni kmetov in menim, da je tak nastop v bistvu diskvalifikacija. Kajti želi nas na nek način dati nekam na rob in kot, češ, da spet zagovarjajo nekateri zgolj nek izključen ozek interes nekega podeželskega prebivalstva. Problem je pa čisto socialne narave in dejstvo je, da država ne bo dobila teh depozitov in da se določene črne gradnje ne bodo mogle legalizirati, da jih bo treba rušiti, tam, kjer ne bo pač ustreznih zazidalnih načrtov in na ta način bo kvečjemu nastala družbena škoda in povzročala še večje socialne problema. Te diskusije gospoda Školča res ne razumem.</p>
            </sp>
            <sp xml:id="SDZ1-Redna-11-1993-07-28.sp43">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, repliko ima tudi gospod Oman.</p>
            </sp>
            <sp xml:id="SDZ1-Redna-11-1993-07-28.sp44">
               <speaker>IVAN OMAN:</speaker>
               <p>Moram replicirati zaradi tega, ker sem samo jaz kmet od teh, ki so se do zdaj v tej debati oglasili, in sicer ponovno opozarjam na to, kar sem rekel. Namreč, da sem prepričan, da so za večino črnih gradenj krive občinske oblasti, ker nimajo urejenih zadev okrog lokacij in podobnega in če bi to bilo, bi črnih gradenj večinoma sploh ne bilo in zaradi tega tudi sam zagovarjam red na tem področju. To se pa da napraviti na ta način, da se stvari uredijo tam, kjer je treba.</p>
            </sp>
            <sp xml:id="SDZ1-Redna-11-1993-07-28.sp45">
               <speaker>PODPREDSEDNIK VLADIMIR TOPLER:</speaker>
               <p>Repliko ima tudi gospod Školč.</p>
            </sp>
            <sp xml:id="SDZ1-Redna-11-1993-07-28.sp46">
               <speaker>JOŽEF ŠKOLČ:</speaker>
               <p>Gospodu Preglju in kmetom se opravičujem. Nisem mislil, da je gospod Pregelj kmet. O kmetih nimam tako slabega mnenja.</p>
            </sp>
            <sp xml:id="SDZ1-Redna-11-1993-07-28.sp47">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič.</p>
            </sp>
            <sp xml:id="SDZ1-Redna-11-1993-07-28.sp48">
               <speaker>ZMAGO JELINČIČ:</speaker>
               <p>Gospodu Omanu bi repliciral. Nikakor se ne strinjam s tem, da so občine krive za črne gradnje. Za črne gradnje so krivi črnograditelji in bistvo črne gradnje je to, kako izigrati občino, državo in vse ostalo. In tukaj pri izigravanju zdaj hočemo izglasovati amandma, da bo to izigravanje še lažje in da bo požegnano. Hvala.</p>
            </sp>
            <sp xml:id="SDZ1-Redna-11-1993-07-28.sp49">
               <speaker>PODPREDSEDNIK VLADIMIR TOPLER:</speaker>
               <p>Repliko ima gospa Logarjeva.</p>
            </sp>
            <sp xml:id="SDZ1-Redna-11-1993-07-28.sp50">
               <speaker>MIHAELA LOGAR:</speaker>
               <p>Mislim, da smo na prvem sestanku Odbora za infrastrukturo, ko smo se pogovarjali o spremembi oziroma o nujnosti spremembe tega zakona ugotovili, da je krivda za črne gradnje deljena in da velik del krivde leži na občinskih organih in tudi na nepravni državi. Moram pohvaliti gospoda Jazbinška, ker je izredno dober minister, namreč z napakami prejšnje države si zdaj uspešno polni proračun. Opozarjam pa na to, da za te napake, ki so nastale pred časom, to se pravi, urejamo dejansko stanje. Ta zakon velja za napake, ki so nastale pred časom. Črnograditelji niso vedeli za kazen, ki jih čaka. To se pravi, je na novo uvedena kazen.</p>
               <p>Zato, da se vrnemo na amandma, predlagam, da sprejmemo ta amandma in izglasujemo teh 25% zaradi tega, ker omogočamo črnograditeljem popraviti dejansko stanje in urediti začetek neke pravne države. Opozarjam pa na to, da ne država, ne občinski organi niso prevzeli nič krivde za to, kar je bilo narejeno.</p>
            </sp>
            <sp xml:id="SDZ1-Redna-11-1993-07-28.sp51">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Avberšek, prosim.</p>
            </sp>
            <sp xml:id="SDZ1-Redna-11-1993-07-28.sp52">
               <speaker>MAG. FRANC AVBERŠEK:</speaker>
               <p>Hvala lepa. Gospe in gospodje poslanci! Moram reči, da sem malo v težavah. Ko smo sprejeli ta zakon, me je vsaj pet mojih volivcev vprašalo, kaj menim. Ali naj plačajo, ali naj še naprej špekulirajo. Jaz sem samo rekel: mi se bomo držali reda, od zdaj naprej trdno smo odločeni, da se bomo držali reda in plačajte. Vsaj za dva vem, da sta si denar sposodila in plačala. Za enega sem siguren, da si ga je sposodil na banki in bo za to plačeval obresti. Oprostite, po treh mesecih pa narediti spremembo, jaz ne vem, kaj naj zdaj rečem tem petim volivcem, ko me bodo vprašali in se strinjam, da so tu tisti, ki so socialni problem, je pa zelo veliko špekulantov in te bomo tudi podpirali. 5.000 ljudi je plačalo. Zdaj bomo pa enostavno pozabili na to, da so plačali, da so zbrali 8 milijonov denarja, ki leži v proračunu in se bo še nekaj časa valjal tam v proračunu, zdaj se pa začnemo socialo na enem delu, kjer sploh ni sociala. Dajmo socialo tja, kjer je sociala, tu pa pustimo ta problem.</p>
               <p>Jaz bom podprl ta predlog gospoda Sisingerja zato, ker mislim, da če zberemo na tak način denar, dovolj denarja 6 mesecev, da bo lahko minister vse plačal, kar bodo iz občin prinesli, vse račune za te črne gradnje. Vendar, prosim vas, sprejmimo na koncu sklep, da tem 5.000 ljudem vrnemo 75% in naj jih potem plačujejo v šestih obrokih. Hvala.</p>
            </sp>
            <sp xml:id="SDZ1-Redna-11-1993-07-28.sp53">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Baškovič, sekretar za zakonodajo in pravne zadeve.</p>
            </sp>
            <sp xml:id="SDZ1-Redna-11-1993-07-28.sp54">
               <speaker>MILAN BAŠKOVIČ:</speaker>
               <p>Hvala lepa. Se oproščam, vendar ker gre za hitri postopek in se ne da reagirati pisno na posamezne predloge, sem pa dolžan, da s pravnega sistema in pravnega reda opozorim na neko zadevo, in bi rad zdaj povedal, ker potem bi bilo prepozno.</p>
               <p>Ob teh amandmajih k 3. členu, v drugem odstavku, tako kot je že izglasovan, kot se sedaj ponovno dodaja neka nova ugodnost, opozarjam na to, da smo prišli do situacije, ko smo vrgli ven kriterij socialne ogroženosti, da ima sedaj upravni organ, ki odloča o tem, komu bo dovolil, komu pa ne dovolil to ugodnost, popolno diskrecijo, ker pravimo, lahko upravni organ posamezniku dovoli to in to. Taka dikcija pa je v nasprotju z načelom, da mora upravni organ imeti ob diskreciji vendarle merila, ki jih zakon daje; vsaj namen mora biti v zakonu izrecno podan, da potem lahko upravni organ pokrije to svoje odločanje, ki ne more biti popolnoma samovoljno. Mora biti na nek element oprto. Prej je bila specialna ogroženost, to je zdaj padlo ven; zdaj se ob tem ta ugodnost še povečuje, vendar ob popolnoma praznem členu. Jaz bi prosil predlagatelja, ali Vlado, da še ob amandmajih in popravljanju drugega odstavka ta element nekako vidi in da se to tako uredi, da bo pravnemu redu primerno in tudi legalno izvedljivo. Samo na to opozarjam. Hvala.</p>
            </sp>
            <sp xml:id="SDZ1-Redna-11-1993-07-28.sp55">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jazbinšek, prosim.</p>
            </sp>
            <sp xml:id="SDZ1-Redna-11-1993-07-28.sp56">
               <speaker>MIHA JAZBINŠEK:</speaker>
               <p>Mislim, da je to pravo opozorilo. Jaz bom zdaj povedal, kako bosta izgledala drugi in tretji odstavek, potem bom poskušal tudi povedati, kako se to uredi.</p>
               <p>V drugem odstavku imamo sprejeto - za vse stanovanjske objekte in kmetijske - dva obroka in mislim, da je prav to; mora upravni organ dovoliti dva obroka, če je zahteva podana. Mislim, da ima gospod Baškovič prav. Se pravi, verjetno je tu v že sprejetem amandmaju za drugi odstavek treba besedico "lahko" nadomestiti z "mora" in besedico "dovoli" nadomestiti z "dovoliti". To bi bil en amandma - to je redakcijski; razen besedico "lahko" v "mora".</p>
               <p>Z gospodom Sisingerjem sva se dogovorila, da je njegovo hotenje in ta amandma, ki sem ga jaz vložil, identično. Če smem prebrati ta svoj amandma, potem se on glasi: Za po lastniku naseljene stanovanjske objekte in za gospodarske objekte na kmetijah lahko upravni organ - ali mora, se tudi lahko zmenimo, mora - iz prvega odstavka tega člena v primeru socialne ogroženosti, na podlagi potrdila centra za socialno delo posamezniku dovoliti obročno plačilo depozita, in sicer tako, da plača 25% depozita ob vložitvi zahteve za odlog, preostanek pa v šestih mesecih. Se pravi, imamo amandma k drugemu odstavku, besedica "lahko" v "mora" in imamo amandma o novem tretjem odstavku.</p>
            </sp>
            <sp xml:id="SDZ1-Redna-11-1993-07-28.sp57">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Pregelj, prosim.</p>
            </sp>
            <sp xml:id="SDZ1-Redna-11-1993-07-28.sp58">
               <speaker>ŽARKO PREGELJ:</speaker>
               <p>Spoštovani! Želel sem zgolj predlagati, da bi zadovoljili predlog predstavnika Sekretariata za zakonodajo, da se črta beseda lahko, kajti dodajati besedo "mora" je nepotrebno, kajti veste, da je zakon obveznost za vse upravne organe in je samo po sobi dovolj obligatoren.</p>
               <p>Sam pa predlagam, da se črta beseda "lahko". Hvala.</p>
            </sp>
            <sp xml:id="SDZ1-Redna-11-1993-07-28.sp59">
               <speaker>PODPREDSEDNIK VLADIMIR TOPLER:</speaker>
               <p>Prosim, če vložite pismeno. Želi še kdo besedo? Gospod Sisinger, prosim.</p>
            </sp>
            <sp xml:id="SDZ1-Redna-11-1993-07-28.sp60">
               <speaker>IVAN SISINGER:</speaker>
               <p>Spoštovani! Ker je gospod minister Jazbinšek predlagal na podlagi mojega amandmaja vendarle  spremembo v tej smeri, po dogovoru, da nastane, je pa prebral pravzaprav drugi odstavek, kako se bo glasil in je pravzaprav moj amandma vgradil kot tak z novim tretjim odstavkom, kjer seveda govorim resnično o teh socialnih in drugih primerih, ki jim moj amandma ni temeljni cilj.</p>
               <p>Če seveda gre za to, da bo drugi odstavek nekoliko spremenjen, kot je minister predlagal, in da moj amandma vgrajuje v tretji odstavek, kot ga je tudi prebral, potem seveda s tem soglašam in postane moj amandma seveda v tekstu, ki je bil dan, na 25% kot novi tretji odstavek tega člena. Hvala.</p>
            </sp>
            <sp xml:id="SDZ1-Redna-11-1993-07-28.sp61">
               <speaker>PODPREDSEDNIK VLADIMIR TOPLER:</speaker>
               <p>Hvala. Najprej bomo glasovali o amandmaju gospoda Preglja, da se v besedilu 3. člena, za stanovanjske objekte in za gospodarske objekte na kmetijah lahko upravni organ, črta besedica "lahko".</p>
               <p>Ugotovimo sklepčnost! (61 prisotnih.)</p>
               <p>Kdo je za? (53 poslancev.) Je kdo proti? (2 poslanca.)</p>
               <p>Ugotavljam, da je amandma k 3. členu gospoda Preglja sprejet.</p>
               <p>Zato je amandma gospoda ministra brezpredmeten in da se namesto besedice "dovoli" spremeni v "mora".</p>
               <p>Prehajamo na glasovanje o amandmaju Vlade, v katerem je vključen tudi amandma gospoda Sisingerja.</p>
            </sp>
            <sp xml:id="SDZ1-Redna-11-1993-07-28.sp62">
               <speaker>IVAN SISINGER:</speaker>
               <p>Oprostite predsedujoči! Jaz sem na hitro še enkrat prebral moj amandma. In to kar je gospod Jazbinšek predlagal v tej spremembi. Mislim, da vendarle gre za bistveno spremembo. Jaz moram reči, da vztrajam pri svojem amandmaju tako, kot je predložen, ker bomo naredili potem, sedaj sem še enkrat videl, novo težko diskvalifikacijo, ko bomo iskali potrdila, kdor še ima za kruh in kateri že nima več za kruh itd. Vztrajam pri svojem amandmaju.</p>
            </sp>
            <sp xml:id="SDZ1-Redna-11-1993-07-28.sp63">
               <speaker>PODPREDSEDNIK VLADIMIR TOPLER:</speaker>
               <p>Hvala. Na glasovanje dajem amandma gospoda Ivana Sisingerja.</p>
               <p>V drugem odstavku 3. člena se 50% depozita nadomesti s 25% depozita. Prosim, gospod minister.</p>
            </sp>
            <sp xml:id="SDZ1-Redna-11-1993-07-28.sp64">
               <speaker>MIHA JAZBINŠEK:</speaker>
               <p>Drugi odstavek pomeni to, da ima vsakdo, ki stanuje, pravico na dva obroka. To smo se dogovorili. Gospod Sisinger je hotel samo nekaj. On je hotel v taki dikciji drugega odstavka, kot je bila v osnovnem gradivu, to se pravi, ko gre za socialno ogrožene, takrat je hotel imeti notri v prvem obroku 25%. To se pravi, na osnovi neke objektivne ugotovitve, ker je že prej tudi gospod  Baškovič rekel, da diskrecijska pravica sem in tja, upravnih organov itd., itd.</p>
               <p>Zato je z njegovim amandmajem popravljen izvirni tekst Vlade kot tretji odstavek, pravzaprav tisto, kar je gospod Sisinger hotel. In vi bi morali, če hočete vztrajati pri svojem amandmaju, se jaz tudi strinjam, da vztrajate pri njem, in rečete, da se besedica 50% zamenja s 25%, ampak rečete, novi tretji odstavek se glasi. Bivši drugi odstavek postane tretji odstavek in besedica "50" se spremeni v "25". Drugače ste pa pripeljali notri nekaj, kar niste hoteli s svojim amandmajem. Vi niste hoteli socialno neogroženim, nekdo je tudi rekel špekulantom, omogočiti, da je prvi obrok 25%.</p>
               <p>Jaz bi prosil, če vztrajate pri svojem amandmaju, da rečete, drugi odstavek postane tretji odstavek in v tretjem odstavku se 50% spremeni v 25%.</p>
               <p>Potem je meni vseeno, ali izglasujete vašega, ali tistega, ki smo ga mi povedali in da se besedica lahko črta. Hvala.</p>
            </sp>
            <sp xml:id="SDZ1-Redna-11-1993-07-28.sp65">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Potrč, prosim.</p>
            </sp>
            <sp xml:id="SDZ1-Redna-11-1993-07-28.sp66">
               <speaker>MIRAN POTRČ:</speaker>
               <p>Hvala lepa. Potem, ko smo pred tremi meseci po hitrem postopku sprejeli ta zakon, je najbrž stiska, o kateri je gospod Avberšek prej govoril, za vsakega od nas prisotna. Nekdo je že prej plačal, nekdo bo moral plačevati drugače. Najbrž je takrat Vlada morala nekaj na hitro predlagati in tudi mi smo na hitro odločili. Ampak, ne bi rad, da bi se na podlagi, po mojem mnenju vsaj, zelo nepopolnih informacij ministra ta moment v zvezi s tem tretjim odstavkom spet na hitro odločili. Jaz prosim, da gospod minister pove, kaj pomeni socialna ogroženost na podlagi potrdila Centra za socialno delo. Osebno ne razumem tega predloga tako, da bo zdaj Center za socialno delo rekel, da je nekdo socialno ogrožen zato, ker ima 60% zajamčene plače in tisti bo lahko plačal 25%. Če bo imel pa 61%, kar je tisti kriterij socialne ogroženosti, pa ne. Tu, spoštovane poslanke in poslanci, ne gre za ta vid socialne ogroženosti. Tu gre za to, da on sicer s 30 tisoč ni socialno ogrožen, živi, ampak živi komaj in se preživlja. Zdaj mora pa zrati 100 tisoč tolarjev in jih on od 30 tisoč v dveh mesecih ne more zbrati 100 tisoč. In če bomo to kot socialno ogroženost dali, potem bo lahko zelo korektno, ali bomo pa mi kasneje rekli birokratsko, nekdo v upravi bo to izvajal in rekel, oprostite, ta ni socialno ogrožen. Zato mora zbrati naenkrat vse.</p>
               <p>Mislim, gospod minister, da najbrž odgovor na to vprašanje potrebujemo. In če boste vi povedali, da to niso neki najnižji kriteriji, sem to pripravljen sprejeti. Če bo pa kdo to tolmačil tako, kot bi normalno po vseh predpisih s področja te sociale moral tolmačiti, potem je pa bolje, da tega ne napišemo. Potem pač recimo, vsak mora plačati 50% in konec. Če jih lahko zbere, jih zbere, drugače se mu hiša poruši. Mislim pa, da bi bila to slaba rešitev.</p>
               <p>Zelo se strinjam z vsemi tistimi, ki opozarjajo na to, da to  seveda ni zelo enostavno. Nam je enostavno odločati, da se bo hiša, v kateri živi, in to po svoji krivdi, ampak s tihim soglasjem države že leto, dve, pet ali deset let. Ker tiho soglasje države tukaj je, ker sicer bi mu država porušila temelj, ne pa potem, ko je hiša zgrajena in v njej že deset let živi. In to bi bila prava pravna država. Ne pa, da je deset let to tolerira la. Zato predlagam, da glasujemo o amandmaju gospoda Sisingerja tako, kot ga je on predlagal. To je sicer krivično do tistih 5000 za nazaj, ampak vsaj za v bodoče je neko realnejše razmerje, ki eventualno le daje priliko in možnost, da se bodo te stvari lahko legalizirale. Hvala.</p>
            </sp>
            <sp xml:id="SDZ1-Redna-11-1993-07-28.sp67">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-11-1993-07-28.sp68">
               <speaker>ZMAGO JELINČIČ:</speaker>
               <p>Hvala lepa. Jaz nisem za to, da se glasuje o  amandmaju oziroma bom glasoval proti amandmaju, ki ga je predlagal gospod Sisinger. Kajti, enostavno smo prišli do tega, da bo zopet tisti, ki se je držal zakona, plačal gor. Tistih 5000, ki so spoštovali zakon, ki so nabrali denar, ki so si ga sposodili, bodo kaznovani zato, ker so spoštovali zakon. In tisti, ki so špekulirali, bodo nagrajeni za špekulacijo. Verjetno bodo špekulirali še naprej.</p>
            </sp>
            <sp xml:id="SDZ1-Redna-11-1993-07-28.sp69">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Černelič in potem  gospod Madon.</p>
            </sp>
            <sp xml:id="SDZ1-Redna-11-1993-07-28.sp70">
               <speaker>FRANC ČERNELIČ:</speaker>
               <p>Gospod Jelinčič, replika samo v tem, kako je lahko špekuliral delavec z normalno ali pa z minimalnim osebnim dohodkom, z dvemi, tremi otroki in nezaposleno ženo?</p>
            </sp>
            <sp xml:id="SDZ1-Redna-11-1993-07-28.sp71">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Madon.</p>
            </sp>
            <sp xml:id="SDZ1-Redna-11-1993-07-28.sp72">
               <speaker>ZORAN MADON:</speaker>
               <p>Spoštovani! Megla mi pade na dušo, ko slišim ravno od gospoda Jelinčiča, da vse črnograditelje enači s kršitelji zakonodaje, za koristoljubneže, da ne rečem še kakšno drugo besedo, morda kriminalce. Jaz poznam med temi črnograditelji mnogo družin, mnogo izredno poštenih ljudi, ki niso v svojem življenju z ničimer prekršili zakonodajo te ali katerekoli države, razen v tem, da so si postavili svoj dom, da imajo pravico do življenja v domu, da so si morda postavili en gospodarski objekt. Hvala.</p>
            </sp>
            <sp xml:id="SDZ1-Redna-11-1993-07-28.sp73">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič.</p>
            </sp>
            <sp xml:id="SDZ1-Redna-11-1993-07-28.sp74">
               <speaker>ZMAGO JELINČIČ:</speaker>
               <p>Mislim, da postaviti na črno, pomeni kršiti zakon. Poleg tega, bi pa gospoda Černetiča vprašal, kako si lahko nek delavec, ki ima minimalni osebni dohodek, ki ima ženo doma, ki ima dva nepreskrbljena otroka, lahko kupi za eno tako, recimo zelo majhno gradnjo 25 ton betona, 30 ton betonskega železa, toliko in toliko kubičnih metrov lesa in podobno? Hvala.</p>
            </sp>
            <sp xml:id="SDZ1-Redna-11-1993-07-28.sp75">
               <speaker>PODPREDSEDNIK VLADIMIR TOPLER:</speaker>
               <p>Gospod Černetič, samo da povem. Oddaljujemo se od dnevnega reda in govorimo o amandmaju gospoda Sisingerja in prosim vas, da se držite tega. Prosim, gospod Podobnik.</p>
            </sp>
            <sp xml:id="SDZ1-Redna-11-1993-07-28.sp76">
               <speaker>JANEZ PODOBNIK:</speaker>
               <p>Spoštovani predsedujoči, poslanke in poslanci! Prav zadnja razprava me prepričuje, da je amandma gospoda Sisingerja še kako utemeljen in bom glasoval za ta amandma. Hvala.</p>
            </sp>
            <sp xml:id="SDZ1-Redna-11-1993-07-28.sp77">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod minister Jazbinšek.</p>
            </sp>
            <sp xml:id="SDZ1-Redna-11-1993-07-28.sp78">
               <speaker>MIHA JAZBINŠEK:</speaker>
               <p>Prosil bi, da se strasti okrog te črne gradnje ne razvnemajo preveč. Spor med gospodom Sisingerjem in med amandmajem, ki sem ga jaz dal, je samo v tem, da je gospod Sisinger vložil amandma na prvotni tekst, kjer je šlo za socialno ogrožene, v prvotnem tekstu, in je bila njegova intencija za socialno ogrožene prvi obrok spraviti na 25. Gospod Sisinger je zdaj s svojo dikcijo skočil v amandma, ki je bil drugače sprejet ravnokar na tem Državnem zboru. To se pravi, v amandma, ki je veljal za vse stanujoče v stanovanjih in za vse kmetijske objekte, kar pomeni, če on pravi, da vztraja pri amandmaju, vztraja pri nečem, česar ni vložil. On ni vložil amandmaja na ta amandma, ki je bil predhodno za drugi odstavek vložen. Ker pa je intencija tistega amandmaja, ki ga je Vlada sedaj vložila, za meni popolnoma identična prvotni intenciji gospoda Sisingerja in gospod Potrč je šel in je razširil zadevo zdaj na vse v svoji diskusiji.</p>
               <p>Kaj pomeni socialno ogroženi? Zdaj bom tako povedal. Tako kot bi bil zdaj drugi odstavek formuliran, pomeni, vsi imajo dvoobročnost, zamudniki, ne bomo jih kvalificirali, ne socialni, ne špekulanti, socialni ogroženci imajo pa pravico do prvega obroka 25%. Meni se zdi, da je ta gradacija pravilna, vsebinsko.</p>
               <p>Drugo vprašanje je, kaj pomeni izjava Centra za socialno delo? Če gospod Potrč zahteva, da se v okviru tega zakona doda še eno določilo, kriterije definira, ne vem, minister ta in ta za ta in ta primer, potem je to nekaj. Mislim, da vendarle bodo na Centru za socialno delo z izenačenim principom prišli do neke določene definicije, ki velja tudi za vse druge primere.</p>
               <p>Zdaj, če gospod Potrč oporeka socialni politiki v Republiki Sloveniji iz naslova, da seveda socialna ogroženost na splošno za ta primer ni prava, je to neka druga razprava. Mislim, da splošni kriteriji socialne ogroženosti v Republiki Sloveniji so pravi kriteriji v ta namen in da ne bi bilo treba enega posebnega podzakonskega akta delati v ta namen.</p>
            </sp>
            <sp xml:id="SDZ1-Redna-11-1993-07-28.sp79">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sisinger, prosim. Gospod Sisinger ima besedo, gospod Potrč, potem pa jo dobite vi.</p>
            </sp>
            <sp xml:id="SDZ1-Redna-11-1993-07-28.sp80">
               <speaker>IVAN SISINGER:</speaker>
               <p>Predsedujoči, spoštovane poslanke in poslanci! Če mi gospod minister na nek način dopoveduje, da je moj amandma vezan na prejšnji tekst, ker gre za datum 23.6., verjetno iz tega razloga. Ker gre za hitri postopek sprejemanja, imam po poslovniku pravico, da moj amandma ostane nespremenjen na ta tekst, ki ga imamo zdaj, govori na 3. člen, drugi odstavek "50" se zamenja s "25" in je to tudi na ta tekst. V tem trenutku vlagam samo to spremembo - časovno, z današnjim dnevom in ne s 23.6. Vztrajam pri tem amandmaju, takšnem, kot je vložen.</p>
            </sp>
            <sp xml:id="SDZ1-Redna-11-1993-07-28.sp81">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč, prosim.</p>
            </sp>
            <sp xml:id="SDZ1-Redna-11-1993-07-28.sp82">
               <speaker>MIRAN POTRČ:</speaker>
               <p>Hvala lepa. Gospod minister meni odgovora na to, kar sem prosil, ni dal. Jaz ga nisem prosil, da diskutirava o tem, ali sem zadovoljen, ali ne s socialno politiko, in socialnimi kriteriji ker je to nekaj popolnoma drugega. Mi je pa posredno dal vedeti, da bodo morali, ali centri za socialno delo oblikovati nove kriterije, kar bi bilo slabo; če se bodo pa držali teh, ki zdaj veljajo, za druge elemente socialne politike, ki pomeni golo preživetje od danes na jutri, da potem ti kriteriji za ta primer, po mojem mnenju, ne pridejo v poštev. Če bomo mi sprejeli rešitev, ki jo je minister predlagal, potem jaz trdim, da nismo nič sprejeli. Imeli bomo še en odstavek v členu zakona, ki ne bo pomenil "nič". To je moja trditev in mislim, da je škoda. Če želimo "nič" sprejemati za to, da so napisane še štiri vrste zraven, pa imamo občutek, da smo nekaj rešili, jaz to ne bi rad. Ali rešimo, ali ne rešimo. Zavestno se odločimo, da smo pripravljeni popraviti tisto, kar je bilo neutemeljeno, ali ne dovolj premišljeno, pred tremi meseci odločeno, pa zdaj omogočiti obročno odplačevanje; zaradi mene, gospod minister se lahko nekdo vsede in premisli in reče, da je to nekaj drugega, da je to na člana družine toliko in toliko, ampak res ne tisto, kar je danes socialni kriterij, ker tisto nič ne pomaga. Lahko je 20, lahko je 25, lahko je 30.000. Jaz sem se pripravljen o tem pogovarjali, samo ker je to hitri postopek, ne bi rad, da to naenkrat rešujemo preko amandmajev. Vaš predlog pa problema ne rešuje. To je moja trditev. Hvala.</p>
            </sp>
            <sp xml:id="SDZ1-Redna-11-1993-07-28.sp83">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Na glasovanje dajem predlog gospoda Ivana Sisingerja: K drugemu odstavku tretjega člena se "50% depozita" nadomesti s "25% depozita". To je najbolj oddaljen amandma.</p>
               <p>Ugotovimo sklepčnost! (62 prisotnih.)</p>
               <p>Kdo je za predlagani amandma? (36 poslancev.) Je kdo proti? (20 poslancev.)</p>
               <p>Ugotavljam, da je amandma gospoda Sisingerja sprejet. S tem je amandma Vlade brezpredmeten.</p>
               <p>Za 3. členom se doda novi 4. člen, ki se glasi: V 13. členu, četrta vrsta, se besedilo "za 15 mesecev" nadomesti z besedilom "za 18 mesecev". Predlagatelj je gospod Drago Šiftar. Prosim? Umik. Dobro.</p>
               <p>Naslednji novi člen, ki se glasi. Tudi umik, gospod Šiftar? Oba umika.</p>
               <p>Glasujemo o 3. členu v celoti, skupaj s sprejetimi amandmaji.</p>
               <p>Ugotovimo sklepčnost! (61 prisotnih.)</p>
               <p>Kdo je za 3. člen v celoti, skupaj s sprejetimi amandmaji? (55 poslancev.) Je kdo proti? (3 poslanci.)</p>
               <p>Ugotavljam, da je 3. člen sprejet.</p>
               <p>V obravnavo dajem 4. člen. Še prej moramo, da se doda novi 3.a) člen, ki so ga predlagali poslanci Vladimir Topler, Janko Predan, Bojan Korošec, Peter Tancig in Leo Šešerko. V četrtem odstavku 17. člena se na koncu odstavka pika nadomesti z vejico in doda naslednje besedilo: V katerem se za nedovoljeni poseg v prostor izreče ukrep ustavitve del in denarna kazen v primeru, da je na prostoru nedovoljenega posega v prostor sicer možna gradnja, v drugih primerih pa se ta objekt takoj odstrani in vzpostavi prejšnje stanje. Prosim, gospod minister.</p>
            </sp>
            <sp xml:id="SDZ1-Redna-11-1993-07-28.sp84">
               <speaker>MIHA JAZBINŠEK:</speaker>
               <p>Jaz moram povedati, da je to vstop v osnovni tekst zakona in da hitri postopek ni primeren za takšno vrsto amandmaja in ni utemeljen hitri postopek na to temo. Sicer pa moram povedati, da so v tekstu zakona vse te intence zajete in je to normalen postopek v drugih členih zakona. Jaz bi prosil, da se take intervence ne delajo v okviru motivov za hitri postopek, ker je to že vse v zakonu zajeto. Zdaj bi pa na hiter način lahko neko nekonsistenco opravili. Jasno je, kako se postopa v inšpekcijskih postopkih, jasna je razlika med zazidljivim in nezazidljivim in tako naprej. Jaz bi prosil, da se to umakne.</p>
            </sp>
            <sp xml:id="SDZ1-Redna-11-1993-07-28.sp85">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Amandma je umaknjen. Prosim, gospod Pregelj. Umaknjen je amandma. Umikamo.</p>
               <p>Ponovno prehajamo na obravnavo 4. člena. K 4. členu ni bilo vloženih amandmajev, razen, da se za 4. členom doda nov 5. člen. O tem bomo razpravljali kasneje. Želi kdo besedo? (Ne.)</p>
               <p>Ugotovimo sklepčnost! (61 prisotnih.)</p>
               <p>Kdo je za 4. člen? (50 poslancev.) Kdo je proti? (Nihče.)</p>
               <p>Ugotavljam, da je 4. člen sprejet.</p>
               <p>Gospod Drago Šiftar predlaga, da se za 4. členom doda nov 5. člen, ki se glasi. Je tudi umik? Dobro. S tem smo končali glasovanje po členih. Glasovati moramo še o naslovu. Želi kdo besedo? (Ne.)</p>
               <p>Na glasovanje dajem predlog naslova zakona.</p>
               <p>Prosim, da ugotovimo sklepčnost. (61 prisotnih.)</p>
               <p>Kdo je za naslov zakona? (60 poslancev.) Kdo je proti? (1 poslanec.)</p>
               <p>Ugotavljam, da je naslov zakona sprejet.</p>
               <p>Prehajamo na odločanje zakona v celoti.</p>
               <p>Prosim, da ugotovimo sklepčnost? (58 prisotnih.)</p>
               <p>Kdo je za zakon v celoti? (58 poslancev.) Je kdo proti? (4 poslanci.)</p>
               <p>Ugotavljam, da je glasovanje končano in da je zakon v celoti sprejet. S tem zaključujem to točko dnevnega reda. Prosim, gospod Avberšek.</p>
            </sp>
            <sp xml:id="SDZ1-Redna-11-1993-07-28.sp86">
               <speaker>MAG. FRANC AVBERŠEK:</speaker>
               <p>Hvala lepa. Jaz sem prej predlagal sklep, da se vsem črnograditeljem, ki so v skladu z zakonom že plačali depozit, vrnejo sredstva oz. jaz predlagam, spreminjam ta sklep toliko, da se obračunajo obresti za 3 mesece in obresti za obročno plačevanje in le-te vrne vlagatelju.</p>
            </sp>
            <sp xml:id="SDZ1-Redna-11-1993-07-28.sp87">
               <speaker>PODPREDSEDNIK VLADIMIR TOPLER:</speaker>
               <p>To Državni zbor ne more sprejeti in točka je zaključena.</p>
               <p>Prehajamo na naslednjo točko dnevnega reda. Prosim, gospod Potrč.</p>
            </sp>
            <sp xml:id="SDZ1-Redna-11-1993-07-28.sp88">
               <speaker>MIRAN POTRČ:</speaker>
               <p>Hvala lepa. Z zakonom smo rešili prej nekaj, zdaj smo rešili drugače. Dvojni državljani so v dvojnem položaju in gospod Avberšek ima prav. Res je, da smo odločitev mi sprejeli, res pa je, da smo je sprejeli dvakrat na podlagi zakona, ki ga je predložila Vlada po hitrem postopku in prvi smo ga dobili na klop. In smo neposredno o zakonu, ki je zelo kompliciran in ima, kot pravi gospod minister, plemenite namene, zato smo se tudi o njem odločali. Če je problem, jaz ne vidim razloga, zakaj se na ta problem ne bi moglo opozoriti in zakaj se ne bi moglo v korist državljanov, če bi se tako odločilo, najti tudi rešitev. Najti rešitev tako, da se lahko tudi vse te ljudi pozove in reče, prosim, ali želite imeti neko drugo rešitev, ki je zdaj, pa če bo kdo želel imeti za 6 mesecev 75% nazaj, pa potem prvi mesec 1/6 plačati, bo pa to naredil. To ni nič nemogočega. Mi s tem ne spreminjamo zakona in mi smo imeli primere, govorim zdaj kolegica Vika vam, ki ste tako strašno bili ogorčeni nad tem, da se jaz javljam, ker je država proti zakonu, ampak v korist državljanov sprejemala nekatere odločitve, recimo na področju davčne zakonodaje. Pa je kršila zakon, ampak je kršila v korist državljanov, pa smo bili vsi tiho. Tako mi ne govorite, da je nekaj nemogoče. Vprašanje pa je volja, ali to želimo, ali ne.</p>
            </sp>
            <sp xml:id="SDZ1-Redna-11-1993-07-28.sp89">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod minister.</p>
            </sp>
            <sp xml:id="SDZ1-Redna-11-1993-07-28.sp90">
               <speaker>MIHA JAZBINŠEK:</speaker>
               <p>Jaz bom povedal zdaj tisto, kar mislim, ne glede na to ali sem minister ali ne in ne glede na to, ali ste vi državni poslanci ali pa ne. Tukaj v Državnem zboru se je zgodilo izenačenje socialno ogroženih in špekulantov na osnovi uravnilovke, ki je bila nezavedna, ali je bila pa zavedna. Logična kosekvenca je seveda zdaj to, kar gospod Avberšek predlaga. Jaz sem prej povedal, da bi manjši depoziti, če bi skozi amandmaje, ki so bili predlagani, seveda povzročali takšna vprašanja in tako naprej. Zdaj seveda se je zgodil odlog tudi za špekulante za 9 mesecev, tudi za špekulante sem rekel. In začel se je rušiti ta zakon, začela se je rušiti pravna država in začela se je rušiti digniteta tega zbora skozi amandma, ki je bil izglasovan. In če kdo hoče zdaj seveda še vstopiti nazaj v veljaven zakon, ki se mu reče, depozit je tam, naj izbere tista pota, ki so za to na voljo. Nov zakon naj predlaga v tej skupščini, da se depoziti obračunavajo na drugačen način, kakor danes v zakonu to velja.</p>
            </sp>
            <sp xml:id="SDZ1-Redna-11-1993-07-28.sp91">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Vika Potočnik.</p>
            </sp>
            <sp xml:id="SDZ1-Redna-11-1993-07-28.sp92">
               <speaker>MIHA JAZBINŠEK:</speaker>
               <p>In še nekaj bom povedal. Ta zakon vzpostavlja nazaj en kanček dignitete pravne države s kvazisocialnostjo pa se je ta digniteta pravne države seveda skozi te amandmaje začela rušiti.</p>
            </sp>
            <sp xml:id="SDZ1-Redna-11-1993-07-28.sp93">
               <speaker>VIKTORIJA POTOČNIK:</speaker>
               <p>Spoštovane poslanke in poslanci. Replika na izvajanje gospoda Potrča! Se mu sicer opravičujem, ker sem replicirala iz klopi, mu pa zdaj povem, da njemu kot predsedniku komisije, ki bi morala prva skrbeti za spoštovanje in proceduro, naj povem, da takšen sklep, ki ga predlaga njegov strankarski kolega, pomeni zakonsko poseganje oz. materijo, ki naj bi z zakonom uredila, ne pa z nekim kar tako sklepom, ki ga je sprejel ta zbor. Zato predlagam, v koliko hočete in želite biti konsistentni, naj to predlaga Vladi, da naj razmisli in pripravi, ne pa da s sklepom sprejemamo, da z današnjim dnem vračamo nazaj to in to. Gospod Potrč, na to vas želim opozoriti, da vsaj vi spoštujte in predvsem predlagajte tisto, ki bo konsistentno v skladu s poslovnikom, ki je bil sprejet. Hvala.</p>
            </sp>
            <sp xml:id="SDZ1-Redna-11-1993-07-28.sp94">
               <speaker>PODPREDSEDNIK VLADIMIR TOPLER:</speaker>
               <p>Prosim, tu govorimo o proceduralnih stvareh. Točka je bila zaključena, sklepa pa nismo uvrstili zaradi podobnih razlogov, ki jih je navedla gospa Potočnikova.</p>
            </sp>
            <sp xml:id="SDZ1-Redna-11-1993-07-28.sp95">
               <speaker>MIRAN POTRČ:</speaker>
               <p>Hvala lepa. Jaz sem v tem smislu tudi govoril. Glede funkcij pa naslednje. Jaz sem sicer predsednik ene komisije. Kadar bo zbor sprejel sklep, da moramo v komisiji sprejeti odločitev, takrat bom sejo sklical in bomo mnenje dali. Drugače imamo v zvezi s poslovnikom enake pravice in enake obveznosti kot vsak od tukajšnjih poslancev, razen predsedujočih, ki morate sproti odločati. In to bi bilo koristno, če bi tudi gospa Vika v poslovniku prebrala.</p>
               <p>Glede diskusije z ministrom pa samo naslednje. Gospod minister, vi kot Vlada ali pa kot minister ste dali soglasje k amandmaju, ki ga je predlagal Odbor za gospodarstvo in ste rekli, da soglašate, da se pri 50% črta socialno ogrožene. Diskusija torej ni o digniteti tega zbora, ampak o tem, da diskutiramo, da je na 50% pologa stvar pravična in ne gre za špekulante in po vašem mnenju na 25% krivična in gre za špekulante. Naj vam bo tudi to jasno, pa mi je žal, da o teh stvareh diskutiramo, ker vem, da je diskusija o tem odiozna, ker ima vsak svoj delček prav, ker je veliko reči, ki so na čuden način narejene. Ampak, če že hočete biti, bi rekel takšni, da obtožujete zbor, potem morate vedeti, da bi prva odločitev na 50% bila sprejeta z vašim soglasjem in bi bila v kvaliteti enaka, v kvantiteti bi bilo pač 25% razlike, kar pa ni bistveno.</p>
            </sp>
            <sp xml:id="SDZ1-Redna-11-1993-07-28.sp96">
               <speaker>PODPREDSEDNIK VLADIMIR TOPLER:</speaker>
               <p>Gospod Avberšek in gospa Pečan.</p>
            </sp>
            <sp xml:id="SDZ1-Redna-11-1993-07-28.sp97">
               <speaker>MAG. FRANC AVBERŠEK:</speaker>
               <p>Hvala lepa. Jaz se opravičujem, če nisem prav postopal in bom pač potegnil nazaj svoj sklep. Ostane mi pa grenak priokus, da so nas polna usta popravljanja krivic, da smo pred tremi meseci krivico naredili in na nobeno škodo bi jo lahko popravili, pa je nočemo. Hvala lepa.</p>
            </sp>
            <sp xml:id="SDZ1-Redna-11-1993-07-28.sp98">
               <speaker>PODPREDSEDNIK VLADIMIR TOPLER:</speaker>
               <p>Gospa Pečanova.</p>
            </sp>
            <sp xml:id="SDZ1-Redna-11-1993-07-28.sp99">
               <speaker>BREDA PEČAN:</speaker>
               <p>Kolegice in kolegi, gospod predsedujoči. Meni je žal, da bom ravnala drugače, kot je do sedaj nekako diskusija tekla, da namreč ni v skladu s poslovnikom, če predlagamo sklepe. Vendar zakon sprejemamo po hitrem postopku in jaz mislim, da je tudi v skladu s poslovnikom, zlasti pa po diskusijah, ki so tekle v zadnjih nekaj minutah, je treba sprejeti en sklep. In mislim, da je zelo pomemben ravno v zvezi s tem zakonom in s trditvami, ki jih je postavil gospod minister.</p>
               <p>Gre namreč za to, da ta pravna država, ta država ni pravna v tem segmentu, predvsem zaradi tega, ker ministrstvo, ki je imelo 3 leta čas novelirati zakon o urejanju naselij in drugih posegih v prostor, ni tega zakona dalo v parlamentarno proceduro. Danes in pred tremi meseci smo gasili požar. Mislim, da tukaj v tem zboru, ne vem, če je še kdo drug, ki je delal na tem področju, jaz sem delala na inšpekcijskih službah in vem, kakšna je ta problematika in vem, da je zakon takšen, da ga je težko izvajati. Namreč, bom čisto po domače povedala. Če človek naredi prometni prekršek na cesti, je za tisti prometni prekršek napisano, da je prometni prekršek in da je tako in tako kaznovan. In tisto kazen lahko policist na licu mesta izterja ali pa te pošlje k sodniku za prekrške. Če karkoli drugega podobnega storiš nezakonitega, si kaznovan in je to v zakonu zapisano. Medtem ko pa je v zakonu o urejanju in drugih posegih v prostor zapisano v takem stilu, da sicer je to napaka oziroma nezakonito dejanje, vendar pa preden inšpekcija lahko pride do tega, da to nezakonito dejanje kaznuje in ga tudi spravi v red, se pravi, v soglasje z zakonom, traja toliko časa, da se elementi pravne države v tem postopku popolnoma porazgubijo kot voda v pesku.</p>
               <p>Zaradi tega mislim, da je ena od rešitev in zato jaz v principu podpiram zakon o spremembah zakona zaradi tega, da se sanira zatečeno slabo stanje, da enkrat pridemo do tega, da črnograditelj ni človek, ki bi si dovolil celo pridobiti kakšno medaljo za to, ker je črnograditelj, ker je on pač tisti, ki je tisti slabi črni represivni sistem zafrkaval s tem, da je črno gradil. Ker on ni zafrkaval sistema, temveč vse ostale državljane, ki so gradili legalno. Zato predlagam, da Državni zbor sprejme sklep, s katerim naloži Vladi, da do oktobrske seje, ker vemo, da za septembersko sejo to tehnično po novem poslovniku ni mogoče, pripravi zakon o urejanju naselij in drugih posegih v prostor, ker je to zakon, ki ga ta država nujno potrebuje, ne zakon o spremembah in dopolnitvah, temveč zakon, ki bo noveliral kompletno situacijo na tem področju. Hvala.</p>
            </sp>
            <sp xml:id="SDZ1-Redna-11-1993-07-28.sp100">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova, tak sklep je Državni zbor že sprejel, kot ste ga predlagali.</p>
               <p>Glede sklepa gospoda Avberška bi pa rad pojasnil. Na zakon se lahko vlagajo sklepi vsekakor, vendar ne sklepi, katerih vsebina je predmet zakona in zaradi tega sklepa ni bilo možno sprejeti, če bi bil drugače formuliran, pa bi ga lahko.</p>
               <p>Prosim, gospod Jazbinšek, ampak prosim, da se držimo procedure.</p>
            </sp>
            <sp xml:id="SDZ1-Redna-11-1993-07-28.sp101">
               <speaker>MIHA JAZBINŠEK:</speaker>
               <p>Če ima gospod Avberšek prav, je rešitev zelo enostavna, ne za nazaj, ampak za naprej. Zamudniki dobijo revaloriziran, morajo plačati pač toliko več skozi revalorizacijo, če je tu treba dati zakonsko pobudo, bomo to zakonsko pobudo naredili. Namesto 50.000 revalorizacija nekaj več, zato da prejšnji ne bodo oškodovani v odnosu na bodoče depozite.</p>
            </sp>
            <sp xml:id="SDZ1-Redna-11-1993-07-28.sp102">
               <speaker>PODPREDSEDNIK VLADIMIR TOPLER:</speaker>
               <p>Gospod Avberšek, boste prekvalificirali sklep v pobudo? Dobro.</p>
               <p>S tem prehajamo na novo točko dnevnega reda, <title>PREDLOG ZAKONA O ZAČASNI UREDITVI PRIREJANJA POSEBNIH IGER NA SREČO NA IGRALNIH AVTOMATIH ZUNAJ IGRALNIC IN O PLAČEVANJU TAKSE NA IGRALNE AVTOMATE</title>, po hitrem postopku. Predlog zakona je v obravnavo zboru predložila Vlada Republike Slovenije.  Želi besedo predstavnik Vlade? Prosim, gospod Stanko Debeljak, državni sekretar.</p>
            </sp>
            <sp xml:id="SDZ1-Redna-11-1993-07-28.sp103">
               <speaker>MAG. STANKO DEBELJAK:</speaker>
               <p>Gospod predsedujoči, gospe in gospodje poslanci! Prirejanje iger na srečo v naši republiki je urejeno z zakonom o igrah na srečo. Po tem zakonu se posebne igre na srečo prirejajo le v igralnicah na podlagi dovoljenja Ministrstva za finance. Za igralne avtomate v smislu navedenega zakona se štejejo mehanične, elektronske ali podobne naprave, na katerih imajo igralci ob vplačilu določenega zneska možnost zadeti dobitek.</p>
               <p>Čeprav veljavni zakon ne dopušča uporabe igralnih avtomatov zunaj igralnic, se je prirejanje iger na srečo na te avtomate v praksi zelo razširilo. Avtomati so najpogosteje postavljeni v gostinskih lokalih, zabaviščih in drugih javnih prostorih. Nekateri posegi pristojnih organov so sicer dali določene rezultate, vendar razmaha iger na avtomatih niso uspeli zavreti.</p>
               <p>Glede na razširjenost pojava uporabe igralnih avtomatov, se v javnosti pojavljajo zahteve, da je treba na tem področju ukrepati še pred celovito novo sistemsko ureditvijo igralništva. Kot veste, je zakon o igrah na srečo v proceduri, kjer se sistemsko to ureja, zato se s tem zakonom, ki ima po predlogu Vlade začasen značaj, ureja to problematiko do sprejema tega zakona. V skladu z navedenimi pobudami predlagamo, da se za čas uveljavitve novega zakona dopusti prirejanje iger na igralnih avtomatih zunaj igralnic, vendar se iger lahko udeležujejo le polnoletne osebe, omejen je pa tudi najvišji vložek in dobitek.</p>
               <p>Predlagamo tudi, da se za uporabo igralnih avtomatov uvede plačevanje posebne takse, ki jo določi Vlada Republike Slovenije za vsak igralni avtomat. Vsak prireditelj mora igralne avtomate takoj prijaviti pristojni republiški upravi za javne prihodke in tudi plačati posebno pristojbino za nalepko. V primeru, da prireditelj ne prijavi igralnega avtomata izpostavi republiške uprave za javne prihodke, ali pa uporablja igralni avtomat, ki ni opremljen s predpisano nalepko, je storil hujšo kršitev, za katero je zagrožena kazen do 1,5 milijona tolarjev.</p>
               <p>Predlagamo, da naj bo posebna taksa prihodek občin, v katerih se uporabljajo igralni avtomati. S takšno rešitvijo bo dana občinam možnost, da z doslednim izvajanjem zakona razrešijo tudi probleme v zvezi z zagotavljanjem sredstev za izvajanje občinskih proračunskih nalog. Ob razpravah o višini takse smo izhajali iz ocen organov, ki so doslej spremljali uporabo igralnih avtomatov. Po teh splošnih ocenah je dnevni izkupiček na igralne avtomate približno od 7.000 do 25.000 tolarjev. Po naši oceni bi bila primerna posebna taksa 80.000 tolarjev. V materialih, ki ste jih dobili, smo predlagali prvotno v obrazložitvi 120.000 tolarjev, na to vas posebej opozarjam. Po splošnih ocenah, ki izhajajo iz pogleda o uporabi igralnih avtomatov, je v Republiki Sloveniji nameščenih približno 6.000 igralnih avtomatov. Ob predpostavki, da se to število ne bo bistveno spremenilo, ocenjujemo, da bodo občine prejele mesečno približno 480 milijonov tolarjev, kar bi ob navedeni obremenitvi letno pomenilo približno 5,8 milijard tolarjev.</p>
               <p>Na osnovi vsega navedenega, Vlada predlaga Državnemu zboru, da predlog zakona o začasni ureditvi in prirejanje posebnih iger na srečo na igralnih avtomatih zunaj igralnic in ob plačevanju takse na igralne avtomate obravnava po hitrem postopku in ga tudi sprejme. Hvala.</p>
            </sp>
            <sp xml:id="SDZ1-Redna-11-1993-07-28.sp104">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlog zakona je obravnaval Odbor za kreditno-monetarno politiko kot matično delovno telo. Želi poročevalec odbora besedo. Prosim, gospod Kopač.</p>
            </sp>
            <sp xml:id="SDZ1-Redna-11-1993-07-28.sp105">
               <speaker>JANEZ KOPAČ:</speaker>
               <p>Hvala za besedo. Odbor je ta zakon obravnaval in pred tem, na nek način na srečo imel tudi že eno obravnavo o zaenkrat že kar starem osnutku zakona o igrah na srečo, tako da smo s to problematiko bili že seznanjeni in smo se s predlaganimi rešitvami strinjali, vendar pa smo sami predlagali konceptualno novo rešitev, ki se po tem odraža v štirih, ali morda petih amandmajih, ki pa jih Vlada podpira - moram poudariti, v čem je ta dodatek, ki ga v predlog zakona vnaša Odbor za finance in kreditno-monetarno politiko. Tudi v tem zakonu, ki ima sicer naslov zakon o začasni ureditvi, vnese določba o podzakonskem aktu, ki bo določal natančneje, kot to definira zakon, tehnične in druge standarde, ki jim morajo ustrezati igralni avtomati in prostori prirediteljev; minimalno število igralnih avtomatov, ki morajo biti nameščeni v posebej, za to namenjenih prostorih; način opravljanja takšne dejavnosti, kontrolo nad tako dejavnostjo in minimalni odstotek izplačil, tako imenovani "total by out"; obveznosti prirediteljev in še druga vprašanja v zvezi z opravljanjem te dejavnosti.</p>
               <p>Menili smo, da so določbe zakona preveč enostavne, da bi omogočile učinkovito izvajanje tega zakona in zaradi tovrstnega mnenja smo v zakonu predvideli tudi možnost sprejemanja podzakonskega akta, ki bi urejal omenjena vprašanja. Rok za sprejem tega podzakonskega akta naj bi bil konec letošnjega leta, najkasneje do konca letošnjega leta, torej je Vlada zavezana s tem datumom. Menimo, da bo zares učinkovito izvajanje tega zakona možno šele po uveljavitvi tudi tistega podzakonskega akta. Vlada se je s tem strinjala, amandmaje podpira, drugih amandmajev, razen amandmajev odbora na predlog zakona zaenkrat ni bilo, zato predlagam, da amandmaje odbora in Vlade, ki so bili naknadno vloženi posledično zaradi amandmaja odbora, sprejmete v vseh primerih, kjer se ti mnenji pokrivata. Obstaja pa eno mnenje Vlade do nekega amandmaja odbora, ki je, moram reči, manj pomemben, in se na nek način z mnenjem Vlade osebno strinjam, čeprav v imenu odbora načeloma zagovarjam tisti amandma. Gre za manj pomembno zadevo tehnične narave. Skratka, v enem samem primeru se ti dve mnenji ne pokrivata. Drugače so pa te spremembe oziroma novosti, vnesene na podlagi amandmajev, sprejete na odboru soglasno in usklajene z Vlado. Predlagam, da jih podprete. Hvala lepa.</p>
            </sp>
            <sp xml:id="SDZ1-Redna-11-1993-07-28.sp106">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? Javila se je poslanska skupina Slovenske ljudske stranke. Prosim predstavnika. Gospod Madon.</p>
            </sp>
            <sp xml:id="SDZ1-Redna-11-1993-07-28.sp107">
               <speaker>ZORAN MADON:</speaker>
               <p>Spoštovani! Predlagatelj zakona navaja kot glavni razlog za sprejetje zakona na tem področju to, da je prišlo do izrednega razmaha uporabe igralnih avtomatov izven igralnic, se pravi, po lokalih po celi Sloveniji. Sam predlagatelj, to je Vlada, še pove, da je le-to v neskladju z obstoječo zakonodajo. Se pravi, da je to uvajanje igralnih avtomatov nezakonito. Namesto, da bi Vlada poskrbela za delovanje pravne države in spoštovanje zakonov, nagradi kršitelje s predlogom zakona o igralnih avtomatih, s katerimi bo legalizirala igre na srečo na igralnih avtomatih vsepovsod po Sloveniji. Pri tem pa v predlogu Vlada postavi praktično le štiri omejitve. Te omejitve, menim, da so takšne, da lahko že vnaprej trdim, da se ne bodo spoštovale. Na to kažejo izkušnje do sedaj, ko nismo uspeli, država ni uspela niti evidentirati, kje so ti igralni avtomati, kaj še, da bi v bodoče lahko nadzirala te štiri zelo ohlapne pogoje.</p>
               <p>V obrazložitvi, ki smo jo dobili, nam predlagatelj tudi ni predstavil, kako je to urejeno v Evropi. V Evropi  je v glavnem urejeno tako, da igre na srečo na igralnih avtomatih izven igralnic prepovedujejo oz. jih zelo restriktivno omejujejo. Najbolj nekje liberalen odnos oz. liberalno zakonodajo na tem področju ima Hrvaška oz. nekatere vzhodnoevropske države. S sprejetjem tega zakona bomo najbolj liberalna država na tem področju ravno mi. To trdim zato, ker bo lahko praktično vsak gostilničar na osnovi tega zakona nabavil igralni avtomat. Edini pogoj bo ta, da bo ta igralni avtomat prijavil republiški upravi za prihodke in mesečno plačeval takso državi.</p>
               <p>Spodbudna oz. dobra rešitev v predlogu je ta, da pripadajo takse občinam, na katerih se bodo te takse zbrale. Pri tem me pa skrbi nekaj, da bo ravno pri siromašnih občinah prišlo do tega, da bodo te občine začele spodbujati nabavo igralnih avtomatov v območjih svojih občin in si s tem nekako zapolnile svoje siromašne proračune. Sprašujem se, ali želimo iz Slovenije napraviti eno samo igralnico, kjer bodo nekateri ali mnogi naši državljani zapravili še tisti majhen zaslužek, ki ga imajo. Sprašujem se tudi, kaj bomo z bodočimi zasvojenci na igrah za srečo. Sprašujem se, kaj bomo z bodočimi socialnimi problemi.</p>
               <p>Pri igrah na srečo je v glavnem tako, da izgubljajo vsi, dobivajo le redki in tisti, ki dobivajo, ponavadi to, kar dobijo, hitro zapravijo. Da smo Slovenci meka v prirejanju iger na srečo oz. meka pri sodelovanju pri igrah na srečo, smo pokazali pri raznih igrah, npr. "catch the cash" kjer je bilo kar mnogo naših ljudi, z grdim izrazom rečeno, "nategnjenih". Kaj bomo morda tudi takšne igre legalizirali v bodoče z enim samim razlogom, da jih bomo spravili pod okrilje legalnosti in da bomo dobili morda kakšen tolar v republiški ali občinski proračun.</p>
               <p>Zato predlagam, da tega zakona ne sprejmemo, da zavežemo Vlado z jasnimi sklepi, da omogoči oziroma, da poskrbi, da se bo obstoječa zakonodaja, obstoječi zakon o igrah na srečo spoštoval, in da sprejmemo čimprej nov zakon o igrah na srečo in v tem zakonu zelo restriktivno rešimo področje iger na srečo na igralnih avtomatih izven igralnic. V kolikor danes ta zakon sprejmemo, smo v nevarnosti, da se nam bodo ti igralni avtomati po Sloveniji tako razširili, da kasneje stanja ne bo mogoče več popraviti, ga postaviti v prvotno stanje. Hvala.</p>
            </sp>
            <sp xml:id="SDZ1-Redna-11-1993-07-28.sp108">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še predstavnik poslanske skupine besede? V imenu predstavnika LDS, gospod Kopač, prosim.</p>
            </sp>
            <sp xml:id="SDZ1-Redna-11-1993-07-28.sp109">
               <speaker>JANEZ KOPAČ:</speaker>
               <p>Hvala za besedo. Drugačnega mnenja sem kot moj predgovornik. (Podpredsednik dr. Vladimir Topler: Govorite v imenu poslanske skupine.) Hvala lepa. Je tudi moje osebno mnenje, bom isto rekel, kot gospod Bavčar včeraj.</p>
               <p>Poglejte, LDS se zavzema za to, da se stanje na področju igranja na igralnih avtomatih uredi. Obstoječe stanje je takšno, da imamo po oceni policije okrog 6 tisoč igralnih avtomatov, od katerih so nekateri povsem ilegalni, nekateri pa pollegalni, kajti dogaja se, da nekatere občine na podlagi zakona o komunalnih taksah iz daljnega leta 1965 predpisujejo takso na igralne avtomate, ker je to tam, po tistem zakonu možno, ampak takrat, ko so ta zakon pisali, je to bilo mišljeno za tiste glasbene avtomate, kjer si metal kovanec notri in ti je zaigrala neka plošča.</p>
               <p>Skratka, dogaja se, da nekatere občine že pobirajo komunalno takso na igralne avtomate in je zdaj težko, skratka, stanje je pollegalno v nekaterih primerih, v nekaterih primerih pa ilegalno. Menim, da je predvsem potrebno, da ga uredimo. Predlog, kot ga je dala Vlada, predvideva, da bi se ti igralni avtomati, ki so zdaj pollegalni, ali pa ilegalni, enostavno legalizirali in obstaja res bojazen, da bi se zgodilo to, o čemer je govoril tudi že moj predgovornik, da bi torej na podlagi, zdaj recimo legalizacije in možnosti za nadaljnjo legalizacijo, bilo teh igralnih avtomatov še mnogo več in če bi ne imeli predpisanih nekih posebnih standardov, bi bilo seveda možno, da postanemo smetišče sosednjih držav, kar se tiče tehnološko zastarelih igralnih avtomatov.</p>
               <p>Zato kot LDS podpiramo amandmaje Odbora za finance in kreditno-monetarno politiko, ki predpisujejo tudi uvedbo s podzakonskim aktom, uvedbo tehnoloških standardov, atestov in tako naprej, ki bodo šele omogočali kontrolo.</p>
               <p>Še nekaj naj pri tem posebej poudarim, besedica "posebni prostori". Prvotno je bila v pogovornem jeziku, v zakonski dikciji to ni, se je tem posebnim prostorom reklo "igralni saloni" in Vlada, to je bilo tudi rečeno na seji odbora, namerava s tem podzakonskim aktom počasi, torej do konca leta predpisati, da smejo biti igralni avtomati samo v posebej za to namenjenih prostorih in recimo jim, spet z nezakonsko dikcijo, igralni saloni, kar pomeni, da se bo sčasoma ta dejavnost omejila na posebej za to namenjene prostore, zaprte, kjer bo možno kontrolirati vstop itd. Skratka, da ne bo prišlo do tega razmaha, o kakršnem je govoril tudi že moj predhodnik.</p>
               <p>Na ta način bi se po mnenju Liberalno demokratske stranke ta dejavnost uredila, spravila pod kontrolo, če pa bi se striktno izvajala obstoječa zakonodaja o igrah na srečo, bi pa, morala bi se, če imamo res kaj pravne države, ampak mislim, da ne daje dobrih rezultatov. Kajti na igralnih avtomatih igrajo, vsaj teh, ki so raztreseni širom po Sloveniji, v glavnem slovenski državljani. Na podlagi obstoječega zakona o igrah na srečo pa ne smejo igrati slovenski državljani na njih.</p>
               <p>In drugič, prepoved igralnih avtomatov, to je pa mislim povsem jasno, tudi ocena predstavnika Ministrstva za notranje zadeve, ki je na seji Odbora za finance bil prisoten, je bila, da bi s prepovedjo spravili pač to dejavnost še bolj v ilegalo, nikakor je pa ne bi preprečili. Zato je torej po mnenju Liberalno demokratske stranke prav, da se ta dejavnost legalizira, spravi pod kontrolo, torej tudi na tehnološkem nivoju in pa na organizacijskem nivoju. In da imajo korist od tega tako država, katere zakoni se spoštujejo, občine, ki pobirajo oziroma, ki so prejemniki te predvidene takse, uporabniki igralnih avtomatov, ki bi bili zaradi predpisanih tehnoloških standardov zaščiteni pred zlorabo s strani imetnikov igralnih avtomatov.</p>
               <p>Torej gre za varstvo potrošnikov te vrste storitev. S tem bi se torej uredilo neko stanje, ki ga enostavno ni moč potlačiti, ker obstaja. Strast za igranje izgleda da obstoja, je obče človeška in je pri nekaterih narodih izražena bolj, pri nekaterih manj. Mislim, da si je nesmiselno zatiskati oči pred tem, važno pa je predvsem po mojem mnenju in po mnenju Liberalno demokratske stranke, da se to področje uredi. Da se naredi red, od katerega bomo imeli korist predstavniki države in uporabniki, pa verjetno tudi lastniki vsega tega. Kajti sedaj biti v nekem pol legalnem stanju ali pa ilegalnem stanju, tudi ni verjetno prijetno.</p>
               <p>Skratka, mi smo za to, da se ta zakon sprejme in da se sprejmejo tudi amandmaji odbora, o katerih sem že prej govoril, kaj vse naj bi prinesli s seboj.</p>
               <p>Gre torej za ureditev stanja. Za to smo, nismo pa za potlačitev in mižanje pred dejstvi. Hvala lepa.</p>
            </sp>
            <sp xml:id="SDZ1-Redna-11-1993-07-28.sp110">
               <speaker>PODPREDSEDNIK VLADIMIR TOPLER:</speaker>
               <p>Želi predstavnik še kakšne druge poslanske skupine besedo? Ker ne želi, prehajamo na razpravo. Besedo dajem poslankam in poslancem. Hkrati bi vas obvestil, da hkrati opravimo splošno razpravo, glasovanje po členih ter razpravo in glasovanje o zakonskem predlogu v celoti, in da je v tretji obravnavi možno, s 197. členom, da k prej navedenim členom, ki so bili spremenjeni, vlaga amandma najmanj 10 poslancev, poslanska skupina, matično delovno telo ali predlagatelj zakona.</p>
               <p>Želi kdo besedo? Prosim, gospod Frim.</p>
            </sp>
            <sp xml:id="SDZ1-Redna-11-1993-07-28.sp111">
               <speaker>STANE FRIM:</speaker>
               <p>Gospod podpredsednik, spoštovane poslanke in poslanci! Podpiram zakon o začasni ureditvi prirejanja posebnih iger na srečo ravno iz tega razloga, da se to področje na nek način začne urejati oziroma da se uredi na terenu s temi igralnimi avtomati. Namreč, sedaj vlada nekakšno pollegalno stanje in to je lahko najslabše, kar je. Podpiram tudi zato, ker zakon o igralništvu, ki bi nekje celoviteje urejal to področje, še verjetno ne bo tako kmalu sprejet. Hkrati pa pozivam in ta zakon tudi to omogoča, da pač vlada s podzakonskimi akti, ki jih bo predpisala na osnovi tega zakona, čim bolj približa posamezne določbe smislu tega novega zakona o igralništvu, torej v smislu restriktivnejše zakonodaje, da potem, ko bomo sprejeli zakon o igralništvu, ne bi bilo prevelikega disproporca na strani situacije, ki bi se znala zgoditi po sprejemu tega začasnega zakona. Namreč, tu imam v mislih večji razmah teh igralnih avtomatov po terenu, medtem ko bi pa s samim zakonom kasneje to uredili dosti bolj restriktivno in bi prihajalo potem do nepotrebnih zapletov. Tako, da ta zakon podpiram in pozivam, da Vlada potem pripravi restriktivne podzakonske ukrepe. Hvala lepa.</p>
            </sp>
            <sp xml:id="SDZ1-Redna-11-1993-07-28.sp112">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod Peter Tancig.</p>
            </sp>
            <sp xml:id="SDZ1-Redna-11-1993-07-28.sp113">
               <speaker>DR. PETER TANCIG:</speaker>
               <p>Predsedujoči, kolegice in kolegi! Moram priznati, da sem bil kar precej presenečen, ko sem pregledal tole mapo z gradivi, da se notri pojavlja samo Odbor za kreditno-monetarno politiko oz. finance. To se pravi, da državo zanimajo samo ti aspekti, kako bo stvar dejansko spravila v nek vir dodatnih dohodkov, tako za državni proračun kot občinski. Izredno pogrešam mnenja zainteresiranih odborov, ki bi vsaj po mojem mnenju morali biti zainteresirani. To se pravi, to so odbori, ki se ukvarjajo z vzgojo, izobraževanjem in konec koncev tudi družino. Vsaj zame je to precej resna problematika. Jaz se strinjam s tem, da jo je treba regulirati, samo pričakoval bi pa več nekih mehkejših podatkov, recimo socialnih, pedagoških, vzgojnih in še kakšnih. Tako da v imenu Zelenih - ekološko socialne stranke bom predlagal sklep, da se zahteva od Vlade - bom pisno predlagal - da se organizira poročilo tako   socialnih služb po občinah, kot šolskih služb, če lahko temu tako rečem in da bo potem tako vmesno poročilo lahko služilo kot izhodišče za dokončno urejanje te problematike. Hvala lepa.</p>
            </sp>
            <sp xml:id="SDZ1-Redna-11-1993-07-28.sp114">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, če pisno vložite. Želi še kdo? Gospod Madon ima besedo.</p>
            </sp>
            <sp xml:id="SDZ1-Redna-11-1993-07-28.sp115">
               <speaker>ZORAN MADON:</speaker>
               <p>Spoštovani! Želim nekoliko komentirati moja predhodnika, ki sta se zavzemala za sprejetje zakonodaje. Začel bi pa tam, ko je gospod ... (žal, priimka ne pozna) iz Krščanskih demokratov argumentiral, da bomo kasneje z zakonom o igrah na srečo lahko restriktivno oziroma zelo umejujoče rešili to področje. V kolikor bomo s sprejetjem tega zakona oziroma bomo s sprejetjem tega zakona zelo liberalizirali to področje, kasneje ga ne bo možno več restriktivno rešiti. Ko bodo enkrat gostilničarji, ki bodo lahko vsi nabavili te avtomate oziroma ne vsi - mnogi, potem bo zelo težko te avtomate iz uporabe vreči ven tudi z zakonom.</p>
               <p>Glede legalnosti in ilegalnosti. Lahko bom rekel kar direktno, da te igre, ki se zdaj prirejajo, tako naši državljani kot ti avtomati, ki so izven igralnic so ilegalno. Tukaj država priznava poraz. Priznava, da področja ne želi rešiti tako kot imajo rešenega druge v evropskih državah in želi nekaj pritakniti, pokasirati in na ta način rešiti problem. Sam pa menim, da si bomo dolgoročno, sociološko, moralno in drugače napravili veliko večjo škodo, kot je ta trenutek ta, da morda ilegalno deluje par igralnih avtomatov v Sloveniji, kot to, da sedaj to stvar legaliziramo in omogočimo še drugim, da bodo te igralne avtomate nabavili.</p>
               <p>Obče človeška strast do igranja na srečo je resnica in ravno za to gre. Da tukaj prihaja do zasvojenosti, je tudi resnica. Prav gotovo moramo misliti tudi na to, da bomo to občo človeško strast do igranja na srečo, ki mnoge pripelje tudi v socialne probleme, imeli pod nadzorom in da ne bomo to področje čisto legalizirali, da bomo imeli korist mi kot država, igralci in imetniki igralnih avtomatov. Največjo korist bodo imeli imetniki igralnic avtomatov, ki bodo na mesec plačevali teh 80.000 takse, nekaj malega koristi bodo imeli občinski proračuni, istočasno se bodo morda morali ukvarjati s socialnimi problemi, nikakršne koristi pa ne bodo imeli igralci, vsaj finančne ne. Kot sem rekel že prej, pri igrah na srečo v glavnem vsi izgubljajo.</p>
               <p>Zahodne države igralništvo, še posebej občine, izredno restriktivno rešujejo. Če vzamem za primer Italijo - italijanske občine, ki imajo igralnice v svojih občinah, ne dovolijo svojim občanom iger na srečo v igralnicah, ki jih imajo v svojih občinah. Mislim, da bi se tudi po tem morali zgledovati. Hvala.</p>
            </sp>
            <sp xml:id="SDZ1-Redna-11-1993-07-28.sp116">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K besedi se je javil gospod Debeljak. Repliko ima gospod Frim, tudi repliko gospod Kopač.</p>
            </sp>
            <sp xml:id="SDZ1-Redna-11-1993-07-28.sp117">
               <speaker>STANE FRIM:</speaker>
               <p>Mislim, da me gospod Zoran Madon ni razumel, ko je rekel, da se nekje zavzemam za liberalistični pristop k temu.  Namreč, ravno za to gre, da se ti podzakonski akti, ki bodo določali v zvezi z vprašanji ureditve prostorov in teh zadev, kje se ti avtomati lahko nahajajo in s temi določbami lahko čimbolj približajo tistim rešitvam, ki bodo potem, ko bomo sprejeli ta zakon o igralništvu, veljavne.</p>
               <p>Moj namen oziroma moje pobude gredo v tej smeri, da se to čimbolj izenači in to pomeni restriktiven pristop. Hvala.</p>
            </sp>
            <sp xml:id="SDZ1-Redna-11-1993-07-28.sp118">
               <speaker>PODPREDSEDNIK VLADIMIR TOPLER:</speaker>
               <p>Gospod Kopač, imate repliko?</p>
            </sp>
            <sp xml:id="SDZ1-Redna-11-1993-07-28.sp119">
               <speaker>JANEZ KOPAČ:</speaker>
               <p>Hvala za besedo. Na nek način niti ni replika samo pojasnilo.</p>
               <p>Midva z gospodom Madonom se izgleda povsem o vsem strinjava. Najbolj liberalistično, to je v tistem slabem smislu besede, je to zdaj, ko ni nič urejeno. Recimo igre "catch the cash" - denarne verige, niso prepovedane. S tem zakonom se prepovedujejo. Torej, vi ste proti sprejetju tega zakona, vi ste za to, da se še naprej goljufa državljane z denarnimi verigami, ker pač nasedajo na to, to bi bila logika. Vem, da vi tega niste želeli, ampak posledica bi pa to bila.</p>
               <p>Drugič. To, kar je, no, saj gospod Frim je že sam pojasnil, da je šlo za eno nerazumevanje. Ravno to, kar je Odbor za finance in kreditno-monetarno politiko predlagal, je tisto, kar preprečuje vaš, ali pa dejstvo, ki se ga vi bojite, da bi se to razmahnilo od 6 tisoč na več. Zaradi strožjih tehnoloških pogojev se bo to, to pa po mojem globokem prepričanju, uredilo od 6 tisoč na manj in to ne v vsaki gostilni, ampak samo na posebnih lokacijah, ki pa ne bodo samo v tistih par igralnicah v Sloveniji, ampak bodo pač tudi kje drugje in ne bo v njih dovoljen vstop samo tujim državljanom, ampak tudi domačim.</p>
               <p>Skratka, gre za to, da je po mojem mnenju ta zakon dober nastavek, da se to uredi in da se odklonijo vse tiste slabe socialne posledice, ki zdaj so, se pa vrata priškrne, ampak uredi, zgradi nek podboj, ali pa neka vrata, kajti zapreti vrata pa ni dobro, to sem obrazložil že  prej. Zakaj ne? Kajti po mojem mnenju se zgodi, da gre vse v ilegalo. Menim, da je pomembno to strast, ali to dejavnost, ne govorim o strasti, kanalizirati, torej urediti, in mislim, da je na podlagi tega zakona to možno trajneje, ne samo do sprejetja zakona o igrah na srečo, medtem ko bi nasprotovanje temu zakonu pomenilo, da se obstoječe stanje vleče naprej, dokler se pač vleče in po mojem mnenju bi to bilo mnogo slabše za vse, ki sem jih prej omenil, torej tudi za potrošnike, ne kar se tiče njihovih dobitkov, ampak z vidika varstva potrošnikov. Hvala lepa. To so bila pojasnila, ni bila replika.</p>
            </sp>
            <sp xml:id="SDZ1-Redna-11-1993-07-28.sp120">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ali imate repliko, gospod Madon?</p>
            </sp>
            <sp xml:id="SDZ1-Redna-11-1993-07-28.sp121">
               <speaker>ZORAN MADON:</speaker>
               <p>Kratko in zadnje. Ne bom več prihajal. Kar se tiče tega, da se bo z legalizacijo še zmanjšalo število igralnih avtomatov, z ureditvijo zakonodaje v tem smislu z začasnim zakonom. Sam menim, da bomo imeli nekoliko večje število legalnih avtomatov, da bodo pa še vedno tudi ilegalni avtomati v istem številu, ali pa v večjem številu. Tako zgolj zaradi tega sprejemamo zakon, da neko zadevo skušamo legalizirati in pri tem v zakonu, skupaj s temi amandmaji, ki so dani, ne urejamo zadev dovolj restriktivno. Kar se tiče urejenih prostorov, vsak gostilničar bo lahko uredil en tak prostorček. Tukaj ne bo nobenega problema. Vseh teh štirih pogojev: da zagotovi prireditelj iger na srečo nadzor nad igralci, da na igrah ne smejo sodelovati mlajši od 18 let, da stave ne smejo biti večje od 1.000 tolarjev in da dobitki ne smejo biti večji kot 10.000 tolarjev, ne bo nihče nadziral, če še sedaj ne uspemo nadzirati niti tega, kje so ti igralni avtomati, ki so nezakoniti, ki so ilegalni, tako da sem prepričan, da tega nadzora ne bo in stvar bo nezakonita oz. ilegalna, kot je do zdaj. Samo s tem, da se bodo nekako bolj razmahnili, kot do zdaj.</p>
            </sp>
            <sp xml:id="SDZ1-Redna-11-1993-07-28.sp122">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K besedi se je že prej javil, mag. Stanko Debeljak, državni sekretar v Ministrstvu za finance.</p>
            </sp>
            <sp xml:id="SDZ1-Redna-11-1993-07-28.sp123">
               <speaker>MAG. STANKO DEBELJAK:</speaker>
               <p>Prvo pojasnilo v zvezi s tem, kako je to urejeno v drugih evropskih državah. Je zelo različno urejeno, v nekaterih so prepovedani, v drugih so dovoljeni, vendar z velikimi restrikcijami.</p>
               <p>Drugo, kar se tiče teh socialnih momentov oz. teh finančnih učinkov. Organi nadzora Ministrstva za notranje zadeve, tržne inšpekcije, uprave za javne prihodke so dajali ovadbe, so prijavili tožilstvom preko 200 primerov, vendar glede na množičnost in glede na tretiranje teh avtomatov, ker to zakonsko ni urejeno, je pristop posameznih tožilcev zelo različen in je po znanih podatkih rešenih samo 40 primerov. V določenih primerih so to zdaj odstopali sodnikom za prekrške, kjer so mandatne kazni 10.000 - 20.000. To pomeni, to ni nobena kazen in zato bom rekel zelo poenostavljeno, se splača pač te ilegalne avtomate imeti naprej. Predlagatelj s tem zakonom hoče urediti dve zadevi. Prvič, res je, legalizirati stanje, ker je to množičen pojav, vendar z restriktivnimi pristopi. To pomeni, povedati, kje so lahko ti avtomati, da morajo biti prijavljeni, da morajo biti v takih in takih prostorih, da ne smejo na njih igrati mladoletniki, se pravi pod 18 let in omejitve glede dobitkov. To pomeni, na tem področju se hoče narediti red, poleg tega, tega pa predlagatelj ne zanika, pa hoče tudi del dobička od teh avtomatov; torej to takso pobrati.</p>
               <p>Zato menimo, da so ta opozorila in to, kar je gospod Madon govoril, in to, kar je predvsem gospod Tancing rekel, ravno v podporo zakona, ker se hočejo ti asocialni momenti, ki so danes prisotni, pa niso kontrolirani, kontrolirati in vse tiste, ki od tega odstopajo, to pomeni, ko bomo imeli zakonsko ureditev, ko imamo sankcije na koncu zaradi drugačnega izvajanja teh iger na srečo na teh igralnih avtomatih, tudi potem možnost učinkovito kaznovati. To pomeni, za odstopanje od tega so ostre kazni. Med drugim tudi to, da mora takso v naprej plačati, če hoče imeti te avtomate imeti. Hvala lepa.</p>
            </sp>
            <sp xml:id="SDZ1-Redna-11-1993-07-28.sp124">
               <speaker>PODPREDSEDNIK VLADIMIR TOPLER:</speaker>
               <p>K besedi se je javil gospod Potočnik.</p>
            </sp>
            <sp xml:id="SDZ1-Redna-11-1993-07-28.sp125">
               <speaker>FRANC POTOČNIK:</speaker>
               <p>Spoštovani! Ta zakon gre po hitrem postopku, materija pa ni tako enostavna. Samo sedaj je to pač že bilo v Državnem zboru sprejeto, da gre na tak način. Parcialno se lotevati problema, in sicer kratkoročno bi neko stvar reševal z zakonom, to, da se pobere denar, kar je mogoče ali pa verjetno pozitivno, da država oziroma občina dobi denar, probleme dolgoročnejše narave pa bi potem s podzakonskimi akti reševali, za katere pa še ne vemo, kakšni so. V normalni proceduri bi jasno Vlada lahko tudi že to predstavila in bi imeli potem neko jasno sliko, kako se bo ta problematika reševala. Zanimivo je tukaj v poročilu, da so nekaj avtomatov zaplenili, ampak v kratkem času so se pojavili novi, kar mi govori, da bomo tudi po tej zakonodaji pravzaprav zelo težko omejili razmah tega igralništva in da se bo to kljub višjim kaznim in nekaterim ohlapnim kriterijem, ki pač opredeljujejo, kje se te igre lahko prirejajo in kdo lahko v njih sodeluje, da se bo to razširilo.</p>
               <p>V prvem odstavku obrazložitve tudi piše, da pač razni fliperji, video igre niso predmet tega zakona, mogoče res ni prav, da o tem tudi tukaj razpravljamo, ampak mislim, da bi tudi na tem področju bilo potrebno en red narediti. Saj pravzaprav že ne moreš iti v en lokal, da bi lahko mirno opravil tisto, zaradi česar si pač v lokal šel, ker ti vsepovsod neki mikadi žvižgajo okrog ušes, neke žeblje zabijajo v klade itd. Tudi to zadevo bi pravzaprav morali na nek način reševati. Skratka, mislim da bi morali ob sprejemu tega zakona imeti predstavljen ta širši pogled Vlade, kako bo to problematiko, na katero je predvsem dr. Tancig dobro opozoril, tudi reševala dolgoročno in ne samo, da je jasno napisano to, kako, koliko in na kakšen način se pač denar pobere od lastnikov teh avtomatov.</p>
            </sp>
            <sp xml:id="SDZ1-Redna-11-1993-07-28.sp126">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Predan in gospod Horvat.</p>
            </sp>
            <sp xml:id="SDZ1-Redna-11-1993-07-28.sp127">
               <speaker>JANKO PREDAN:</speaker>
               <p>Spoštovani predsedujoči, gospe in gospodje! Zadnje čase v medicini opažamo dve novi zasvojenosti, zlasti</p>
               <p>pri mladih. To je zasvojenost od televizije in zasvojenost igre na avtomatih. Ti dve zadnji zasvojenosti ne povzročata smrti v fizičnem smislu, povzročata pa socialno smrt.</p>
               <p>Zato sem za skoraj popolno restrikcijo in zelo strog in oster pristop k tem problemom in nisem za liberalni pristop, kajti razsežnost tega problema med mladimi je tako velika, da povzroča in da problem zadobiva že vse oblike socialne patologije. Če mi sedaj to legaliziramo, lahko to primerjam z legalizacijo mehke droge, kar so naredili v Nizozemski in v Španiji. Rezultat je negativen. So s tem za določen čas vzpostavili kontrolo nad trgom droge, vendar pa rezultati tistih, ki so jemali drogo, število teh se ni zmanjšalo, niti ni bila korist države tako velika, ko je bila vzpostavljena kontrola nad ilegalnim trgom.</p>
               <p>Tako menim, da tudi vzpostavitev legalnosti iger na srečo ne bo povzročila tistega učinka, ki ga recimo predvideva gospod Kopač. Kajti ta denar, ki bi se na nek način zbral, gotovo ga ni dovolj, oziroma ga bomo vrnili nazaj, ker bomo pač morali dati razne socialne korektive tistim družinam, kjer se bo porabil denar za igre na srečo ali pa tudi za zdravstvo.</p>
               <p>Med temi mladimi danes že opazujemo samomore. Med mladimi, ki so zasvojeni z igrami na srečo, danes že opazujemo poskuse samomorov, če že ne samomore, kar gotovo daje posebno konotacijo temu problemu.</p>
               <p>Pogoj, da tisti, ki niso stari 18 let, ne bodo igrali, se mi zdi, oprostite prosim, smešen. Navsezadnje imamo zelo jasno odločbo, da ne točimo mladoletnim osebam alkoholnih pijač. Hvala.</p>
            </sp>
            <sp xml:id="SDZ1-Redna-11-1993-07-28.sp128">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Feri Horvat.</p>
            </sp>
            <sp xml:id="SDZ1-Redna-11-1993-07-28.sp129">
               <speaker>FRANC (FERI) HORVAT:</speaker>
               <p>Hvala predsedujoči! Spoštovane kolegice in kolegi! Predlagam, da ta zakon sprejmemo, to je prvi korak k urejanju in tudi k restriktivnejšemu urejanju tega področja. Mislim celo, da argumenti kolegov, ki so govorili proti temu zakonu, so upravičeni, govorijo prav za to, da je tak zakon treba sprejeti in to bo prvi korak.</p>
               <p>Ni to optimalna rešitev, vendar je bolje, kot pa če pustimo sedanje stanje popolnega nereda z vsemi negativnimi posledicami. Zato mislim, da je zakon treba sprejeti. Pomemben je tudi ta 7. člen, da prihodki od posebne takse pripadajo občini. To vsaj delno pomaga tudi sanirati posledice, ki zaradi tega nastajajo. S tem seveda, da se pa strinjam s tistimi, ki pravijo, da je pa področje treba restriktivno celovito urediti, ali pa če se tako odločimo, morda celo prepovedati. Če pustimi sedanje stanje, se bojim, da bi bilo tiščanje glave v pesek. Pojav je tu, z negativnimi posledicami, ga pa pustimo, da se naprej razvija ali celo širi.</p>
            </sp>
            <sp xml:id="SDZ1-Redna-11-1993-07-28.sp130">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Janez Podobnik.</p>
            </sp>
            <sp xml:id="SDZ1-Redna-11-1993-07-28.sp131">
               <speaker>JANEZ PODOBNIK:</speaker>
               <p>Spoštovani predsedujoči, poslanke in poslanci! Ocenjujem, da se je zbor znašel v primežu hitrega postopka. Strinjam se s tem, da je to stanje na tem področju treba zakonsko čimprej urediti. Toda načelne dileme in argumenti, ki jih je povedal gospod Predan, so po mojem mnenju tako utemeljeni in tako vsebinske narave, da bi predlagal predsedujočemu, da vendarle na podlagi 73. člena poslovnika ugotovi, da ni pogojev za odločanje. Glejte, enostavno ne smemo zapasti v skušnjavo in v tem zakonu videti samo finančni okvir in celo ponavljati samo nekako denar, ki ga bodo od tega dobile občine. Socialni vidik, pedagoško vzgojni vidik, družinski, pa tudi moralni je še kako pomemben in osebno ocenjujem, da se mora zbor na podlagi 73. člena odločiti, ali bo - mislim, da ni pogojev za odločanje na tej seji.</p>
            </sp>
            <sp xml:id="SDZ1-Redna-11-1993-07-28.sp132">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Jana Primožič.</p>
            </sp>
            <sp xml:id="SDZ1-Redna-11-1993-07-28.sp133">
               <speaker>JANA PRIMOŽIČ:</speaker>
               <p>Hvala lepa za besedo. Spoštovano predsedstvo, poslanke in poslanci. V psihiatriji opredeljujejo mamila, alkohol in hazarderstvo kot oblike odvisnosti. Igralne avtomate štejem pa kot nekakšno vzgojo za bodoče odvisnike. Vendar pa moramo upoštevati, da so to dejstva, da je nujno zlo. Zato je treba to čimbolj restriktivno opredeliti in urediti. Priznati je treba, da država v bistvu ni sposobna tega problema v kratkem času odpraviti oz. urediti. Država pa tudi nima sredstev za ukrepanje. Zato se lahko vsi tisti, ki sedaj posedujejo te igralne avtomate, veselo smejijo.</p>
               <p>Opozorila bi pa še na to, da prihodki od takse pripadajo občini, vendar te dileme, da bi bila občina spodbujena s temi sredstvi zato, da bi bilo v njeni občini čimveč igralnih avtomatov, mislim da ni, ker s temi zadevami se pomaga samo občini likvidnostno, sicer pa prihodki od te takse padejo v limit, to pa poznajo financerji občin. Hvala.</p>
            </sp>
            <sp xml:id="SDZ1-Redna-11-1993-07-28.sp134">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Zoran Thaler.</p>
            </sp>
            <sp xml:id="SDZ1-Redna-11-1993-07-28.sp135">
               <speaker>ZORAN THALER:</speaker>
               <p>Hvala lepa. Rad bi se odzval na besede gospoda Podobnika, ki je predlagal, da danes ne sprejemamo tega zakona z argumenti, ki jih je navedel dr. Predan. Seveda so to problemi, ampak moti me logika, ki pravi, sicer zakon prepoveduje igranje ljudem pod 18 let, ampak vemo, da se tako in tako ne spoštuje, tako kot se ne pri alkoholu in zaradi tega sem proti zakonu. Ta logika se mi zdi nevzdržna. Tisti, ki bo dovoljeval mladoletnikom pod 18 let igrati na avtomatih, plača po tem zakonu 500.000 tolarjev. Tega do sedaj nimamo. In mislim, da je to dolžnost zakonodajalca, da to izvede. Potem je pa seveda stvar organov, ki so za to pristojni, da to "kasirajo". To je zakon, ki je s stališča današnjega stanja, kjer imamo popoln nered, anarhijo in množično igranje, povečevanje tega števila avtomatov. V katerikoli kraj v Sloveniji greš, gostilno, ki naj bi slovela po kvaliteti, povsod zagledaš te avtomate in množico ljudi, ki se okoli njih zbirajo. Skratka, to je zakon, ki uvaja v uredbe to nemogoče stanje. Številke, kazni in tako naprej, zaplembe, številke, ki so tukaj notri, so popolnoma nekaj drugega, kot to, kar imamo sedaj po zakonu o prekrških in drugih. Zato predlagam, da vendarle sprejmemo ta zakon in začnemo uvajati redno to področje. Hvala lepa.</p>
            </sp>
            <sp xml:id="SDZ1-Redna-11-1993-07-28.sp136">
               <speaker>PODPREDSEDNIK VLADIMIR TOPLAK:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Redna-11-1993-07-28.sp137">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovani! Današnji govori levo in desno me spravljajo malo v dilemo. Najraje bi se pridružil tistim, ki pravijo, da bi prepovedali vso zadevo, ker smo danes slišali, da je ogromno slabega s tem, ko se igra na avtomate, da je to strast, da je to velika strast. Gospod dr.Predan je rekel, da so televizija in tile avtomati tu, številka 1. Ampak tudi v Ameriki, če se vsi spomnimo, filme smo gledali, prohibicijo. Vse so prepovedali, pijače - še več je je bilo. Pred kratkim poznamo, pa tudi danes se še dogaja, ko je to prepovedano, imajo enostavno na kamionih, se selijo vsak dan iz vasi v vas. Stave so velike in mislim, da zato, če bomo mi tiščali glavo v pesek, da ne bo nič boljše. Zaradi tega ta strast ne bo odmrla sama po sebi. Mislim, da tile predlogi, kot je bilo že prej omenjeno, da le nekako urejajo zadevo, postavljajo na mesto, čeprav še ne 100 %. Mislim, da se registrira, kje se to dogaja, da se ne pusti mladini, da v to gre. Čeprav mlajšo mladino pač ne moremo - država - regulirati, kaj bodo delali. Mislim, da mora to družina regulirati, predvsem mlajše otroke in tako naprej, mladince, če se še da.</p>
               <p>Glede vložkov, 100.000 se mi zdi previsoko. Ne vem, ali je visoko, ali ne, jaz nisem zasvojen s tem. Se pa strinjam s tistim, kar je, mislim, da je predsednik Odbora za finance rekel, da se pripravlja zadeva v takem okviru, da bo v bistvu prisiljen gostinec oziroma tisti, ki bo prirejal, imeti poseben prostor, da se to umakne iz točilnice, iz javnega prostora in da je to v bistvu neki klub, kjer bodo določeni ljudje, ki imajo to strast in imajo denar, tudi to delali. Namreč, spomnim se, poznam človeka, sedaj sem se spomnil, ko je plača, je zvečer brez denarja, pa je to tudi prepovedano - igre na karte in tako naprej, ampak to se igra in to se dela. Kakor hočemo, rad bi, da se to prepove, ampak če vemo iz izkušenj, da se to s prepovedjo ne uredi, je boljše, da se čimbolj striktno to zadevo drži pod kontrolo. Mislim, da je bilo že pri obravnavi prejšnjega zakona lepo povedano, da je to problematična zadeva, tokrat tudi, da kontrolo se ne da opravljati.</p>
               <p>Jaz mislim, da je kontrolo mogoča in tukaj se bo morala pravna država, namreč tisti, ki so za kontrolo, naj opravljajo to kontrolo, če jo ne opravljajo, naj gredo in pridejo naj drugi, tudi ta kontrola mora biti in na ta način mislim, da se bo zadeva delno uredila in zato sem za ta zakon. Hvala lepa.</p>
            </sp>
            <sp xml:id="SDZ1-Redna-11-1993-07-28.sp138">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pukl se je javil k besedi, gospod Omerza, potem.</p>
            </sp>
            <sp xml:id="SDZ1-Redna-11-1993-07-28.sp139">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor. Morda se spomnite poročila državnega tožilca, katerega nismo sprejeli. V tem poročilu je izrecno navedeno, da se je mladinska kriminaliteta pri nas povečala za preko 70 %.</p>
               <p>Menim, da je del mladinske kriminalitete v igrah na srečo. Soglašam z liberalnim pristopom, soglašam s tem, da nobena prohibicija ne doseže zaželenega učinka, vendar menim, da bi do obdobja, v katerem bi analizirali vse vzroke mladinske kriminalitete in angažirali vse dejavnike, ki bi lahko na to vplivali, preprečili mladostnikom, ki igrajo na srečo z denarjem staršev, ki ta denar ali izsiljujejo na en ali drugi način, da bi jim preprečili vsaj upravno, da bi sodelovali v teh igrah. Zato menim, da je starostna meja tukaj utemeljena in da je utemeljen tudi vložek, za katerega lahko igrajo.</p>
               <p>Lahko seveda ta zakon spreminjamo, ko bodo drugačne okoliščine, vendar menim, da take okoliščine še dolgo ne bodo in da bodo glavni vir teh igranj in pa dobička tistih, ki te igralne avtomate imajo, mladostniki med 14., morda 13. in pa 18. letom, ki ne igrajo za svoj denar, ampak za denar tistih, ki jih vzdržujejo. Hvala lepa.</p>
            </sp>
            <sp xml:id="SDZ1-Redna-11-1993-07-28.sp140">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Omerza.</p>
            </sp>
            <sp xml:id="SDZ1-Redna-11-1993-07-28.sp141">
               <speaker>MAG. IGOR OMERZA:</speaker>
               <p>Jaz podpiram ta zakon, ker ureja stvari. Če tega zakona ne sprejmemo, se bo ilegalno nadaljevala zadeva ali pa javno in se bodo plačevale bom rekel te kazni, ki so smešno nizke in seveda se bo to bohotilo naprej, kot se bohoti zdaj.</p>
               <p>Ker baje se v 14 dneh splača avtomat, tudi če ti ga potem zaplenijo, ker so taki "mastni" dobički. Od tega imajo koristi samo tisti, ki to delajo, od tega nima nič država. Jaz mislim, da je na mnogih drugih področjih to problem, da mi imamo neke inštitucije, republiška davčna ali javna uprava, ki naj bi zdaj po tem zakonu to nadzorovala, ima 1400 ljudi. Če bo to enkrat v perspektivi centralna davčna uprava, bo 2000 ljudi. Ti ljudje so sposobni to nadzorovati, toda brez sankcij je njihov nadzor brezpredmeten.</p>
               <p>Problem teh avtomatov in teh sankcij ni samo na tem področju, tudi inšpektorjem SDK se smejejo podjetniki, ker včasih nimajo drugih možnosti, kot jih poslati sodniku za prekrške, kjer plačajo 5.000 tolarjev zato, ker nimajo nobene dokumentacije urejene. Hočem povedati, da tudi tisti, ki so nekako proti zakonu ali pa mislijo, da bi bilo treba še stvari premisliti, pravzaprav se mi zdi, da njihovi argumenti govorijo prav v prid temu, da se ta zakon čimprej sprejme.</p>
               <p>Mi ta zakon lahko potem popravljamo, če vidimo, kaj se bo v praksi dogajalo, samo meni se pa zdi, da je dejansko zdaj stanje tako, vsaj tako se govori, jaz kakšnih drugih podatkov nimam, da je tukaj ena popolna džungla, da so tukaj veliki dobički, da tukaj nadzorni organi nimajo nobenih pametnih pooblastil in sankcij, o tem je bilo že govora, tako da mislim, da je danes republiška uprava kot vladni organ sposobna to nadzirati, mora pa imeti tudi neko orodje in mislim, da ta zakon daje neko orodje v roko.</p>
               <p>Seveda te oblike zasvojenosti pa s prohibicijo ali pa z neko popolno restrikcijo ne moremo omejiti, ker je treba drugje iskati vzroke za take oblike zasvojenosti, kot so mamila, alkohol in igre na srečo, tako da mislim, da ta zakon prihaja prepozno, ker se je ogromno ljudi v Sloveniji na račun teh igralnih avtomatov že obogatilo in ta zakon prihaja sigurno dve leti prepozno.</p>
            </sp>
            <sp xml:id="SDZ1-Redna-11-1993-07-28.sp142">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Peršaku.</p>
            </sp>
            <sp xml:id="SDZ1-Redna-11-1993-07-28.sp143">
               <speaker>ANTON PERŠAK:</speaker>
               <p>No, saj gospod Omerza je že marsikaj povedal. Jaz sicer nerad pripovedujem anekdote, bi pa vam povedal samo eno anekdoto.</p>
               <p>Mi smo nekoč živeli v državi, v kateri so bile igre na srečo prepovedane, zakonsko je bilo prepovedano tudi igranje, hazardiranje za denar na javnih mestih. V nekem mestu, ki je zdaj na srečo, bom rekel, v drugi državi in to mesto zdaj umira, je bila na eni strani ulice policijska postaja, na drugi strani ulice pa je bila gostilna, prav s kletnimi prostori in ker je bilo zakajeno v tej gostili, so bila okna nenehoma odprta in skozi tista okna se je videlo, kako notri igrajo poker za velike vsote deviz. Hočem povedati to, da je dejansko res naslednje, jaz se strinjam z gospodom Predanom in z Madonom in z vsemi problemi zasvojenosti, ampak ta problem se ne rešuje s prepovedjo, zato pravim, da se ponavlja ta problem.</p>
               <p>Rajši se mi vprašajmo, koliko smo mi in kdo drug naredili za recimo množični šport, za mladinski šport v Sloveniji, za druge motivacijske dejavnosti, ki bi od tega odvajale posredno. Bojim se zakonov, ki bi skušali moralne, ali pa neke norme uzakonjati in s prepovedmi urejati zadeve, ki so v principu drugega značaja, ki jih seveda ta parlament tudi mora spodbujati, ampak najbrž ne na ta način, kajti pouk iz ameriške prohibicije je zelo zgovoren. Hvala.</p>
            </sp>
            <sp xml:id="SDZ1-Redna-11-1993-07-28.sp144">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K besedi se je javila gospa Breda Pečan.</p>
            </sp>
            <sp xml:id="SDZ1-Redna-11-1993-07-28.sp145">
               <speaker>BREDA PEČAN:</speaker>
               <p>Jaz bi v podporo vsem tistim, ki so prej v splošni obravnavi povedali, kaj pri tem zakonu pravzaprav manjka. Prebrala sem amandmaje Odbora in amandmaje Vlade ter njene pripombe na amandmaje Odbora in vlagam amandma k amandmaju Odbora na 10. člen, in sicer takole:</p>
               <p>Tretji odstavek 10. člena se dopolni tako, da se pika nadomesti z vejico in doda naslednje besedilo: "... za prekršek iz tretje alinee pa tudi varstveni ukrep obveznega odvzema vseh igralnih avtomatov v prostorih prireditelja." Jaz bi k splošni obravnavi dodala to, da se strinjam s tem, da nam nauki o prohibiciji - izkušnje v zvezi s prohibicijo imajo delno tudi v nekaterih evropskih državah še danes in vemo, kaj se tam dogaja.</p>
               <p>Zaradi tega podpiram mnenje tistih, ki trdijo, da je treba to tematiko zakonsko urediti in predvsem zelo restriktivno urediti v tem smislu, da vse tiste pojave, ki povzročajo deviacije, ki povzročajo prezgodnji vpliv igranja v igrah na srečo, da jih vsaj kolikor se da preprečimo in zato je v tem smislu tudi ta amandma, da v kolikor prireditelj iger na srečo predovoljuje mladoletnim osebam igranje na igralnih avtomatih, se mu ne zapleni samo tistega avtomata, na katerega je mladoletnik igral, ker mi vemo, jaz sicer sama ne hodim igrat, ker sem malo prestara za take stvari, ampak vemo, da ljudje, ki igrajo na igralnih avtomatih, krožijo po celem prostoru, kolikor je pač teh igralnih avtomatov na razpolago. To se pravi, tisti trenutek, ko dobi nadzorni organ mladoletnika na enem avtomatu, in po dikciji tega zakona potem moral zapleniti samo tisti avtomat, na katerega je mladoletnik igral. V resnici je bila pa možnost dana, da bi lahko igral na vseh avtomatih, ker mu je bilo sploh dovoljeno priti v prostor, kjer so igralni avtomati.</p>
               <p>Drugi amandma pa imam na 11. člen, ki je ravno tako povezan z amandmajem Odbora. Odbor je namreč v prvem odstavku 2. člena predlagal, da se dikcija "v gostinskih prostorih", pač našteva tam različne vrste prostorov, Odbor predlaga, da bi smeli biti avtomati nameščeni samo v posebej za to namenjenih prostorih. Mislim, da je to pravi način, ker je samo na tak način možen tudi nadzor nad vstopom mladoletnih oseb. Namreč, če je avtomat, ali če so avtomati v gostinskem lokalu, ali naj torej prireditelj prepreči vstop mladoletnim osebam, ki hočejo piti brezalkoholne pijače v tem lokalu? In kako bo potem vsaj od trenutka do trenutka preprečil igro na igralnem avtomatu. To pomeni, da  znova omogočamo izigravanje določila. Se pravi, pravilno je, da so za to namenjeni posebni prostori, kot je predlagal v svojem amandmaju Odbor. Vendar pa tisti prireditelji, ki že imajo igralne avtomate, morajo imeti nek rok, v katerem bodo morali za te svoje avtomate pripraviti posebne prostore z nadzorovanim vhodom in tako naprej. Zato predlagam v 13. členu nov drugi odstavek, ki se glasi: "Prireditelj, ki uporablja igralne avtomate na dan uveljavitve tega zakona, mora zagotoviti pogoje iz uvodnega dela 2. člena, ne vem, če tam tako napiše, v oklepaju sem napisala "posebni prostori" v šestih mesecih od uveljavitve tega zakona.</p>
               <p>Amandma Odbora za finance in kreditno monetarno politiko, kot sem že povedala, sicer uvaja rešitev, ki omejuje prirejanje posebnih iger na srečo na posebne prostore, vendar pa ne določa roka za izvedbo tega pogoja. Zato predlagam rok 6 mesecev, ki vključuje tudi rok za pripravo tehničnih navodil iz drugega odstavka 2. člena, tudi amandma Odbora, ki naj bi jih pripravilo ministrstvo. To naj bi bilo do konca letošnjega leta. To se pravi, da prirediteljem ostaja še nekaj manj kot tri mesece časa, da uredijo te posebne prostore. Mislim, da v primeru, da so igralni avtomati res tako zelo donosna dejavnost, tem prirediteljem, ki te igralne avtomate že imajo, ne bo tako velik problem v dveh mesecih in pol pripraviti posebnih prostorov za svoje igralne avtomate. Hvala.</p>
            </sp>
            <sp xml:id="SDZ1-Redna-11-1993-07-28.sp146">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, če vložite pisno. k besedi se je javil gospod Tancig, prosim.</p>
            </sp>
            <sp xml:id="SDZ1-Redna-11-1993-07-28.sp147">
               <speaker>DR. PETER TANCIG:</speaker>
               <p>Gospod predsedujoči, kolegice in kolegi! Kolega Peršak je povedal eno moderno anekdoto. Meni naj bo dovoljeno povedati neko slično. Nekoč je neki rimski cesar imel probleme s proračunom, se pravi, nič novega pod soncem. Premišljeval je, kje bi nove davke dobil in mu je padlo oko na javna stranišča, ki so bila mimogrede dosti bolj razširjena v starem Rimu, kot v naši Ljubljani. Predpisal je pač davek na uporabo javnih stranišč. Njegovi dvorjani so bili precej šokirani in so mu pač oporekali moralnost tega dejanja. Rekel jim je, naj mu prinesejo denar, ki je bil zbran ravno od te dejavnosti. Potem mu prinesejo, cesar si da kovanec k nosu in reče "non olet", kar pomeni, ne smrdi. Bojim se, da se tukaj precej podobno obnašamo pri tej zadevi. Pri tem sprenevedanju jaz izrazito oporekam enačenju prohibicije za viski oz. za alkohol in za avtomat. Avtomat ni steklenica viskija.</p>
               <p>Če se mi pogovarjamo o 6000 enotah, ki so v Sloveniji, ali to pomeni, da je nekdo ta podatek izsesal iz prsta, ali pa se točno ve. Prepričan sem, da velja druga varianta. Torej v tako majhni skupnosti, kot je slovenska, se dejansko verjetno ve za vsak avtomat, kje je lociran in kakšne vrste je. To se pravi, dajmo tu to argumentacijo uporabljati bolj korektno. Če bi se hotelo te avtomate dejansko zapleniti in jih potem uničiti, dejansko moram povedati, da v tem primeru pogrešam eno zdravo nosilje družbe. Zakaj se ne bi predpisalo, da se take avtomate enostavno uniči. Zakaj se jih mora zapleniti, da se jih potem na dražbi proda najboljšemu ponudniku? Ne vidim razloga, zakaj mi ne bi te stvari dejansko zaostrili še z enim korakom naprej. Kako bodo kontrolirali mladoletnost? Tako, kot jo približno danes kontrolirajo za alkohol. Zakaj se ne bi to res zaprlo v posebne igralnice? Potem je to pač kot ostala igra na srečo, ki je pod čvrsto kontrolo države.</p>
               <p>Povedati moram, da se mi ta vložek 1000 tolarjev zdi izrazito visok, ne vem, kakšno žepnino vi dajete svojim otrokom, ampak 1000-krat nekaj je verjetno zelo hitro tisto, kar danes nek povprečni otrok porabi, pri čemer pa ne bom šel do te demagogije, da bi rekel, kaj je 1000 tolarjev proti 10 ali 20 tisoč tolarjev, kot so nekje minimalni dohodki. Zato je po mojem mnenju ta zakon res nedodelan in naj se ga zavrne. Hvala lepa.</p>
            </sp>
            <sp xml:id="SDZ1-Redna-11-1993-07-28.sp148">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospa Danica Simšič.</p>
            </sp>
            <sp xml:id="SDZ1-Redna-11-1993-07-28.sp149">
               <speaker>DANICA SIMŠIČ:</speaker>
               <p>Hvala lepa za besedo. Gospe in gospodje, tudi sama mislim, da je treba vprašanje na tem področju zakonsko urediti. Sicer se sprašujem, ali je dejansko to treba ta trenutek na vrat na nos, če toliko časa ni bilo urejeno. Razprave so govorile o eni in drugi strani, zato ne bi vsega ponavljala. Iskreno moram priznati, da se strinjam v nekaterih segmentih z eno, v nekaterih segmentih pa z drugo stranjo. Zato dejansko pogrešam tisto, kar je gospod Tancig v svoji prvi razpravi rekel, stališča tudi drugih zainteresiranih odborov, kajti tukaj imamo dejansko samo stališče odbora za finance. Razumem, da je to zakon, ki se predvsem s tem ukvarja. Ne vem, ali je možno, da se odbori sploh sestanejo in dajo kakršnokoli mnenje, ali ima ta zbor sploh interes, da bi odbori to vprašanje obravnavali.</p>
               <p>Hkrati pa predlagam še dodatni sklep, če bo zakon obravnavan in sprejet, v tem smislu, da Državni zbor nalaga Vladi, da denimo v roku treh mesecev, nekje do oktobrske seje pripravi poročilo o izvajanju zakona in pa predvsem rezultatih nadzora nad izvajanjem zakona. Kajti, mene predvsem zanima in skrbi - datum je lahko kot tak dober - kako se bo izvajal in kakšen bo rezultat nad kontrolo posameznih določil, ki so tukaj izredno ostre, in s katerimi se, seveda, strinjam. Hvala lepa.</p>
            </sp>
            <sp xml:id="SDZ1-Redna-11-1993-07-28.sp150">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospod Ribičič.</p>
            </sp>
            <sp xml:id="SDZ1-Redna-11-1993-07-28.sp151">
               <speaker>DR. CIRIL RIBIČIČ:</speaker>
               <p>Spoštovane kolegice in kolegi! Jaz sem z zanimanjem poslušal to razpravo in bi rekel, da ne bi sprejemal dveh skrajnosti. Ena skrajnost je sedanja anarhija na tem področju, neurejenost na tem področju; ko se pred našimi očmi dogaja uporaba igralnih avtomatov zelo široko in se tudi hitro širi, pa to zakonsko ni urejeno, ni obdavčeno, je tudi težko preganjati. Druga skrajnost bi bila, da te avtomate poberemo, naredimo neko grmado in jih sežgemo in na ta način to preselimo v ilegalno področje v zaprte nejavne prostore, kjer bodo to delali na skrivaj.</p>
               <p>Ravno med tema dvema skrajnostma je ta zakon, ki prinaša nekaj resnih prednosti, nekaj denarja državi in nekaj omejitev tiste dejavnosti, ki je na ta način legalizirana. Legalizirana pa je v nekih zmernih okvirih, legalizirana je veliko bolj restriktivno, po moji oceni, kot je ta trenutek recimo možnost točenja alkohola, ali kaj podobnega, in jaz tukaj ne vidim nobenih pretiravanj. Opozoril bi še na to, da je ta zakon mišljen kot začasni ukrep, dokler se stvari temeljito in dokončno ne uredijo.</p>
               <p>Skratka, meni se zdi to zelo razumen pristop, pri katerem gre samo za vprašanje mere; naj se s tega vidika argumenti, ki so bili tukaj povedani za omejevanje pretiranih iger na srečo, kombinirajo s prednostmi, ki jih daje pobiranje davkov na tem področju, pa bomo dobili čisto korekten zakonski projekt. Jaz predlagam, da gremo k amandmajem in da pri amandmajih vidimo katera mera je prava; da bi pa sama zamisel o sprejemu tega zakona bila napačna, me pa nihče ni prepričal. Hvala lepa.</p>
            </sp>
            <sp xml:id="SDZ1-Redna-11-1993-07-28.sp152">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod Madon.</p>
            </sp>
            <sp xml:id="SDZ1-Redna-11-1993-07-28.sp153">
               <speaker>ZORAN MADON:</speaker>
               <p>Pojedel bom svojo obljubo, da me ne bo več sem, ampak bom vseeno kratek. Spodbudila me je ta zadnja razprava, da je moje stališče bilo skrajno stališče. Menim, da ni bilo. Jaz sem kot predlog dal, da zakona danes ne sprejmemo; da Vlado zadolžimo, da spoštuje oziroma da se potrudi, da bo obstoječa zakonodaja na področju igralništva spoštovana. Se pravi, zakon o igrah na srečo imamo, ki ne dovoljuje iger na srečo na igralnih avtomatih kjer koli. Tukaj je zatajila pravna država oziroma</p>
               <p>inšpekcijske službe. Da pa čimprej sprejmemo zakon o igrah na srečo, kjer dovolj restriktivno rešimo to zadevo. Ponovim - Evropa v glavnem prepoveduje oziroma zelo restriktivno rešuje to zadevo. Jaz trdim samo to, da z legalizacijo - kar je jasno, da na dolgo roko moramo to zadevo zakonsko urediti in nisem za to, da te stvari ne bi imeli zakonsko urejene, daleč od tega. Bojim se - s takšnim zakonom, ki ga je mogoče popraviti z amandmaji, vendar še vedno ne tako, da bi to stvar dovolj restriktivno rešili, bomo omogočili nabavo izrednega velikega števila avtomatov, ki jih potem ne bo moč, ne bomo imeli moralne pravice, da jih vržemo iz teh prostorov ven, da jih zmanjšamo. Ta moja bojazen je edina bojazen. Nisem se pa zavzemal za to, da zakonodaje na tem področju ne bi imeli oziroma da bi zadevo prepustili tako kot teče anarhično do sedaj. Daleč od tega. Problem je samo v tem, na kakšen način bomo pristopili, da bo stvar čimprej dovolj restriktivno rešena. Hvala.</p>
            </sp>
            <sp xml:id="SDZ1-Redna-11-1993-07-28.sp154">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo. Prosim, gospod Kopač.</p>
            </sp>
            <sp xml:id="SDZ1-Redna-11-1993-07-28.sp155">
               <speaker>JANEZ KOPAČ:</speaker>
               <p>Hvala za besedo. Želel bi predvsem podpreti predlog sklepa, ki ga je predlagala gospa poslanka Simšičeva, kajti pri izvajanju tega zakona bo veliko težje na tem podzakonskem aktu, ki bo moral biti zelo natančen kar se tiče opreme prostorov, načina lokacije teh prostorov in podobnih zadev, ki so se danes tukaj izkazale kot sporne.</p>
               <p>Podpiram amandmaje gospe poslanke Pečanove, kajti moram reči, da je odbor naredil eno redakcijsko napako - predlagal je, da se uzakoni posebne prostore, medtem ko nismo dali prehodnega roka, na kar je ona opozorila. Prehodni rok je takoj. Zdi se mi, da je to nemogoče zagotoviti in potem bi to spet bil zakon, ki ne bi bil izveden. Zato podpiram njen amandma k 11. členu, ki daje ta prehodni rok 6 mesecev. Podpiram tudi njen amandma k 10. členu, ki predvideva zaplembo vseh igralnih avtomatov v primeru, da se v posebnem prostoru, kjer igra mladoletnik, le-tega najde, in ne samo zaplembo tistega igralnega avtomata. To je moje osebno mnenje, kar pomeni, da podpiram vse amandmaje odbora in oba amandmaja poslanke Pečanove in predlog sklepa. Skratka vse, kar je bilo do sedaj konkretnega predloženega, razen predloga da se predlog zakona zavrne. Hvala lepa.</p>
            </sp>
            <sp xml:id="SDZ1-Redna-11-1993-07-28.sp156">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod magister Stanko Debeljak, državni sekretar v Ministrstvu za finance.</p>
            </sp>
            <sp xml:id="SDZ1-Redna-11-1993-07-28.sp157">
               <speaker>MAG. STANKO DEBELJAK:</speaker>
               <p>Razprava je potrdila, da je problem neurejen in da ga je treba čimprej rešiti. Zato je tudi Vlada pripravila zakon, ki sicer začasno ureja to problematiko, vendar jo začne urejati.</p>
               <p>Glede amandmaja, Vlada se s to dopolnitvijo amandmaja gospe Pečanove strinja in bomo pripravili ustrezno dopolnitev za nadaljnjo obravnavo. Hvala.</p>
            </sp>
            <sp xml:id="SDZ1-Redna-11-1993-07-28.sp158">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ne vidim nikogar več za razpravo, imamo sedaj po opravljeni splošni razpravi tri predloge, in sicer: matičnega delovnega telesa, ki zakon podpira in predlaga Državnemu zboru, da ga sprejme.</p>
               <p>Predlog gospoda Madona, da se zakon v skladu s tretjo alineo 185. člena ne sprejme.</p>
               <p>In predlog gospoda Janeza Podobnika, da se v skladu s 73. členom razprava in odločanje preložita na naslednjo sejo, ker ni pogojev za to odločanje.</p>
               <p>V skladu z drugim odstavkom 185. člena bomo najprej odločali o predlogu matičnega delovnega telesa, da se zakon podpira in da ga sprejmemo.</p>
               <p>Ugotovimo sklepčnost! (54 prisotnih.). Prosim, obrazložitev glasu, gospod Tancig.</p>
            </sp>
            <sp xml:id="SDZ1-Redna-11-1993-07-28.sp159">
               <speaker>DR. PETER TANCIG:</speaker>
               <p>Se opravičujem, samo vseeno bi lahko prosil za poduk, da se najprej glasuje o najbolj oddaljenem predlogu, kar je v tem primeru zavrnitev.</p>
            </sp>
            <sp xml:id="SDZ1-Redna-11-1993-07-28.sp160">
               <speaker>PODPREDSEDNIK VLADIMIR TOPLER:</speaker>
               <p>Gospod Tancig, po 185. členu, drugi odstavek, najprej glasujemo o predlogu matičnega delovnega telesa. (Dr. Peter Tancig: Hvala za poduk.)</p>
               <p>Ugotovimo sklepčnost! (48 prisotnih.)</p>
               <p>Kdo je za predlog matičnega delovnega telesa, da se zakon sprejme? (39 poslancev.) Je kdo proti? (13 poslancev.)</p>
               <p>Ugotavljam, da je predlog sprejet in ostala dva predloga sta brezpredmetna.</p>
               <p>Prehajamo na <title>OBRAVNAVO IN ODLOČANJE O POSAMEZNIH ČLENIH PREDLOGA ZAKONA</title>.</p>
               <p>V obravnavo dajem 1. člen. K 1. členu predlaga amandma Vlada Republike Slovenije. Na koncu drugega odstavka se "pika" nadomesti z "vejico" in doda besedilo "izid igre ni odvisen od njihovega znanja ali spretnosti, temveč od naključja".</p>
               <p>Ugotovimo sklepčnost! (56 prisotnih.)</p>
               <p>Kdo je za amandma Vlade Republike Slovenije k 1. členu? Prosim, gospa Danica Simšič, obrazložitev glasu.</p>
            </sp>
            <sp xml:id="SDZ1-Redna-11-1993-07-28.sp161">
               <speaker>DANICA SIMŠIČ:</speaker>
               <p>Ne bo obrazložitev glasu. V bistvu je vprašanje tisto, kar sem že prej spraševala. Gre za pobudo gospoda Tancinga in pa v nadaljevanju tudi mojo, ali se da tudi mnenje zainteresiranih odborov oz. ali so sploh kakšni odbori dejansko zainteresirani za obravnavo tega zakona, četudi je po hitrem postopku. Tukaj sta bila imenovana dva, in sicer Odbor za delo, družino in socialno politiko in Odbor za šolstvo. Samo toliko sem hotela vprašati in predlagam, da damo to na glasovanje, odločitev ali kakorkoli. Mislim, da bi vsaj eden od teh odborov moral izreči mnenje. Hvala.</p>
            </sp>
            <sp xml:id="SDZ1-Redna-11-1993-07-28.sp162">
               <speaker>PODPREDSEDNIK VLADIMIR TOPLER:</speaker>
               <p>Matično delovno telo se je tako odločilo, da se zakon sprejme in zakon je po hitrem postopku, zato sedaj ne morejo druga zainteresirana delovna telesa dati svojega mnenja. Lahko bi pa prej dali, ko smo to sprejemali.</p>
               <p>Prosim, da ponovno ugotovimo sklepčnost. (55 prisotnih.)</p>
               <p>Kdo je za amandma k 1. členu? (43 poslancev.) Kdo je proti? (3 poslanci.)</p>
               <p>Ugotavljam, da je amandma k prvemu členu sprejet.</p>
               <p>Prehajamo na odločanje o 1. členu.</p>
               <p>Prosim, da ugotovimo sklepčnost. (55 prisotnih.)</p>
               <p>Kdo je za 1. člen? (43 poslancev.) Kdo je proti? (2 poslanca.)</p>
               <p>Ugotavljam, da je glasovanje končano in 1. člen sprejet.</p>
               <p>V obravnavo dajem 2. člen. Želi kdo besedo? Če ne želi nihče besedo, prehajamo na odločanje amandmajev k 2. členu, ki ga je predlagala Vlada Republike Slovenije. V 3. vrsti uvodnega dela 2. člena se črta beseda "ustrezni".</p>
               <p>Prosim, da ugotovimo sklepčnost. Odbor ni izrekel svojega mnenja na amandma Vlade. Prosim, gospod Kopač.</p>
            </sp>
            <sp xml:id="SDZ1-Redna-11-1993-07-28.sp163">
               <speaker>JANEZ KOPAČ:</speaker>
               <p>Hvala za besedo. Poglejte, odbor je vložil amandma, o katerem je govorila gospa Pečanova in je označen pod št. 2 in pravi, "posebej za to namenjenih prostorih prirediteljev", medtem ko je Vlada predlagala, da se to ne sprejme. Predlagala je črtanje "ustreznih", kar bi pomenilo pač teh, v katerih se to opravlja, vendar je pa predvidela urejanje tega v predzakonskem aktu. Torej, če bi sprejeli, če bi kasneje podprli amandma gospe Pečanove, ki ga jaz podpiram in amandma odbora, ki ga Vlada iz tega razloga, ki sem ga navedel, ni podprla, naveden je pa pod točko 2, bi torej to pomenilo, da sem jaz proti amandmaju Vlade pod št. 1, za amandma odbora, ki je naveden pod št. 2 in pa kasneje za amandma gospe Pečanove k členu 11, pa bi prišli do boljšega teksta, kot bi ga pa dobili na podlagi amandmaja Vlade. Razreševan je pa natančno isti problem. Hvala lepa.</p>
            </sp>
            <sp xml:id="SDZ1-Redna-11-1993-07-28.sp164">
               <speaker>PODPREDSEDNIK VLADIMIR TOPLER:</speaker>
               <p>Gospod Kopač, ali predlagate, da najprej glasujemo pod št. 2. Torej pod št. 2 v 1. stavku 1. odstavka se besedi "prostorih prirediteljev" nadomestita z besedami "posebej za to namenjenih prostorih prirediteljev". Predlagatelj je Odbor za finance in kreditno-monetarno politiko, Vlada tega amandmaja ne podpira.</p>
               <p>Prosim, da ugotovimo sklepčnost. Gospod Debeljak, prosim.</p>
            </sp>
            <sp xml:id="SDZ1-Redna-11-1993-07-28.sp165">
               <speaker>MAG. STANKO DEBELJAK:</speaker>
               <p>Tu gre za redakcijski amandma, ki</p>
               <p>ne izključuje vsebine amandmajev gospe Pečanove. Zato predlagam, da ta amandma Vlade sprejmete, ker ustreznih ne definira, ali so to ločeni, ali niso ločeni, ampak jaz sem pa prej povedal, da bomo amandma gospe Pečanove podprli, ko bomo rekli ločenih. Ker ta termin bi se lahko uporabil pri ustreznih ločenih prostorih. Vsaj to naj definira, da je ustrezen, da je to ločen prostor. Gre za, bom rekel, redakcijski popravek. Hvala.</p>
            </sp>
            <sp xml:id="SDZ1-Redna-11-1993-07-28.sp166">
               <speaker>PODPREDSEDNIK VLADIMIR TOPLER:</speaker>
               <p>Gospod Debeljak, mi odločamo zdaj o 2. amandmaju k 2. členu, ne o prvem Vlade, ampak o tistem, ki ga je podal predlagatelj odbora. Želi še kdo obrazložiti glas? Gospa Pečanova, se opravičujem.</p>
            </sp>
            <sp xml:id="SDZ1-Redna-11-1993-07-28.sp167">
               <speaker>BREDA PEČAN:</speaker>
               <p>Hvala lepa. Jaz bi samo toliko rekla, da podpiram ta amandma in bom glasovala zanj. Predvsem zaradi tega, ker amandma Vlade omenja ustrezne gostinske, zabaviščne in druge podobne prostore in tako naprej. Če bi črtala gostinske, potem bi mi bilo jasno, da je ta intenca podobna, kot je bila intenca odbora. Ker pa tega ni naredila, pa mislim, da je pametneje podpreti amandma odbora. Hvala.</p>
            </sp>
            <sp xml:id="SDZ1-Redna-11-1993-07-28.sp168">
               <speaker>PODPREDSEDNIK VLADIMIR TOPLER:</speaker>
               <p>Hvala lepa.</p>
               <p>Ugotovimo sklepčnost! (62 prisotnih.)</p>
               <p>Kdo je za? (48 poslancev.) Kdo je proti? (1 poslanec.)</p>
               <p>Ugotavljam, da je glasovanje končano in amandma k 2. členu, ki ga je predlagal Odbor za finance in kreditno monetarno politiko, sprejet. S tem postane amandma pod številko 1 brezpredmeten.</p>
               <p>Prosim, gospa Pečanova. Prosim, če pridete sem.</p>
            </sp>
            <sp xml:id="SDZ1-Redna-11-1993-07-28.sp169">
               <speaker>BREDA PEČAN:</speaker>
               <p>Nočem oporekati glasovanju, ampak moram povedati, da sem se zmotila za eno klop in sem pritisnila gumb od dr. Mateje Kožuh. Upam, da ne bo kdo rekel, da sem hotela kaj ponarejati. Hvala.</p>
            </sp>
            <sp xml:id="SDZ1-Redna-11-1993-07-28.sp170">
               <speaker>PODPREDSEDNIK VLADIMIR TOPLER:</speaker>
               <p>Dobro. Sprejemamo na znanje. Kot so mi sedaj svetovali, lahko glasujemo tudi o 1. amandmaju k 2. členu, ker ni v nasprotju z 2. amandmajem.</p>
               <p>Ugotovimo sklepčnost! (60 prisotnih.)</p>
               <p>Kdo je za? (11 poslancev.) Kdo je proti? (15 poslancev.)</p>
               <p>Ugotavljam, da je glasovanje končano in amandma ni sprejet.</p>
               <p>Prehajamo na odločanje o amandmaju, ki ga je predlagala Vlada Republike Slovenije, prav tako k 2. členu, da se beseda "osebami", nadomesti z besedami "starostjo oseb" iz prejšnje alinee. Odbor prav tako ni izrekel svojega mnenja.</p>
               <p>Ugotovimo sklepčnost! (58 prisotnih.)</p>
               <p>Kdo je za? (42 poslancev.) Kdo je proti? (4 poslanci.)</p>
               <p>Ugotavljam, da je glasovanje končano in amandma Vlade sprejet.</p>
               <p>Vlada Republike Slovenije prav tako predlaga, da se črta 4. alinea 2. člena.</p>
               <p>Ugotovimo sklepčnost! (54 prisotnih.)</p>
               <p>Kdo je za? (33 poslancev.) Kdo je proti? (6 poslancev.)</p>
               <p>Ugotavljam, da je amandma Vlade sprejet.</p>
               <p>Odbor za finance in kreditno monetarno politiko prav tako k 2. členu predlaga amandma, ki ga podpira Vlada. Podrobnejše predpise o tehničnih in drugih "standardih", ki jim morajo ustrezati igralni avtomati in prostori prirediteljev, o minimalnem številu igralnih avtomatov, ki morajo biti nameščeni v posebej za to namenjenih prostorih, o načinu opravljanja takšne dejavnosti, o kontroli nad takšno dejavnostjo, o minimalnem odstotku izplačila, obveznosti prirediteljev in o drugih vprašanjih v zvezi z opravljanjem te dejavnosti, izda minister pristojen za finance.</p>
               <p>Ugotovimo sklepčnost! (58 prisotnih.)</p>
               <p>Kdo je za? (48 poslancev.) Kdo je proti? (Nihče.)</p>
               <p>Ugotavljam, da je glasovanje končano in amandma Odbora za finance in kreditno monetarno politiko k 2. členu sprejet.</p>
               <p>Na glasovanje dajem 2. člen z vsemi sprejetimi amandmaji?</p>
               <p>Ugotovimo sklepčnost! (59 prisotnih.)</p>
               <p>Kdo je za? (46 poslancev.) Kdo je proti? (Nihče.)</p>
               <p>Ugotavljam, da je glasovanje končano in 2. člen sprejet.</p>
               <p>Prehajamo na obravnavo 3. člena. Želi kdo besedo? Gospa Simšičeva.</p>
            </sp>
            <sp xml:id="SDZ1-Redna-11-1993-07-28.sp171">
               <speaker>DANICA SIMŠIČ:</speaker>
               <p>Hvala za besedo. Takole na hitro, ko sem prebrala ta člen, naj ga preberem tudi na glas: Pravna oseba ali zasebnik, ki uporablja igralne avtomate, mora vsak igralni avtomat prijaviti izpostavi republiške uprave za javne prihodke v občini, kjer se uporablja. Takole na hitro, ko sem ga prebrala, se mi ne zdi popolnoma jasen in razumljiv. Ali je morebiti predlagatelj v naglici pozabil zapisati časovno opredelitev ali ne predvideva nakupa nobenih novih in pa namestitve nobenih novih dodatnih avtomatov ali pa jaz preprosto stvari ne razumem. Po mojem mnenju se mora vsak igralni avtomat, denimo v roku sedmih dni po namestitvi, prijaviti. Hvala.</p>
            </sp>
            <sp xml:id="SDZ1-Redna-11-1993-07-28.sp172">
               <speaker>PODPREDSEDNIK VLADIMIR TOPLER:</speaker>
               <p>Želi predstavnik Vlade besedo. Da, prosim gospod Debeljak.</p>
            </sp>
            <sp xml:id="SDZ1-Redna-11-1993-07-28.sp173">
               <speaker>MAG. STANKO DEBELJAK:</speaker>
               <p>11. člen pravi, da mora prijaviti te avtomate najpozneje v 15 dneh od uveljavitve tega zakona. To pomeni tudi nove avtomate mora prijaviti v 15 dneh. Če predlagate izboljšanje teksta, potem sem jaz za to. Hvala.</p>
            </sp>
            <sp xml:id="SDZ1-Redna-11-1993-07-28.sp174">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Simšičeva ima besedo.</p>
            </sp>
            <sp xml:id="SDZ1-Redna-11-1993-07-28.sp175">
               <speaker>DANICA SIMŠIČ:</speaker>
               <p>Jaz bi vendarle bila zato, da se podrobneje opredeli, ker govori zgolj o teh avtomatih, ki se sedaj uporabljajo. Kaj pa o tistih, ki se bodo uporabljali? Dejansko ne razumem. Jaz mislim, da bi bilo pametno časovno opredeliti. Ali tako kot je, denimo potem v 11. členu, ki ste ga navedli v 15 dneh, ko govori na dan uveljavitve, to ostaja nejasno.</p>
               <p>Jaz bi bila za to, tako kot sem predlagala, da glasujemo o dopolnitvi besedila 3. člena, mora vsak igralni avtomat v roku 7 dni po namestitvi prijaviti izpostavi itd.</p>
            </sp>
            <sp xml:id="SDZ1-Redna-11-1993-07-28.sp176">
               <speaker>PODPREDSEDNIK VLADIMIR TOPLER:</speaker>
               <p>Prosim, če pisno vložite amandma. Prosim, gospod Madon.</p>
            </sp>
            <sp xml:id="SDZ1-Redna-11-1993-07-28.sp177">
               <speaker>ZORAN MADON:</speaker>
               <p>Se opravičujem, predsedujoči. Mi dovolite, da malo kršim tudi poslovnik morda. Povsod je tako, da ta, ki hoče namestiti igralni avtomat, zaprosi za dovoljenje. Tukaj pa ga zgolj prijavi.</p>
               <p>Hočem povedati, da zakonodaje imajo urejeno tako, da kdor hoče namestiti oziroma kupiti, dati igralni avtomat v uporabo, zaprosi državni organ, da lahko nakupi in da v uporabo igralni avtomat. Pri nas s to rešitvijo je pa tako, da on kupi, ga pripelje, ga montira in kot dejstvo, gre prijavit igralni avtomat.</p>
            </sp>
            <sp xml:id="SDZ1-Redna-11-1993-07-28.sp178">
               <speaker>PODPREDSEDNIK VLADIMIR TOPLER:</speaker>
               <p>Prosim gospo Danico Simšič, da pisno vloži amandma. Prosim, gospod Kopač.</p>
            </sp>
            <sp xml:id="SDZ1-Redna-11-1993-07-28.sp179">
               <speaker>JANEZ KOPAČ:</speaker>
               <p>Tudi jaz sem bil nepozoren ob tem, priznam. Ampak menim pa, da pravzaprav je že cel 3. člen na nek način nepotreben, kajti tako in tako je predvideno, da je treba pred začetkom uporabe plačati takso, kar je napisano v 5. členu. Torej, posebna taksa se plačuje mesečno v naprej. Najpozneje do zadnjega dne v mesecu, za prihodnji mesec in tako naprej. Kar pomeni, da sicer nekdo lahko ima igralni avtomat doma sam za sebe, v tem primeru mu ga ni treba prijavljati, če ga pa hoče začeti uporabljati, mora pa plačati takso v naprej, kar je pa tako in tako dejanje, s katerim to prijavi. Zato je na nek način 3. člen po mojem mnenju nepotreben. Je pa res, da bo podzakonski akt lahko predpisal način izdajanja soglasja, kar se tiče recimo tehnoloških in drugih standardov, ki pa bo predstavljalo po svoji vsebini tisto dovoljenje, o katerem je govoril gospod Madon. Ampak za te obstoječe primere pa po moje zadostuje ta 11. člen in pa 5. člen. Ta 3. člen je pa na nek način, po mojem mnenju, po vsebini nepotreben. Če bo pa sprejet, pa seveda tudi ne bo nič škodil.</p>
            </sp>
            <sp xml:id="SDZ1-Redna-11-1993-07-28.sp180">
               <speaker>PODPREDSEDNIK VLADIMIR TOPLER:</speaker>
               <p>Gospod Kopač sprašujem, ali predlagate amandma, da se tretji člen črta.</p>
            </sp>
            <sp xml:id="SDZ1-Redna-11-1993-07-28.sp181">
               <speaker>JANEZ KOPAČ:</speaker>
               <p>Ja, predlagam ta amandma. Mislim, da se bomo s tem rešili vseh teh zapletov.</p>
            </sp>
            <sp xml:id="SDZ1-Redna-11-1993-07-28.sp182">
               <speaker>PODPREDSEDNIK VLADIMIR TOPLER:</speaker>
               <p>Dobro. Želi še kdo? Prosim, gospod Potrč.</p>
            </sp>
            <sp xml:id="SDZ1-Redna-11-1993-07-28.sp183">
               <speaker>MIRAN POTRČ:</speaker>
               <p>Vsi sproti beremo člene in najbrž je malo nerodnosti v tem. Gospoda Kopača, pa vse nas bi želel opozoriti, da če bomo za 3. člen predlagali črtanje, da je najbrž treba črtati tudi prvo alineo 10. člena in da potem neprijava igralnega avtomata ni več kazniva. Zaradi tega, ker ni samo pomembno prijaviti tiste, ki jih že imajo, ampak tudi eventualno novega. Zato predlagam, da o tem razmislimo.</p>
               <p>Moja razlaga je takšna, da mora prijaviti vsak igralni avtomat. Kaj bi to pomenilo? Najbrž takoj, če ni roka. Zdaj če hočemo biti precizni; jaz sem prej mimogrede z gospo Simšičevo med klopmi govoril, potem bi mogoče bilo boljše ne v 7 dneh, ampak pred pričetkom uporabe, ali nekaj takšnega, če bi hoteli biti precizni. Skratka, ne sme ga uporabljati prej, dokler ga nima prijavljenega, sicer je nesmiselno, da se sklicujemo na to, da je posebej obvezno vnaprej plačevati takso in imeti posebno določbo o prijavi. Meni se zdi, da bi bila najenostavnejša rešitev, da zaradi restriktivnosti, čeprav se strinjam, da drugod je treba dobiti dovoljenja, ne samo prijaviti, ampak, da mi vsaj na prejšnjo prijavo zagotovimo in moj predlog bi bil, da rečemo tako: "da se mora vsak igralni avtomat", tu se pa ustavi besedilo, "pred pričetkom uporabe vnaprej prijaviti izpostavi", in bom zdaj to pisno dal.</p>
            </sp>
            <sp xml:id="SDZ1-Redna-11-1993-07-28.sp184">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospa Simšičeva, potem gospod Podobnik.</p>
            </sp>
            <sp xml:id="SDZ1-Redna-11-1993-07-28.sp185">
               <speaker>DANICA SIMŠIČ:</speaker>
               <p>Dejansko ne želim zavlačevati. Hvala za besedo. Strinjam se s tem predlogom, s tem umikam svojega. Mislim, da kar predlaga gospod Kopač, popolno črtanje 3. člena pa ne bi bilo pametno. Hvala.</p>
            </sp>
            <sp xml:id="SDZ1-Redna-11-1993-07-28.sp186">
               <speaker>PODPREDSEDNIK VLADIMIR TOPLER:</speaker>
               <p>Gospod Kopač svoj amandma umika. Bomo najprej glasovali o amandmaju gospoda Potrča, da se za besedicami "vsak igralni avtomat pred pričetkom uporabe prijaviti izpostavi Republiške uprave". Je prav, gospod Potrč? Prosim. Gospod Podobnik, se opravičujem.</p>
            </sp>
            <sp xml:id="SDZ1-Redna-11-1993-07-28.sp187">
               <speaker>JANEZ PODOBNIK:</speaker>
               <p>Spoštovani! Dovolim si, da predlagam v smislu vendarle nejasne razprave, 204. člen Poslovnika pri hitrem postopku govori, da Državni zbor lahko zahteva, da se o predloženem amandmaju takoj izreče matično delovno telo. Zakaj samo to predlagam. Zdi se mi, da je ta amandma bistveno drugačen, kot je v samem zakonu in mislim, da ne smemo na tak način sprejemati tako pomembnega zakona.</p>
               <p>V tem amandmaju smo dobili neko novo rešitev. Ocenjujem, da je to neka bistvena novost in bojim se, da nas bo ta hitri postopek zavedel. Predlagal bi, da se na podlagi 204. člena opredelimo in da o tem, o vsebini tega amandmaja, da se izreče delovno telo. Nikakor ne želim zavlačevati razprave, toda mislim, da gre za vsebinsko rešitev. Hvala.</p>
            </sp>
            <sp xml:id="SDZ1-Redna-11-1993-07-28.sp188">
               <speaker>PODPREDSEDNIK VLADIMIR TOPLER:</speaker>
               <p>Hvala. Na glasovanje dajem predlog gospoda Podobnika, da se pred odločanjem o tem amandmaju sestane delovno matično telo.</p>
               <p>Ugotovimo sklepčnost! (52 prisotnih.)</p>
               <p>Kdo je za? (20 poslancev.) Je kdo proti? (29 poslancev.)</p>
               <p>Ugotavljam, da predlog ni sprejet.</p>
               <p>Prehajamo na odločanje o amandmaju gospoda Potrča.</p>
               <p>Ugotovimo sklepčnost! (49 prisotnih.)</p>
               <p>Kdo je za ta amandma? (38 poslancev.) Je kdo proti? (1  poslanec.)</p>
               <p>Ugotavljam, da je amandma sprejet.</p>
               <p>Imamo še amandma k 3. členu, ki ga predlaga Vlada Republike Slovenije, da se za besedami "igralne avtomate" v prvi vrstici doda besedilo "v prostorih iz prejšnjega člena".</p>
               <p>Ugotovimo sklepčnost! (50 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je amandma sprejet.</p>
               <p>Na glasovanje dajem še 3. člen s sprejetimi amandmaji.</p>
               <p>Ugotovimo sklepčnost! (52 prisotnih.)</p>
               <p>Kdo je za? (42 poslancev.) Je kdo proti? (1 poslanec.)</p>
               <p>Ugotavljam, da je glasovanje končano in da je 3. člen sprejet.                    </p>
               <p>Ker od 4. do 9. člena nimamo nobenega amandmaja, predlagam, da vse te obravnave in odločanje združimo.</p>
               <p>Ugotovimo sklepčnost! (55 prisotnih.)</p>
               <p>Kdo je za? (40 poslancev.) Je kdo proti? (2 poslanca.)</p>
               <p>Ugotavljam, da je predlog sprejet.</p>
               <p>V obravnavo dajem vse člene od 4. do vključno 9. člena.</p>
               <p>Kdo želi besedo? (Nihče.)</p>
               <p>Ugotovimo sklepčnost! (48 prisotnih.)</p>
               <p>Kdo je za? (44 poslancev.) Je kdo proti? (1 poslanec.)</p>
               <p>Ugotavljam, da je glasovanje končano in da so členi od 4. do 9. sprejeti.                    </p>
               <p>V obravnavo dajem 10. člen. Želi kdo besedo? (Ne.)</p>
               <p>K 10. členu je amandma Odbora za finance in kreditno-monetarno politiko, ki ga Vlada podpira. Amandma se glasi: V prvem odstavku 10. člena se črta besedilo četrte alinee in se nadomesti z novim besedilom. Če uporablja igralne avtomate v nasprotju so predpisi iz drugega odstavka 2. člena.          </p>
               <p>Ugotovimo sklepčnost! (56 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je glasovanje končano in da je amandma k 10. členu, ki ga je predlagal odbor, sprejet.</p>
               <p>K 10. členu je vložila amandma tudi gospa Pečanova. Tretji odstavek 10. člena se dopolni tako, da se pika nadomesti z vejico in doda naslednje besedilo: "... za prekršek iz 3. alinee pa tudi varstveni ukrep obveznega odvzema vseh igralnih avtomatov v prostorih prireditelja."</p>
               <p>Ugotovimo sklepčnost! (50 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je glasovanje končano in amandma k 10. členu sprejet.</p>
               <p>K 10. členu tudi amandma Odbora za finance in kreditno-monetarno politiko. Predlaga amandma, ki ga Vlada ne podpira, da se tretji odstavek spremeni tako, da se glasi: "Za prekršek iz prve in druge alinee prvega odstavka tega člena se poleg denarne kazni izreče tudi varstveni ukrep obveznega odvzema igralnega avtomata." (Pripomba iz klopi.) Piše, da Vlada ne podpira, gospod Kopač. Prosim, če obrazložite glas.</p>
            </sp>
            <sp xml:id="SDZ1-Redna-11-1993-07-28.sp189">
               <speaker>JANEZ KOPAČ:</speaker>
               <p>Hvala lepa. Naš amandma uvaja pravzaprav prekršek iz prve in druge alinee prvega odstavka tega člena itd. Mi torej uvajamo odvzem ali pa kazen odvzema posameznega igralne-</p>
               <p>ga avtomata. Ravnokar smo uzakonili z amandmajem gospe Pečanove odvzem vseh, če igrajo mladoletniki. Mi pa uvajamo odvzem posameznega, v primeru, če ne prijavi tega igralnega avtomata izpostavi republiške uprave itd. in če uporablja avtomat, ki ni opremljen s predpisano nalepko.</p>
               <p>Gre pravzaprav za redakcijski amandma in jaz res mislim, da gre za pomoto, da piše, da Vlada ne podpira, kajti mi smo povzeli osnovno besedilo od Vlade, gre za čisto redakcijo. Jaz predlagam, da se to podpre. Hvala.</p>
            </sp>
            <sp xml:id="SDZ1-Redna-11-1993-07-28.sp190">
               <speaker>PODPREDSEDNIK VLADIMIR TOPLER:</speaker>
               <p>Hvala lepa.</p>
               <p>Ugotovimo sklepčnost! (52 prisotnih.)</p>
               <p>Kdo je za? (42 poslancev.) Je kdo proti? (1 poslanec.)</p>
               <p>Ugotavljam, da je glasovanje končano in da je amandma k 10. členu sprejet.</p>
               <p>Na glasovanje dajem 10. člen.</p>
               <p>Ugotovimo sklepčnost! (52 prisotnih.)</p>
               <p>Kdo je za 10. člen, skupaj s sprejetimi amandmaji.</p>
               <p>Gospa Simšičeva, prosim.</p>
            </sp>
            <sp xml:id="SDZ1-Redna-11-1993-07-28.sp191">
               <speaker>DANICA SIMŠIČ:</speaker>
               <p>Res ne bo obrazložitev glasu, samo lepo prosim, če ste tako prijazni, pa mi še enkrat preberete, kaj je bilo dopolnilo gospe Pečanove. Ker jaz sedaj ne vem, ali se to razlikuje, ali ne s tem, kar je predlagal gospod Kopač in kar smo že sprejeli, ampak ni mi popolnoma jasno. Mi lahko preberete, prosim. (Vmesen posvet.) Da, potem je v redu. Hvala, sem za.</p>
            </sp>
            <sp xml:id="SDZ1-Redna-11-1993-07-28.sp192">
               <speaker>PODPREDSEDNIK VLADIMIR TOPLER:</speaker>
               <p>Ugotovimo sklepčnost! (49 prisotnih.)</p>
               <p>Kdo je za? (46 poslancev.) Kdo je proti? (Nihče.)</p>
               <p>Ugotavljam, da je glasovanje končano in da je 10. člen sprejet.</p>
               <p>V obravnavo dajem 11. člen. Želi kdo besedo? Ne. K 11. členu je vložen amandma matičnega delovnega telesa, ki ga Vlada podpira. Glasi pa se: Ministrstvo, pristojno za finance, izda predpise iz drugega odstavka 2. člena tega zakona najkasneje do 31.12.93.</p>
               <p>Ugotovimo sklepčnost! (52 prisotnih.)</p>
               <p>Kdo je za? (43 poslancev.) Kdo je proti? (Nihče.)</p>
               <p>Ugotavljam, da je glasovanje končano in da je amandma odbora k 11. členu sprejet.</p>
               <p>Gospa Pečanova predlaga amandma k 11. členu. Doda se nov drugi odstavek, ki se glasi: Prireditelj, ki uporablja igralne avtomate na dan veljavnosti tega zakona, mora zagotoviti pogoje iz uvodnega dela 2. člena (posebni prostori) v 6 mesecih od uveljavitve tega zakona.</p>
               <p>Ugotovimo sklepčnost! (49 prisotnih.)</p>
               <p>Kdo je za? (30 poslancev.) Kdo je proti? (7 poslancev.)</p>
               <p>Ugotavljam, da je amandma gospe Pečanove sprejet.</p>
               <p>Prehajamo na glasovanje o 11. členu skupaj s sprejetimi amandmaji. (Vprašanje iz dvorane) 11. člen - to je skupaj s členom, da se doda novi (vmesno posvetovanje) ... Prireditelj, ki uporablja igralne avtomate na dan uveljavitve tega zakona, mora prijaviti te avtomate najpozneje v 15 dneh po uveljavitvi tega zakona. Prireditelj, ki uporablja igralne avtomate na dan veljavnosti tega zakona, mora zagotoviti pogoje iz uvodnega dela - to je iz 1. odstavka 2. člena; posebni prostori v 6 mesecev od uveljavitve tega zakona. Je v redu, gospod Podobnik? Prosim. Prehajamo na odločanje o 11. členu v celoti.</p>
               <p>Ugotovimo sklepčnost! (54 prisotnih.)</p>
               <p>Kdo je za? (46 poslancev.) Kdo je proti? (1 poslanec.)</p>
               <p>Ugotavljam, da je glasovanje končano in 11. člen sprejet.</p>
               <p>V obravnavo dajem 12. člen.  Želi kdo besedo? K 12. členu ni bilo vloženih amandmajev.</p>
               <p>Ugotovimo sklepčnost! (56 prisotnih.)</p>
               <p>Kdo je za? (44 poslancev.) Kdo je proti? (Nihče.)</p>
               <p>Ugotavljam, da je 12. člen sprejet.</p>
               <p>Opravili smo razpravo in glasovanje po posameznih členih. Glasovati moramo še o naslovu zakona. Želi kdo razpravljati o naslovu zakona? Na glasovanje dajem naslov zakona.</p>
               <p>Ugotovimo sklepčnost! (49 prisotnih.)</p>
               <p>Kdo je za? (43 poslancev.) Kdo je proti? (Nihče.)</p>
               <p>Ugotavljam, da je naslov zakona sprejet.</p>
               <p>Izglasovati moramo še zakon v celoti, vendar še prej sprašujem, ker prehajamo na 3. obravnavo, ali želi najmanj 10 poslancev, poslanska skupina, matično delovno telo, ali predlagatelj zakona vložiti amandma k členom, ki so bili spremenjeni? Ker ne želi nihče, prehajamo na glasovanje o zakonu v celoti. Prosim, gospod Potočnik.</p>
            </sp>
            <sp xml:id="SDZ1-Redna-11-1993-07-28.sp193">
               <speaker>FRANC POTOČNIK:</speaker>
               <p>Jaz se opravičujem, gospod predsedujoči, lahko me boš tudi prekinil, ampak ena stvar mi ni jasna. Te amandmaje, ki smo jih k 11. členu sprejemali in tam nekdo govori v uvodnem delu 2. člena, drugi govori o drugem odstavku. Ta člen je napisan tako, da je v bistvu cel člen en stavek. In če en stavek lahko razumemo kot dva odstavka, da ne bi bilo kasneje pri tolmačenju kakšnih nejasnosti, bi prosil pravno službo, da mi to vendarle raztolmači. Ker običajno je v teh zakonih napoved v novem odstavku in so potem alinee. Tega pa sedaj jaz ne vem. Tu so štiri alinee, tam je pa stavek nedokončan, ker je dvopičje. Sedaj bi pa jaz prosil, da se to vendarle razčisti, prej kot bi lahko glasoval o tem zakonu.</p>
            </sp>
            <sp xml:id="SDZ1-Redna-11-1993-07-28.sp194">
               <speaker>PODPREDSEDNIK VLADIMIR TOPLER:</speaker>
               <p>Gospod Potočnik, tam so pogoji iz uvodnega dela 2. člena. Vse redakcijske popravke bo pa pripravil Sekretariat za pravosodje in zakonodajo. Nanaša se pa ta uvodni del na (vmesni govor: nekje pa govori tudi o drugem odstavku tega člena, pa sedaj ne vem.) Pri meni je 2. člen, ki smo ga že prej sprejeli (vmesni govor: 2. člen), iz drugega odstavka 2. člena tega zakona, najkasneje do 31.12.93. (vmesni govor: Jaz še vedno ne vem, ali ima drugi odstavek 2 člena, ali samo enega. To bi rad vedel.)</p>
               <p>Predlagam, da se naredi čistopis pred glasovanjem o zakonu v celoti. Prosim, gospod Kopač.</p>
            </sp>
            <sp xml:id="SDZ1-Redna-11-1993-07-28.sp195">
               <speaker>JANEZ KOPAČ:</speaker>
               <p>Hvala za besedo. Jaz res ne vidim nobenega problema. 2. člen ima dva odstavka. Enega je predlagal predlagatelj,  drugega od dveh smo pa predlagali na odboru in Vlada je to podprla, mi smo pa izglasovali. To je tisti, ki predvideva podzakonski akt.</p>
               <p>11. člen je že prej predsedujoči prebral, eden od dveh amandmajev k 11. členu je pa uvajal nov 11a člen. Zato o tistem členu, če bi bil amandma izglasovan, ne bi bilo treba posebej glasovati, ki pa daje rok Vladi, do kdaj mora tisti podzakonski akt iz drugega odstavka 2. člena pripraviti. In ta rok je 31.12.letos. Skratka, jaz ne vidim nobene dileme. Mislim, da bi bilo prav, da bi ves čas spremljali, kako nastaja tekst, že med glasovanjem. Hvala.</p>
            </sp>
            <sp xml:id="SDZ1-Redna-11-1993-07-28.sp196">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Potočnik.</p>
            </sp>
            <sp xml:id="SDZ1-Redna-11-1993-07-28.sp197">
               <speaker>FRANC POTOČNIK:</speaker>
               <p>Gospod Kopač, jaz sem sprejel nazaj, če vsi drugi razumete, se opravičujem, če sem najbolj neumen od vseh, ampak vendarle bi predlagal, da to, kar je gospod predsedujoči predlagal, da to sprejmemo, da dobimo čistopis, da vidimo, o čem bomo glasovali, kajti tudi sicer smo že prej rekli, da je ta zakon - vsaj zdel se nam je dosti konfuzen. Če bomo imeli pa čistopis, bomo pa mogoče mnenje lahko spremenili. Hvala.</p>
            </sp>
            <sp xml:id="SDZ1-Redna-11-1993-07-28.sp198">
               <speaker>PODPREDSEDNIK VLADIMIR TOPLER:</speaker>
               <p>Na glasovanje dajem predlog, da se pred glasovanjem opravi še čistopis.</p>
               <p>Ugotovimo sklepčnost! (59 prisotnih.)</p>
               <p>Kdo je za? (24 poslancev.) Kdo je proti? (30 poslancev.)</p>
               <p>Ugotavljam, da predlog ni sprejet in prehajamo na odločanje zakona v celoti. Prosim, gospa Simšičeva. Obrazložitev glasu.</p>
            </sp>
            <sp xml:id="SDZ1-Redna-11-1993-07-28.sp199">
               <speaker>DANICA SIMŠIČ:</speaker>
               <p>Obrazložitev glasu. Da, lahko. V bistvu bom...., hotela sem nekaj predlagati, da  potem vsaj preberete te člene. Ne zato, ker bi kdo ne bil sposoben dojeti, ampak jaz sem bila v podobni dilemi pri 10. členu. Nisem vedela, kaj je bilo z dopolnili sprejeto, da ali ne, ta, ona, 5. ali 10. alinea. Ali je možno vsaj prebrati, če že ne čakamo na čistopis? Sicer pa bom glasovala predvidoma za.</p>
            </sp>
            <sp xml:id="SDZ1-Redna-11-1993-07-28.sp200">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Pregelj. Ali bo proceduralna ali obrazložitev glasu?</p>
            </sp>
            <sp xml:id="SDZ1-Redna-11-1993-07-28.sp201">
               <speaker>ŽARKO PREGELJ:</speaker>
               <p>Proceduralna. Spoštovani! Menim, da na podlagi 195. člena je Sekretariat za zakonodajo in pravne zadeve dolžan pripraviti za 3. obravnavo celovito besedilo predloga zakona. Glasuje se pa takrat, ko se to naloži predlagatelju, ne pa sekretariatu. Hvala.</p>
            </sp>
            <sp xml:id="SDZ1-Redna-11-1993-07-28.sp202">
               <speaker>PODPREDSEDNIK VLADIMIR TOPLER:</speaker>
               <p>Državni zbor je pravkar odločil, da čistopis ni potreben. Odrejam 10 minutni odmor, da se lahko poslanske skupine pogovorijo.</p>
            </sp>
            <stage type="time">(Seja je bila prekinjena ob 13.29 uri in se je nadaljevala ob 13.40 uri.)</stage>
            <sp xml:id="SDZ1-Redna-11-1993-07-28.sp203">
               <speaker>PODPREDSEDNIK VLADIMIR TOPLER:</speaker>
               <p>Nadaljujemo sejo.</p>
               <p>Prosim, da najprej ugotovimo sklepčnost. (47 prisotnih.) Ugotavljam, da smo sklepčni.</p>
               <p>Na glasovanje dajem predlog zakona v celoti. Prosim, gospod Potočnik. Obrazložitev glasu.</p>
            </sp>
            <sp xml:id="SDZ1-Redna-11-1993-07-28.sp204">
               <speaker>FRANC POTOČNIK:</speaker>
               <p>Spoštovani. Jaz se bom pri tem glasovanju za ta zakon vzdržal. Mislim pa, da ta postopek, ki smo ga danes speljali, hitri postopek, ki naj bi bil pravilom izjema in pa, da po takšnem hitrem postopku ni možno videti predloga zakona v celoti, mislim, da ne vodi k večji kakovosti dela današnjega našega zbora. Hvala.</p>
            </sp>
            <sp xml:id="SDZ1-Redna-11-1993-07-28.sp205">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Se strinjamo s tem. Želi še kdo obrazložiti glas? (Ne.)</p>
               <p>Prosim, da ugotovimo sklepčnost. (60 prisotnih.)</p>
               <p>Kdo je za predlog zakona o začasni ureditvi prirejanja posebnih iger na srečo na igralnih avtomatih zunaj igralnic in plačevanje takse na igralne avtomate? (34 poslancev.) Kdo je proti? (9 poslancev.)</p>
               <p>Ugotavljam, da je glasovanje končano in da je zakon sprejet.</p>
               <p>Imamo pa še dva sklepa. Sklep, ki ga je vložil Peter Tancig. Vlada Republike Slovenije naj do 30. septembra 1993 poda celovito poročilo o socialnih, psiholoških in vzgojnih vidikih problematike iger na srečo na igralnih avtomatih. Poročilo naj bo osnovano na ocenah stanja, ki jih pripravijo socialne službe v občinah, šolske oblasti in Ministrstvo za notranje zadeve. Želi o predlogu sklepa kdo razpravljati? (Ne.)</p>
               <p>Prosim, da ugotovimo sklepčnost. (61 prisotnih.)</p>
               <p>Kdo je za predlog sklepa? (33 poslancev.) Kdo je proti? (12 poslancev.)</p>
               <p>Ugotavljam, da je sklep gospoda Petra Tanciga sprejet.</p>
               <p>Predlog dodatnega sklepa, ki ga vlaga gospa Danica Simšič. Državni zbor nalaga Vladi, da do oktobrske seje Državnega zbora pripravi poročilo o izvajanju tega zakona in rezultatih nadzora nad izvajanjem zakona. Želi kdo besedo? (Ne.)</p>
               <p>Prosim, da ugotovimo sklepčnost. (61 prisotnih.)</p>
               <p>Kdo je za predlog sklepa gospe Danice Simšič? (45 poslancev.) Kdo je proti? (4 poslanci.)</p>
               <p>Ugotavljam, da je glasovanje končano in predlog sklepa sprejet.</p>
               <p>Predlog dodatnega sklepa, ki ga vlaga gospod Zoran Madon. Vlada na osnovi današnje razprave pripravi restriktivne podzakonske akte za izvajanje zakona. Želi kdo besedo? (Ne.)</p>
               <p>Prosim, da ugotovimo sklepčnost. (55 prisotnih.)</p>
               <p>Kdo je za? (30 poslancev.) Kdo je proti? (12 poslancev.)</p>
               <p>Ugotavljam, da je glasovanje končano in predlog sklepa sprejet.</p>
               <p>S tem zaključujem to točko dnevnega reda.</p>
               <p>Ker je ura že skoraj dve, vsem skupaj želim dober tek. Sejo nadaljujemo ob 16.00 uri.</p>
            </sp>
            <stage type="time">(Seja je bila prekinjena ob 13.45 uri in se je nadaljevala ob 16.02 uri.)</stage>
            <sp xml:id="SDZ1-Redna-11-1993-07-28.sp206">
               <speaker>PREDSEDNIK MAG. HERMAN RIGELNIK:</speaker>
               <p>Gospe in gospodje, predlagam, da nadaljujemo sejo Državnega zbora. Prosim, da ugotovimo prisotnost v dvorani. Ugotavljam, da je 57 prisotnih poslank in poslancev, da je zbor sklepčen in da lahko odloča.</p>
               <p>Prehajamo na <title>17.B TOČKO DNEVNEGA REDA</title>, to je na <title>OBRAVNAVO PREDLOGA ZAKONA O POROŠTVU REPUBLIKE SLOVENIJE ZA OBVEZNOSTI IZ POGODBE O NAJETJU POSOJILA ZA OBNOVO SLOVENSKIH ŽELEZNIC PO HITREM POSTOPKU</title>.</p>
               <p>Predlog zakona je v obravnavo zboru predložila Vlada Republike Slovenije. V skladu z 203. členom poslovnika bomo združili vse tri obravnave predloga zakona, tako da bomo hkrati opravili splošno razpravo, razprave in glasovanje po členih ter razprave in glasovanje o zakonskem predlogu v celoti.</p>
               <p>Razpravljalce prosim, da razpravljajo istočasno tudi o naslovu zakona ter vložijo amandmaje oziroma o njih razpravljajo. Želi predstavnik Vlade besedo? (Ne želi.)</p>
               <p>Predlog zakona je obravnaval tudi Odbor za finance in kreditno monetarno politiko kot matično delovno telo. Želi poročevalec odbora besedo? (Ne želi.) Želi besedo predstavnik Sekretariata za zakonodajo? (Ne želi.) Želijo besedo predstavniki poslanskih skupin? (Ne želijo.) Besedo dajem poslankam in poslancem. Kdo želi razpravljati? Gospod Anton Peršak.</p>
            </sp>
            <sp xml:id="SDZ1-Redna-11-1993-07-28.sp207">
               <speaker>ANTON PERŠAK:</speaker>
               <p>Ta moj nastop, spoštovane poslanke in poslanci, ne bo neka posebna diskusija, bo pa pravzaprav bolj vprašanje. V načelu seveda posojilu in obnovi slovenskih železnic nikakor ne gre nasprotovati. To je jasno, glede na standard slovenskih železnic in tako naprej. Tako, da to ni sporno. Tisto, kar jaz pravzaprav želim vprašati Ministrstvo za finance, je na nek način to, da nam zelo jasno pove, ali je to to, kar se imenuje zakon o poroštvu, ali je to v resnici že zakon, ki pravi, da bo Republika Slovenija odplačevala in odplačala to posojilo. Vprašanje nalašč na ta način postavljam, glede na stanje slovenskih železnic, glede na njihove znane izgube in tako naprej. Če pa je potem to drugo, in jaz predpostavljam, da to drugo je, tudi glede na tisti drugi zakon, ki ga imamo ravno tako v obravnavi, s katerim naj bi se sedanje javno podjetje preoblikovalo v družbo, v kateri bo pa seveda večinski delničar spet Republika Slovenija, je in kot pravim, dolg ki ga to železniško gospodarstvo vleče za seboj in s seboj in ga bo vleklo še v prihodnost, je v bistvu po mojem mnenju to odločitev, če pa ni, bi pa bilo dobro, da nam to pojasnite, na kakšen način ne bo, v bistvu odločitev, ki pravi, da bo slovenski proračun v naslednjih toliko in toliko letih vračal teh 50 milijonov in toliko dolarjev dolga tega kredita plus obresti, kar je pač toliko in toliko milijard tolarjev. Če pa obstaja kakšna resna konstrukcija, ki bi to preprečila, bi bilo pa dobro na nek način imeti to informacijo. V načelu pa pravim, jaz ne nasprotujem, ampak dobro bi bilo vedeti, kakšna bo dinamika tega odplačevanja in podobne stvari. Hvala.</p>
            </sp>
            <sp xml:id="SDZ1-Redna-11-1993-07-28.sp208">
               <speaker>PREDSEDNIK DR. HERMAN RIGELNIK:</speaker>
               <p>Hvala lepa. Prosim, gospod Hočevar. Gospod Dušan Hočevar, svetovalec Vlade.</p>
            </sp>
            <sp xml:id="SDZ1-Redna-11-1993-07-28.sp209">
               <speaker>DUŠAN HOČEVAR:</speaker>
               <p>Hvala lepa. Poskušal bom zelo jasno in zelo kratko odgovoriti. Zakon, ki je pred nami, bo omogočil podpis garancijske pogodbe za železniško posojilo za "EVRD" banko. Posojilojemalec bo železnica. Republika Slovenija pa garantira to posojilo. Eden od pogojev za podpis in veljavnost te pogodbe je tudi sprejem zakona o železnici, pri čemer je eden od pogojev za podpis in veljavnost pogodbe o najetju kredita tudi sprejetje zakona o železnicah, ki je tudi na dnevnem redu tega državnega zbora. Mislim, da s tega vidika ne bi smelo biti tega strahu, da je v tem trenutku to že odločitev o tem, da bo država odplačevala kredit. Hvala lepa.</p>
            </sp>
            <sp xml:id="SDZ1-Redna-11-1993-07-28.sp210">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Hočevar. Gospod Šešerko.</p>
            </sp>
            <sp xml:id="SDZ1-Redna-11-1993-07-28.sp211">
               <speaker>DR. LEO ŠEŠERKO:</speaker>
               <p>Spoštovani gospod predsednik, spoštovani zbor! Zeleni - Ekološko socialna stranka izrecno podpira ta zakon. Želimo opozoriti na tri, štiri stvari, ki so ključne ob tem. Ob tem bom poskusil tudi na vprašanje gospoda Peršaka na kratko odgovoriti.</p>
               <p>Najprej je paradoks, da mednarodne finančne institucije dajejo kredite za tisto, kar gospodarsko nerazvite ali pa civilizacijsko nerazvite države same ne želijo, ne morejo ali pa nočejo zbrati. V tem je določena logika, in sicer je železnica neka oblika transporta, ki je ekološko zelo primerna, daleč primernejša od druge oblike, zlasti tovornega transporta, ki gre po avtocestah in prav bi bilo, da Republika Slovenija hkrati obravnava svoj koncept avtocestnega, zlasti tovornega prometa in železniškega. Pri odplačilu tega kredita, ki skrbi gospoda Peršaka, je pa tako. Če bo Slovenija pustila, da bo ves tovorni tranzit šel po avtocestah, potem bomo imeli uničene avtoceste, imeli bomo uničeno okolje ob teh avtocestah. Imeli bomo strašen hrup po naseljih, ki so blizu avtocest in seveda bomo imeli v strašni izgubi železnico, to, kar se sedaj dogaja.</p>
               <p>Se pravi, če Vlada ne bo omejevala iz ekoloških razlogov tovornega tranzita, potem bomo hkrati imeli še izgubo na železnici. Se pravi, stvari so lepo povezane in logične. Ali pa če hočete vseskozi od začetka do kraja nelogične, če se tako ne naravna.</p>
               <p>Zato smo mi pri avtocestah opozarjali in je bil, kot veste, sprejet sklep tega Državnega zbora, da je treba narediti program omejevanja tovornega tranzita čez Slovenijo, ali če hočete reguliranja tega, kar se veže seveda na financiranje železnice. Če bo torej imela Vlada logičen program glede avtocestnega prometa, ki bo varoval ne samo zdravje ljudi, ampak tudi življenja. Če bo prišlo do omejitev na cestah, kjer se danes dogajajo v Sloveniji zelo hude prometne nesreče zaradi tega, ker je tovornega cestnega prometa absolutno preveč oziroma ker Slovenija postaja koridor med vojno na Balkanu in omejitvami tovornega tranzitnega prometa v Švici in v Avstriji, potem bomo imeli tudi sredstva za odplačilo tega kredita in to dolgoročno.</p>
               <p>Ob tem bi pa rad opozoril še na zelo pomembno stvar v zvezi z Baško grapo. So določena območja v Sloveniji, kot je Baška grapa, ki so izrecno odvisna od železnice. Jaz sem želel pripraviti, se opravičujem, nimam pisno predloga sklepa v zvezi s tem zakonom, posebnega sklepa, ampak do končnega glasovanja ga bom pripravil, sklepa, po katerem naj Vlada pripravi pregled financiranja železnice med Koprom in Jesenicami.</p>
               <p>Leta 1984 je namreč Slovenija investirala v gradnjo tako imenovanega koridorja med Koprom in Jesenicami, danes je pa ta praktično neuporabljen. Tudi železniški promet se preusmerja na neke druge smeri in to ogroža rentabilnost tega železniškega prevoza v celoti, še posebej pa ogroža prav posebej Baško grapo, ki ji sicer ta trenutek ne grozi ukinitev potniških vlakov, grozi pa, da bo nerentabilnost tovornega prometa tako narasla, da bo sama železniška povezava v celoti ogrožena. To je pa seveda zelo slabo. Torej sedaj da na kratko strnem.</p>
               <p>Od odločitev in politike Vlade Republike Slovenije je odvisno, koliko bo železnica nerentabilna ali rentabilna. In zaradi tega ni vprašanje, ali bo železnica dovolj rentabilna, da bi kredit, o katerem ravnokar govorimo, lahko odplačali, ampak je samo vprašanje, ali bo Vlada omogočila zadostno rentabilnost železnice in s tem nemoteno odplačilo tega kredita. Hvala lepa.</p>
            </sp>
            <sp xml:id="SDZ1-Redna-11-1993-07-28.sp212">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Šešerko. Besedo ima gospod Peršak.</p>
            </sp>
            <sp xml:id="SDZ1-Redna-11-1993-07-28.sp213">
               <speaker>ANTON PERŠAK:</speaker>
               <p>Gre za repliko. Rad bi povedal, ker je pač iz tona in besed gospoda Šešerka bilo razbrati, da on misli, da jaz nasprotujem posojilu. Ne gre za to, da jaz nasprotujem posojilu. Ampak če pogledate samo obrazložitev zakona, piše, da so samo v letu 1992 Slovenske železnice ustvarile 9 milijard 200 milijonov tolarjev izgube. Če upoštevamo še izgube iz prejšnjih let in če upoštevamo vse tisto, kar je ta Državni zbor ali pa prejšnja skupščina že sprejela za to, da je recimo železnicam odpustila določene stvari, vsi veste plačevanja določenih prispevkov, plačevanja določenih obveznosti iz preteklih let itd. Mene je preprosto zanimala ocena Vlade z neko obrazložitvijo. Ali mi danes sklepamo to, da bo ta država, če se bo zgodilo nekaj skrajno nepredvidenega, morala odplačevati ta dolg, ali v resnici sprejemamo odločitev, da bo čez leto, dve, pa do leta 2008, tako kot piše notri v obrazložitvi, država iz proračuna odplačala ta dolg, ki ga sedaj najema.</p>
               <p>Namreč to vprašanje je seveda važno za naše naslednje odločitve in tudi za zavest o tem, da sprejemamo. Jaz pa nisem proti, da ne bo nesporazuma, gospod Šešerko. Mislim, da je to treba sprejeti in da je treba iti v posodobitev železnic, ampak gre za to, da vemo, kaj pravzaprav počnemo. Hvala.</p>
            </sp>
            <sp xml:id="SDZ1-Redna-11-1993-07-28.sp214">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Peršak. Želi še kdo besedo? Prosim, gospod Sisinger.</p>
            </sp>
            <sp xml:id="SDZ1-Redna-11-1993-07-28.sp215">
               <speaker>IVAN SISINGER:</speaker>
               <p>Spoštovani predsednik, poslanke in poslanci! Najprej bi rad povedal, da v celoti podpiram poročilo in s tem tudi predlog Odbora za finance in kreditno-monetarno politiko s predlaganim amandmajem, ki je bil vložen, gospoda Kopšeta in ga tudi odbor uvršča kot svoj predlog.</p>
               <p>Ob tej podpori, ki jo želim dati temu predlogu, da se po hitrem postopku sprejme predlagani zakon, pa moram reči, da, ne glede na to, ali bo 1997. leta železnica sposobna prevzeti odplačilo najetega dolga, bi verjetno na predlog slovenske vlade moral ta državni zbor prej ali slej nekaj storiti za to 2. točko, kjer pravijo razlogi: obnova in rekonstrukcija na obstoječih magistralnih železniških progah. Prišli smo tako daleč - moram reči, da velikokrat zdaj uporabljam železnico na relaciji Maribor - Ljubljana, da je to pravzaprav proga, ki ne zdrži prav več nobenega standarda in da nam nič ne pomagajo nobeni mednarodni brzi vlaki, niti brzi vlak Ljubljana-Dunaj, niti noben drugi brzi voz, ker imamo na vsaki drugi postaji omejitve prevozov, omejitev hitrosti zaradi dotrajanih in nevzdržnih železniških prog.</p>
               <p>Zato bi morali, ne glede na to, če tega mednarodnega kredita ne bi zagotovili, neka sredstva slovenski vladi oziroma pristojnemu ministrstvu najti, ker železnica sama v tem trenutku resnično ni sposobna, kot je že gospod Peršak povedal, da bi šla v takšno rekonstrukcijo. Tako naprej pa verjetno ne moremo tudi na tej železnici. Zato podpiram predlog odbora in predlog tega zakona, da se pristopi resnično k obnovi slovenskih prog tam, kjer je to potrebno. Hvala.</p>
            </sp>
            <sp xml:id="SDZ1-Redna-11-1993-07-28.sp216">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Sisinger. Želi še kdo besedo? Prosim, gospod Žarko Pregelj.</p>
            </sp>
            <sp xml:id="SDZ1-Redna-11-1993-07-28.sp217">
               <speaker>ŽARKO PREGELJ:</speaker>
               <p>Spoštovani! Zakon, ki je pred nami, je sicer v bistvu čisto gola formalnost. Gre za nujen zakon, ki daje  poroštvo pri najemu tujih kreditov s strani države.</p>
               <p>No, zakon je prišel v parlament, in sicer po ustaljeni proceduri na podlagi zakona o zunanjih zadevah. Dana je bila pobuda, Odbor za mednarodne odnose jo je obravnaval in jo sprejel, žal, pri tem ni bil pravočasno s tem seznanjen Odbor za infrastrukturo, po čudnem naključju, tudi malo naokoli, po domače povedano, okoli ovinka smo za to zvedeli, toda pobuda je bila že v teku, gre pa v bistvu za projekt obnove železnic, s čimer se lahko vsi strinjamo in tudi del sredstev se bo porabil za pripravo študije o poteku proge med Mursko soboto in Madžarsko.</p>
               <p>No, zadeva je bila kasneje razčiščena tudi na Odboru za infrastrukturo. Moti me le to, da je ta zakonski predlog tako skopo opremljen, vsaj s obrazložitvijo, kaj se bo iz tega denarja financiralo.</p>
               <p>Namreč, glede na to, da se začne obrazložitev z ugotovitvijo, da so imele Slovenske železnice veliko izgubo, in nadaljuje s tem, kako se bo pridobilo posojilo, nikakor se ne poglobi z analizo, kako se bo porabilo to posojilo, lahko se potem nekako zasumi oziroma pride do bojazni, da se utegne to posojilo v veliki meri porabiti zgolj za kritje izgube, kar pa ni namen tega posojila. Verjetno bo potreben nadzor, tudi s strani parlamenta, da bo res posojilo porabljeno za rekonstrukcijo, s tem pa da bodo omogočene večje hitrosti na naših magistralnih progah.</p>
               <p>Poudariti moram, da kolikor mi je znano, se bodo obnavljale zgolj proge, ki so na slovenskem železniškem križu, to je od Sežane do Ljubljane - Zidanega mosta in Maribora ter Šentilja in od Jesenic do Dobove. Torej, ta del se bo obnavljal, predvidena je tudi elektrifikacija oziroma prenova elektrifikacije na delu teh relacij, ostalo pa ne. Stranske proge bodo ostale take kot so zdaj in jih bo treba reševati drugače. Pri tem bi opozoril, da je tudi pripravljen že dokument, ki predvideva sanacijo železnic. Dobili ga bomo v proceduro jeseni in vedno se bo lahko takrat reševalo določene nejasnosti in tudi omogočilo oz. predvidelo kontrolo porabe teh sredstev. Hvala.</p>
            </sp>
            <sp xml:id="SDZ1-Redna-11-1993-07-28.sp218">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Pregelj, besedo ima gospod Bučar.</p>
            </sp>
            <sp xml:id="SDZ1-Redna-11-1993-07-28.sp219">
               <speaker>DR. FRANCE BUČAR:</speaker>
               <p>Gospod predsednik, spoštovani zbor! Jaz z vso odgovornostjo izjavljam, da ne morem glasovati za ta zakon, čeprav se strinjam z vsemi argumenti, ki jih je gospod Šešerko navedel, in sicer prav iz teh razlogov, ki jih je gospod Šešerko navedel.</p>
               <p>Namreč, če hočemo mi to posojilo odpreti, potem moramo vedeti, zakaj naj se to posojilo daje. Če hočemo vedeti, zakaj se to posojilo daje, je potrebno vedeti, kaj je z železniškim gospodarstvom in če hočemo videti, kaj je z železniškim gospodarstvom, moramo imeti predstavo o neki celotni politiki. Tega vsega danes ni. Mi govorimo že toliko časa o prenosu tovora s ceste na železnico, to je že postalo fraza, ki jo ponavljamo iz leta v leto. Moram samo spomniti, da je ta zbor enkrat glasoval celo proti temu in dokler ni jasno, kaj z železnico narediti, kako gospodariti, namreč mi imamo istočasno na dnevnem redu tudi predlog zakona o železnici, tukaj v Poročevalcu je že predložen opis sanacije železnic.</p>
               <p>Dokler nimamo o teh stvareh kolikor toliko jasne slike, vsaj jaz osebno ne morem glasovati za sprejetje takega zakona in zato predlagam, da to stvar preložimo do takrat, ko bomo lahko razpravljali o zakonu o železnicah, pri čemer tudi zopet predlagam, da o zakonu o železnicah ne moremo razpravljati celovito, dokler nimamo vsaj neke jasne podobe, kako to prometno politiko pri nas zastaviti in toliko časa je to pravzaprav metanje denarja v pesek.</p>
               <p>Jaz se popolnoma strinjam, da je potrebna najprej odločitev, ali bomo v Sloveniji sploh imeli železnico ali ne, kot izgleda je to deplasirano vprašanje. Take, kot je zdaj, ne moremo imeti; taka je brezpredmetna. Če pa hočemo imeti železnico, če se za to odločimo, kar mislim, da je potrebno, potem je treba še marsikaj narediti in se ne moremo zdaj kar a priori podajati v neka posojila, ker ne vemo niti za kaj bodo porabljena. Zboljšanje prog, v redu. Čemu, če nimamo kaj voziti zakaj nimamo itn., torej na drugi strani, kako se naj železnica obnaša, da bo gospodarila, torej, to je cela serija vprašanja, na katera bo treba najprej odgovor, potem lahko še o tej svoji, kar se mene tiče meritorno odločam.</p>
               <p>Je popolnoma jasno, da s tem ne plediram zoper to posojilo, ampak jaz pravim samo, da je treba to posojilo tudi kompleksno urediti in naš celoten pogled v te stvari in zato jaz predlagam, da te stvari povežemo s celotno problematiko.</p>
            </sp>
            <sp xml:id="SDZ1-Redna-11-1993-07-28.sp220">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Bučar. Besedo ima gospod Jelinčič.</p>
            </sp>
            <sp xml:id="SDZ1-Redna-11-1993-07-28.sp221">
               <speaker>ZMAGO JELINČIČ:</speaker>
               <p>Hvala lepa. Ne razumem gospoda Bučarja, ki se sprašuje, ali so v Sloveniji železnice sploh potrebne in ne vem, kako je mogoče, da se sprašuje o tem in dvomi in govori, da nimajo železnice kaj voziti. Verjetno imajo zdaj železnice dosti manj prometa ravno zaradi tega, ker so v tako slabem stanju. Vsi vemo, da mora železnica prevzeti velik del tovora s cest in jih prenesti na železniške tire. To počne vsa Evropa. Edini, ki za tem zaostajamo, smo mi in ne razumem ljudi, ki lahko oponirajo temu, da naj ne vzamemo kredita za posodobitev železnic.</p>
               <p>Ravno s tem bi se lahko slovenske železnice vključile v evropski tok. Edini, ki se ne vključujemo in edini, ki dvomimo o gospodarnosti slovenskih železnic, smo ravno tukaj notri in jaz ne vem, tako nekako se mi zdi, da bom moral v kratkem začeti kolegice in kolege poslance naslavljati z alpskimi Hrvati, ne pa več s Slovenci. Čudno se mi zdi in dejansko ne vem, zakaj in kako je mogoče, da se tako a priori nekdo postavi proti temu, da bi modernizirali slovenske železnice. Hočemo v Evropo, hočemo se vključiti v evropske tokove in vendar ne bi nič naredili za to. Edina stvar, ki jo bomo dosegli s tem, če ne sprejmemo zakona, je, da bomo še bolj odrinjeni od Evrope in da bomo še, ne za en korak, ampak za vsaj 10 korakov bližje balkanskemu loncu. Hvala lepa.</p>
            </sp>
            <sp xml:id="SDZ1-Redna-11-1993-07-28.sp222">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Jelinčič. Repliko ima gospod Bučar.</p>
            </sp>
            <sp xml:id="SDZ1-Redna-11-1993-07-28.sp223">
               <speaker>DR. FRANCE BUČAR:</speaker>
               <p>Mislim, da spoštovanje do tega zbora zahteva, da se ne zadovoljujemo s tako poceni demagogijo, kot je to. Poglejte, vprašanje železnic ni tako enostavno. Ali smo za združitev v Evropo, ali se vključujemo? Vse evropske železnice so v veliki krizi, vse države se ukvarjajo z vprašanjem, kaj in kako narediti s tem sektorjem gospodarstva in pri nas se je pojavilo še dodatno vprašanje, ker ne moremo več na Hrvaško voziti, se pravi, ker so se celotni prometni tokovi spremenili, to terja popolno novo prilagoditev, nove koncepte, nov razmislek in če kdo te stvari postavi na vprašanje, s tem še ni rečeno, da je proti železnicam, ampak treba je stvari resno zastaviti in resno iskati odgovore, ne samo reči, češ kdor postavi kakršnekoli pomisleke, je proti železnicam.</p>
               <p>Vprašanje je, kakšne železnice, kako doseči, da bomo dejansko na železnicah gospodarili, da bomo dosegli večji efekt, skratka mislim, da je treba vprašanje tako zastaviti. Hvala lepa.</p>
            </sp>
            <sp xml:id="SDZ1-Redna-11-1993-07-28.sp224">
               <speaker>PREDSEDNIK MAG. HERMAN RIGELNIK:</speaker>
               <p>Gospod Šešerko, Zmago Jelinčič ima repliko, za njim gospod Šešerko.</p>
            </sp>
            <sp xml:id="SDZ1-Redna-11-1993-07-28.sp225">
               <speaker>ZMAGO JELINČIČ:</speaker>
               <p>Res je, da so evropske železnice v krizi in vendar bi prosil gospoda Bučarja, naj navede eno samo evropsko deželo, ki ne vlaga ogromnega denarja v rekonstrukcijo in posodabljanje svojih železnic. Take države v Evropi ni. Verjetno je tudi na svetu ni. Kar se tiče povezav s Hrvaško in vožnjo navzdol. Vedeti je treba, da je Hrvaška vedno zaostajala s plačili, ki jih je dolgovala Slovenskim železnicam. Vemo,da so še danes dolžni Slovenskim železnicam določene denarje. O tem, kako se bo železnica urejala in kako se bo to posodabljalo, o tem bo pa govoril zakon o železnici. Mislim, da danes ali jutri imamo prvo branje tega zakona. To se pravi, da delamo na tem področju in mislim, da bomo tudi kaj naredili. Vendar, če pa hočemo kaj narediti, brez denarja pač ne gre.</p>
            </sp>
            <sp xml:id="SDZ1-Redna-11-1993-07-28.sp226">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Jelinčič. Besedo ima gospod Šešerko.</p>
            </sp>
            <sp xml:id="SDZ1-Redna-11-1993-07-28.sp227">
               <speaker>DR. LEO ŠEŠERKO:</speaker>
               <p>Situacija se mi zdi malo paradoksna, ker moj vtis je, da sta tako gospod Bučar kot gospod Jelinčič v bistvu naklonjena železnici, pa hkrati v hudem sporu. Moj vtis je, ko gospod Bučar pravi: "Železnica je sicer smiselna in potrebna, ampak ni česa prevažati in zato ne bi sprejeli tega zakona. Vi ravnate tako kot nekdo, ki na sosedovem nosu opazi muho in ga "knokavtira" zato, da bi muho pregnal. Če je denar zdaj na voljo, če ima Vlada možnost, da po hitri proceduri, ker je metodologija preusmerjanja tovornega prometa na železnico v Avstriji in Švici izdelana, lahko to, če ne drugega, prevedejo dokumente v nekaj dneh, jih sprejmejo z odloki v Vladi in uredijo ta del. Če to stoji, potem ne vidim razloga, zakaj bi mi nek ugoden kredit zavrnili. Zelo važno je pa to, na kar vidva sama opozarjata, s tem, da se jaz seveda od alpskih Hrvatov in vsega, kar je s tem povezano, pač moram na nek način distancirati in ne želim, da bi na osnovi te zgodbe uspel sprejem tega zakona. Bom pa seveda vesel, če bo skupina gospoda Jelinčiča glasovala za ta zakon in je to sigurno pozitivno.</p>
               <p>Težava je v tem, da Sloveniji grozi, da postane bela lisa, da Slovenija, ki je geografsko kraj, ki se ga sploh težko izogneš, če potegneš črte po Evropi od enega konca do drugega in vendar se gradi zdaj hitra železnica čez, torej so koncepti, kot veste čez Celovec, čez Trbiž in na oni strani čez Madžarsko, to je z vseh strani. Gotovo je to politična posledica neke bivše tvorbe, ki je tu bila in je zaradi svoje strahotne politične nestabilnosti povzročila, da so se v vseh načrtih izogibali tega našega območja. Ampak mi tega ne smemo dovoliti. Mi moramo to spremeniti. Ni zadosti, da smo samo politično spremenili razmere, zdaj se moramo konkretno v te načrte vključiti. Ne smemo dovoliti, da Slovenija ostane bela lisa na zemljevidu hitre železnice v</p>
               <p>Evropi, ker čez 20 let nas bodo spraševali tisti, ki bodo morali dve, tri ure potovati do prve hitre železnice, kje so pa bili ti, ki bi morali poskrbeti da bi bila kakšna postaja bliže.</p>
               <p>Kar zadeva avtoceste. V Sloveniji je histerija avtocest. Res, da jih nimamo in da je to velika pomanjkljivost, ampak če pogledate strokovno diskusijo v Sloveniji. Lani je bil kongres o cestah. Nekdo je vložil nekaj v ta kongres, tako strokovno kot finančno, medtem ko v javnosti besede, tudi strokovne besede o problemu hitre železnice, torej v celem kupu strokovnih vprašanj,  ki so ključnega pomena za naprej, ni bilo. In železnica ni odrinjena samo v takem finančnem smislu ali političnem, ampak tudi v strokovnem. Mislim, da je razsodnost na tem državnem zboru, da ta zakon sprejme in da s tem zaveže Vlado, da bo po zelo hitrem postopku to krivico, ki se železnici dogaja, odpravila. Poleg tega ima železnica zelo pomembne ekološke učinke, o katerih jaz tu ne želim govoriti, ker vsi to od mene pričakujete in ki so zelo pomembni na dolgi rok iz cele vrste perspektiv. Hvala lepa.</p>
            </sp>
            <sp xml:id="SDZ1-Redna-11-1993-07-28.sp228">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Šešerko. Besedo ima gospod Toplak.</p>
            </sp>
            <sp xml:id="SDZ1-Redna-11-1993-07-28.sp229">
               <speaker>DR. LUDVIK TOPLAK:</speaker>
               <p>Spoštovani gospod predsednik, hvala za besedo. Spoštovane poslanke in poslanci!</p>
               <p>V obrazložitvi piše, da so zaradi zmanjšanja obsega dela in neracionalnega poslovanja Slovenske železnice zaključile poslovno leto 1992 z 9.200 milijoni SIT izgube, zato je Vlada Republike Slovenije sprejela ugotovitveni sklep, po katerem neposredno sodeluje v sanaciji Slovenskih železarn. Moje vprašanje se glasi:</p>
               <p>Ali je denar namenjen v kontekstu sanacije Slovenskih železarn za plačilo dolga ali za novogradnjo oz. rekonstrukcijo. Če je drugo, za rekonstrukcijo, kje so projekti in ali so mednarodni sofinancerji videli te konkretne projekte in končno konkreten predlog, da glasovanje o tem zakonu odložimo, dokler se ne omogoči poslancem kvalificiranega vpogleda v konkretne projekte in jamstvo za najeti kredit. Hvala.</p>
            </sp>
            <sp xml:id="SDZ1-Redna-11-1993-07-28.sp230">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Prosim, gospod Lipoglavšek.</p>
            </sp>
            <sp xml:id="SDZ1-Redna-11-1993-07-28.sp231">
               <speaker>FRANC LIPOGLAVŠEK:</speaker>
               <p>Gospod predsednik, kolegice in kolegi poslanci. Moram reči, da z vsem veseljem podpiram najetje tega kredita. Gre pa za nerazumevanje. Očitno vsi nismo uspeli pregledati Poročevalca številka 24/1, kjer je objavljen sanacijski načrt. V njem dobimo odgovor, zakaj najetje kredita, prav tako pa očitno nismo uspeli vsi pregledati Poročevalca št. 21, kjer je objavljeno, koliko kakšna država daje iz svojega proračuna za vzdrževanje železnic.</p>
               <p>Da malo osvežim spomin: Avstrija 29%, Francija 28%, pri tem, da je Francija iz lastnih sredstev, proračunskih sredstev, ki niso v 28% razvila TŽV, ki si je po 10 letih dejansko že rentiral. Nemčija 32, Švica, če se radi primerjamo s Švico, pa 11%. Moram reči, da bi bil zelo vesel, če bi tudi mi v Sloveniji uspeli priti na to, da bi samo 11%, vendar za to, da bomo prišli na tak nivo, bo treba nekaj vložiti. Švicarji niso prišli v enem letu, mi pa smo v dveh letih praktično razpolovili promet na železnici. Treba je usposobiti to železnico za drugo smer, do sedaj je bila Sever oz. Zahod-Vzhod, sedaj pa mora biti druga trasa, takšna, kot smo jo na nek način predvideli pri avtocestah. Zato se mi zdi, da je tak kredit, ki je na nek način smiseln, tudi primeren. Res pa je, da sem zdaj vzel v zaščito predlagatelje, kar bi po mojem morali sami narediti s tem, ko so s tem zakonom resnični prišli in v tem gre tudi moj očitek. Hvala lepa.</p>
            </sp>
            <sp xml:id="SDZ1-Redna-11-1993-07-28.sp232">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Lipoglavšek. Besedo ima gospod Fatur.</p>
            </sp>
            <sp xml:id="SDZ1-Redna-11-1993-07-28.sp233">
               <speaker>DUŠAN FATUR:</speaker>
               <p>Gospod predsednik, spoštovani! Mislim, da je bilo s tem v zvezi, ko se je začela sanacija železnic, dovolj povedanega in programi razgrnjeni, razen tega, kot je bilo tudi že danes povedano, imate še ta teden razpravo o zakonu o železnici, pripravljen je projekt sanacije Slovenskih železnic, kjer je seveda temeljito obdelano vse, kar je bilo zdaj postavljeno pod vprašaj.</p>
               <p>V tem zakonu, ki ga danes obravnavate, gre izključno za to, da sprejmete zakon o garanciji Slovenije za to, da gre ustrezno ministrstvo oz. Vlada lahko v podpis te pogodbe. V predlogu, ki je bil izdelan, je zelo jasno povedano, da gre iz tega denarja, ki pa predstavlja del celote, torej celota znaša 94 milijonov dolarjev, od tega plača 50 milijonov, to, kar je danes na tapeti EBRD, 44 milijonov znaša posojilo Evropske investicijske banke, torej približno pod istimi oz. še ugodnejšimi pogoji, gre pa v celoti za modernizacijo 170 km magistralne železniške proge, vi veste, da je to proga od Sežane proti Zagrebu, torej proti Brežicam in smer od Zidanega mosta proti Celju oz. proti Mariboru. Gre za posodobitev 50 km železniških zvez, in sicer sistema in vleke, gre za izdelavo vseh projektov, pri tem, da so osnovni idejni projekti že narejeni in so bili seveda obema bančnima hišama že predstavljeni. Gre za vodenje sorške proge, gre za racionalizacijo dejavnosti, posebno še 6 delavnic za popravilo mobilnih sistemov in gre za nabavo materiala.</p>
               <p>To se pravi, vsa zadeva, ki je s tem povezana, je popolnoma jasna, razgovori z EBRD so že tako daleč, da bo lahko prišlo do podpisa pogodbe, mislim pa, da bomo v jeseni tudi z EBE prišli do te stopnje. Mislim, da gre za izjemno pomembno akcijo. Vendarle gre za začetek tega, kar vsi skupaj želimo doseči, to se pravi ureditev transportnega, ali pa če hočete prometnega sistema v Sloveniji, ki pa niso samo avtoceste, ampak v veliki meri tudi železnica z vsemi tovori, ki jih bo morala prevzeti nase. Hvala.</p>
            </sp>
            <sp xml:id="SDZ1-Redna-11-1993-07-28.sp234">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Fatur. Želi še kdo besedo? Gospod Pregelj, prosim.</p>
            </sp>
            <sp xml:id="SDZ1-Redna-11-1993-07-28.sp235">
               <speaker>ŽARKO PREGELJ:</speaker>
               <p>Spoštovani! Razumem Vlado oziroma predstavnika Vlade, da se mogoče čudi našim dilemam, toda dejstvo je sledeče. Imamo zakon o poroštvu, nimamo pa zakona, ki bo v bistvu ta posojila porabil oziroma, ki bo določal porabo teh posojil. Drži, da je Vlada pripravila dokument o sanaciji železnic, ki bo v bistvu vse zadeve razjasnil, toda tega dokumenta Državni zbor še ni obdelal in ga bo šele v jeseni. In mislim, da bi bilo korektno, če bi se ali v zakonu, če pa to ni dopustno, pač z naravo tega zakona, pa vsaj v dopolnilnem sklepu nekako zagotovilo, da se bodo lahko ta posojila porabila zgolj na podlagi aktov, ki jih bo Državni zbor sprejel v zvezi s sanacijo železnic. Kajti tisti strah, da bi zgolj pokrivali neke luknje, finančne luknje brez dna - pač obstajajo slabe izkušnje iz preteklosti, nas je treba razumeti - in pri tem predlagam, ker mislim, da amandmajsko se tukaj v ta zakon težko posega, da Državni zbor sprejme sklep, da se bodo posojila uporabila v skladu s sanacijskim programom Slovenskih železnic, ki bo sprejet enkrat v jeseni. Hvala lepa.</p>
            </sp>
            <sp xml:id="SDZ1-Redna-11-1993-07-28.sp236">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Pregelj. Prosim samo za pisni sklep. Želi še kdo besedo? Prosim, gospod Hočevar.</p>
            </sp>
            <sp xml:id="SDZ1-Redna-11-1993-07-28.sp237">
               <speaker>DUŠAN HOČEVAR:</speaker>
               <p>Hvala lepa. Ker je bilo kar nekaj vprašanj na temo namenskosti uporabe teh sredstev in kontrole namena uporabe teh sredstev, bi rad pojasnil, da gre za projektni kredit, da so nameni porabe s projektom določeni približno tako, kot je gospod Fatur prej omenil.</p>
               <p>Ne nasprotujemo seveda lastni interni kontroli porabe teh sredstev. Treba pa se je pri tem zavedati, da gre za kredit mednarodne multilateralne finančne organizacije, ki ima tudi svoja pravila, pod kakšnimi pogoji se krediti črpajo, in v kolikor se tej interni kontroli ne verjame, namreč banka ne bo dovolila črpanj sredstev, v kolikor ne bo šlo za stroške, ki so s projektom in s posojilno pogodbo predvideni.</p>
               <p>Se pravi, izven tega se za kakšne druge namene posojilo ne da uporabiti. Hvala lepa.</p>
            </sp>
            <sp xml:id="SDZ1-Redna-11-1993-07-28.sp238">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Toplak ima besedo.</p>
            </sp>
            <sp xml:id="SDZ1-Redna-11-1993-07-28.sp239">
               <speaker>DR. LUDVIK TOPLAK:</speaker>
               <p>Hvala lepa za besedo. Najprej se opravičujem za lapsus lingue, izrekel sem železarne, namesto železnice.</p>
               <p>Drugo. Gre za projektni kredit, kjer bo interna kontrola, tudi določena mednarodna kontrola glede črpanja tega kredita. Mi pa zagotavljamo, dajemo garancijo in za vsak slučaj bomo mi ali naši zanamci ali slovenski davkoplačevalci plačali ta kredit tako, kot se je to zgodilo pred dvema mesecema ali nekaj več, ko smo 275 milijonov ameriških dolarjev izgubljenega Elanovega kredita prevzeli kot javni dolg in to prenesli na slovenske davkoplačevalce.</p>
               <p>Jaz vendarle postavljam vprašanje, kakšno kontrolo ima država, ki naj bi s tem zakonom prevzela garancijo, kakšno kontrolo ima oziroma kakšno garancijo si zagotovi. Osebno menim še načelno, da gre za največje probleme naše družbe, našega časa.</p>
               <p>Govorili smo tudi o aferah zaradi odsotnosti kontrole. Gre za osnovni problem. Kdo v imenu države bo opravljal tu kontrolo? Hvala.</p>
            </sp>
            <sp xml:id="SDZ1-Redna-11-1993-07-28.sp240">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Toplak. Želi še kdo besedo? Gospod Bučar.</p>
            </sp>
            <sp xml:id="SDZ1-Redna-11-1993-07-28.sp241">
               <speaker>DR. FRANCE BUČAR:</speaker>
               <p>Se opravičujem, če se še enkrat tukaj pojavljam, vendar ne bi rad, da slepomišimo sami sebe. Če najamemo ta kredit, potem naj ga lepo najame proračun, ker je popolnoma v naprej jasno, da ga železnica ne bo nikoli plačala, ker ga tudi plačati ne more. To je prvič.</p>
               <p>Drugič. Če si ogledamo predlog oziroma osnutek zakona o železnicah, imate že tam notri predlagano solucijo, da država prevzame skrb in tudi plačilo za vso železniško infrastrukturo. To se pravi, če bomo sprejeli ta zakon, je potem popolnoma nesmiselno, da sedaj govorimo o garanciji za najetje kredita, ki naj ga železnica odplačuje, hkrati pa bomo mogoče že te dni razpravljali o zakonu o železnicah, ki pa pravi, naj infrastrukturo in skrb za infrastrukturo ter vsa bremena prevzame država. Potem je popolnoma jasno, če ta kredit najemamo, dajemo garancijo, da se potem popolnoma jasno pove, da ta kredit najema država za take in take namene. Hvala lepa.</p>
            </sp>
            <sp xml:id="SDZ1-Redna-11-1993-07-28.sp242">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Bučar. Želi še kdo besedo? (Ne želi.)</p>
               <p>Po splošni razpravi imamo v tem trenutku dva predloga, matičnega delovnega telesa, ki zakon podpira in predlog gospoda dr. Bučarja, da se zakon v skladu s 3. alineo prvega odstavka 185. člena poslovnika umakne.</p>
               <p>Najprej bomo odločali o predlogu matičnega delovnega telesa, da se zakon sprejme. Ugotovimo sklepčnost! (Ni konstatacije.)</p>
               <p>Kdo je za? (51 poslancev.) Kdo je proti? (5 poslancev.)</p>
               <p>Ugotavljam, da je predlog matičnega delovnega telesa sprejet.</p>
               <p>Prehajamo na obravnavo in odločanje po posameznih členih predloga zakona. Prehajamo na obravnavo 1. člena, in sicer amandmaja Odbora za finance, vloženega s strani gospoda Kopšeta, in sicer: k 1. členu, v 2. alinei se številka 10% nadomesti s številko 9% in številka 8% se nadomesti s številko 7,8%. Odbor je amandma podprl.</p>
               <p>Predstavnica Vlade ima besedo.</p>
            </sp>
            <sp xml:id="SDZ1-Redna-11-1993-07-28.sp243">
               <speaker>DUŠANKA STRIČEVIČ:</speaker>
               <p>Hvala. Pred glasovanjem o tem amandmaju matičnega odbora bi želela na kratko, ampak natančno podati vsebinsko razliko, ki se tiče cene kredita med zavarovanjem, za katerega se je odločil kreditojemalec in med tem, kar predlaga matični odbor. Pri samih pogajanjih o ceni kredita se ima kredi- tojemalec pravico odločati, da zavaruje svojo obrestno mero. Zavaruje zgornjo mejo, tako imenovano kapico pri različnih procentih. To pomeni, da v 10 letih vračanja kredita za to kapico, ne glede na to, kar se bo dogajalo na trgu kapitala, obrestna mera ne bo presegla te zgornje meje. Kreditojemalec se ima pravico od-</p>
               <p>ločiti, da zavaruje kredit pri variabilni obrestni meri. Ker se je odločil, da vzame 6-mesečni libor variabilno obrestno mero za del kredita, torej pomeni za 70% omenjene vrednosti kredita, na dan pogajanj je bila v vašo informacijo ta obrestna mera 7,13% na marko. Na to se doda tako imenovana margina za deželni rizik, ki za Slovenijo kot eno najmanj rizičnih držav za Evropsko banko za obnovo in razvoj, mimogrede, uvrščena je na drugo mesto rizičnosti, za Češko, pomeni 1%. Zavarovanje, ki ga je kreditojemalec predlagal, 10% kapica se plača, torej vsaka kapica se plača. Plača se od neto vrednosti kredita. Cena za kapico pri 10% na 10 let je 1,36% od neto vrednosti kredita. Cena za zavarovanje pri markah na 9%, je na 10 let 2,07%. Če je to 70% vrednosti od 50,6 milijona dolarjev, si lahko hitro izračunate, koliko je razlika v tej ceni med zavarovanjem obrestne mere, za katero se je odločil kreditojemalec in ga mora plačati v enkratnem znesku, in med ceno, ki jo je z amandmajem predlagal matični odbor. Zato Vlada predlaga, da se iz teh razlogov amandma umakne. Hvala.</p>
            </sp>
            <sp xml:id="SDZ1-Redna-11-1993-07-28.sp244">
               <speaker>PREDSEDNIK MAG. HERMAN RIGELNIK:</speaker>
               <p>Gospod Kopše, prosim.</p>
            </sp>
            <sp xml:id="SDZ1-Redna-11-1993-07-28.sp245">
               <speaker>JOŽEF KOPŠE:</speaker>
               <p>Spoštovani! Mislim, da predstavnica Vlade ni odgovorila na vprašanje po prejšnjem dogovoru, morala bi pa pojasniti nekatere druge stvari, kar bo ponazoril sklep našega odbora. Vlada je prišla s predlogom tega najetja kredita in garancijo za ta kredit pred odbor in pred ta zbor brez vsakršnih podatkov. Ta kredit se najema po hitrem postopku in ta garancija bi se morala danes potrditi. Prve številke, ki smo jih slišali, smo zdaj vsi skupaj tu slišali. Na žalost niso točne. Razlika še vedno ostaja, po predlogu mojega amandmaja nekje za 30 točk v korist države, kljub zavarovanju. Številke niso točne. Naj gospa predstavi točne številke, ker to ne drži, kar je sedaj povedala. To je eno. Drugo pa, mislimo vsaj, da Vlada več ne bo prihajala s takimi polprodukti pred ta zbor in prosim, da glasujete za ta amandma, ker se to da narediti. Hvala.</p>
            </sp>
            <sp xml:id="SDZ1-Redna-11-1993-07-28.sp246">
               <speaker>PREDSEDNIK MAG. HERMAN RIGELNIK:</speaker>
               <p>Hvala  gospod Kopše. Gospod Šešerko ima besedo.</p>
            </sp>
            <sp xml:id="SDZ1-Redna-11-1993-07-28.sp247">
               <speaker>DR. LEO ŠEŠERKO:</speaker>
               <p>Jaz se rad pridružim predlogom, kjer lahko privarčujemo nekaj  in racionaliziramo. In tako se zdi, da je takšen predlog gospoda Kopšeta. Vendar je po mojem vtisu in po posvetu velika nevarnost, da če sprejmemo predlog gospoda Kopšeta, da bo celoten zakon in ves kredit padel v vodo. To verjetno ni v interesu gospoda Kopšeta. Zato jaz predlagam, da ne sprejmemo tega amandmaja in da ne ogrožamo celotnega zakona in da ne ogrožamo Slovenskih železnic.</p>
            </sp>
            <sp xml:id="SDZ1-Redna-11-1993-07-28.sp248">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Repliko ima gospod Kopše.</p>
            </sp>
            <sp xml:id="SDZ1-Redna-11-1993-07-28.sp249">
               <speaker>JOŽEF KOPŠE:</speaker>
               <p>Večina je za to, da sprejmemo ta kredit in zgradimo te železnice. Prosim, da točno predstavite podatek tukaj na tem mestu, kateri izračun je pravilen, kajti v prejšnji izdaji</p>
               <p>tega nismo slišali. Če je tak, potem umikam amandma, ampak na žalost ni tak.</p>
            </sp>
            <sp xml:id="SDZ1-Redna-11-1993-07-28.sp250">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Želi besedo predstavnica Vlade? Kaj niste v stanju dati tega odgovora?</p>
            </sp>
            <sp xml:id="SDZ1-Redna-11-1993-07-28.sp251">
               <speaker>DUŠANKA STRIČEVIČ:</speaker>
               <p>Hvala. Če smo se prav razumeli, ni v interesu tokrat pri tem zakonu, da se ne strinjamo s predlaganimi amandmaji. Pri tem gre samo za ceno kredita. Tako kot je bilo za prvi kredit, če se spomnite Dravskih elektrarn, smo izbrali tole najnižjo možnost zavarovanja. Ni pa sploh potrebno, da se zavarujemo. Mi lahko ostanemo pri obstoječi obrestni meri, ki bo pač takšna na deset let, ne glede na to, in nas ne zanima, kaj se bo na trgu kapitala z obrestnimi merami dogajalo. Razlika, se opravičujem, lahko še drugo računico naredim mimogrede, ampak sem na celo vrednost kredita, torej na 50,6 milijonov dolarjev na zavarovanje z omenjenima predlaganima kapicama, naslednji zneski, govorim seveda v dolarjih, ti zneski se plačajo tudi izven kredita, torej posebej in so zavarovanje pri valuti v nemški marki na 10% zgornje meje variabilne obrestne mere, se to zavarovanje plača kot premija. 10% obrestna mera na 10 let nosi to zavarovanje 1,36,  kot sem rekla, od vrednosti kredita, medtem ko 9 procentna 2,07.  1,36 od te vsote bi moral kreditojemalec plačati 1 milijon 474 tisoč dolarjev. Zavarovanje pri 10 s plačilom premije 1,36 pa znaša 688 tisoč 160 dolarjev. Hvala.</p>
            </sp>
            <sp xml:id="SDZ1-Redna-11-1993-07-28.sp252">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Jelinčič. Repliko ima gospod Kopše.</p>
            </sp>
            <sp xml:id="SDZ1-Redna-11-1993-07-28.sp253">
               <speaker>JOŽEF KOPŠE:</speaker>
               <p>Na 10%, ki jih je postavila Vlada in zavarovanje je 11,36%. Na 9%, ki jih predvideva moj amandma, kar je možno, to je bil tudi odgovor Vlade na samem odboru, plus višja zavarovalna stopnja 2,7% pa 11,7%. Presodite prosim.</p>
            </sp>
            <sp xml:id="SDZ1-Redna-11-1993-07-28.sp254">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Jelinčič.</p>
            </sp>
            <sp xml:id="SDZ1-Redna-11-1993-07-28.sp255">
               <speaker>ZMAGO JELINČIČ:</speaker>
               <p>Obe strani govorita o procentih. Jaz bom govoril malo bolj po človeško. Ne bom točno čisto eksakten, ker nimam računalnika, ampak približno bom povedal, koliko Slovenija prihrani, če se sprejme amandma gospoda Kopšeta. Ob enkratnem plačilu zavarovanja je res, da je treba odšteti približno 350 tisoč dolarjev več. Vendar že prvo leto ob vračanju prihranimo približno 200 tisoč dolarjev, drugo leto okrog 500 tisoč dolarjev, tretje okrog 490 tisoč dolarjev, četrto leto okrog 470 tisoč dolarjev in tako naprej. Mislim, da je to dovolj zgovorno. Hvala.</p>
            </sp>
            <sp xml:id="SDZ1-Redna-11-1993-07-28.sp256">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Jelinčič. Prosim, še enkrat predstavnica Vlade.</p>
            </sp>
            <sp xml:id="SDZ1-Redna-11-1993-07-28.sp257">
               <speaker>DUŠANKA STRIČEVIČ:</speaker>
               <p>Hvala. Brez številk še enkrat kratko pojasnilo očitno zaradi nerazumevanja. Ta premija se plača enkratno na znesek posojila in se ne sešteva. Hvala.</p>
            </sp>
            <sp xml:id="SDZ1-Redna-11-1993-07-28.sp258">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Kopše. Če ne bomo zdaj naredili posebne lekcije iz matematike, prosim, a potem v posebni sobi. Dajte se, prosim, zmeniti, no.</p>
            </sp>
            <sp xml:id="SDZ1-Redna-11-1993-07-28.sp259">
               <speaker>JOŽEF KOPŠE:</speaker>
               <p>Popolnoma razumljivo, gospa. Vendar razlika znaša vseeno 0,29% točke.</p>
            </sp>
            <sp xml:id="SDZ1-Redna-11-1993-07-28.sp260">
               <speaker>PREDSEDNIK MAG. HERMAN RIGELNIK:</speaker>
               <p>Želi še kdo besedo? Če ne, gremo na glasovanje. Gospod Kopše predlaga naslednji amandma, ki ga odbor podpira, in sicer: v drugi alinei se številka "10%" nadomesti s številko "9" in številka "8" nadomesti s številko "7,8%".</p>
               <p>Ugotovimo sklepčnost! (69 prisotnih.)</p>
               <p>Kdo je za amandma gospoda Kopšeta? (46 poslancev.) Je kdo proti? (9 poslancev.)</p>
               <p>Ugotavljam, da je amandma gospoda Kopšeta sprejet.</p>
               <p>Na glasovanje dajem 1. člen v celoti.</p>
               <p>Ugotovimo sklepčnost! (69 prisotnih.)</p>
               <p>Kdo je za tako oblikovan 1. člen? (52 poslancev.) Je kdo proti? (4 poslanci.)</p>
               <p>Ugotavljam, da je tako oblikovani 1. člen sprejet.</p>
               <p>Prehajamo na glasovanje o 2. členu.</p>
               <p>Ugotovimo sklepčnost! (64 prisotnih.)</p>
               <p>Kdo je za 2. člen? (59 poslancev.) Je kdo proti? (Nihče.)</p>
               <p>Ugotavljam, da je 2. člen sprejet.</p>
               <p>Prehajamo na glasovanje o 3. členu.</p>
               <p>Ugotovimo sklepčnost! (63 prisotnih.)</p>
               <p>Kdo je za tako oblikovan 3. člen? (59 poslancev.) Je kdo proti? (Nihče.)</p>
               <p>Ugotavljam, da je 3. člen sprejet.</p>
               <p>Prehajamo na glasovanje o 4. členu.</p>
               <p>Ugotovimo sklepčnost! (62 prisotnih.)</p>
               <p>Kdo je za tako oblikovan 4. člen? (53 poslancev.) Je kdo proti? (Nihče.)</p>
               <p>Ugotavljam, da je 4. člen sprejet.</p>
               <p>Opravili smo razpravo in glasovanje o posameznih členih.</p>
               <p>Glasovati moramo še o naslovu zakona. Ali želi kdo razpravljati o naslovu zakona? Ker ne želi nihče razpravljati, prehajamo na glasovanje o naslovu zakona.</p>
               <p>Ugotovimo sklepčnost! (69 prisotnih.)</p>
               <p>Kdo je za tako oblikovan naslov? (65 poslancev.) Je kdo proti? (Nihče.)</p>
               <p>Izglasovali smo zakon po členih in naslov zakona.</p>
               <p>Ugotavljam, da je bil sprejet amandma k 1. členu. V skladu s 197. členom poslovnika lahko amandma k temu členu predlaga najmanj 10 poslancev, poslanska skupina, matično delovno telo, predlagatelj zakona.</p>
               <p>Ali želi kdo od navedenih vložiti amandma? (Ne želi.)</p>
               <p>Na glasovanje dajem predlog zakona v celoti.</p>
               <p>Ugotovimo sklepčnost! (72 prisotnih.)</p>
               <p>Kdo je za predlog zakona v celoti? (67 poslancev.) Je kdo proti? (1 poslanec.)</p>
               <p>Ugotavljam, da je predlog zakona v celoti sprejet.</p>
               <p>Sedaj imamo še dva sklepa.</p>
               <p>Najprej predlog dodatnega sklepa gospoda Lea Šešerka: Državni zbor nalaga Vladi Republike Slovenije, da prouči rentabilnost železniškega koridorja med Koprom in Jesenicami ter zagotovi železniško povezavo Baške grape s prometnim sistemom vse Slovenije. Ali sem prav prebral, gospod Šešerko? Gospod Podobnik želi besedo. Prosim.</p>
            </sp>
            <sp xml:id="SDZ1-Redna-11-1993-07-28.sp261">
               <speaker>JANEZ PODOBNIK:</speaker>
               <p>Spoštovani. Z veseljem podpiram sklep, ki ga je predlagal dr. Šešerko. Ne bi ponavljal argumentov, ki jih je že sam povedal. Prepričan sem, da je vitalnost te proge tako rekoč eden od nujnih pogojev, da bo Baška grapa preživela.</p>
               <p>Torej še enkrat: podpiram ta predlog.</p>
            </sp>
            <sp xml:id="SDZ1-Redna-11-1993-07-28.sp262">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Podobnik. Želi še kdo besedo? (Ne želi.)</p>
               <p>Ugotovimo sklepčnost! (64 prisotnih.)</p>
               <p>Kdo je za predlog gospoda Šešerka? (59 poslancev.) Je kdo proti? (Nihče.)</p>
               <p>Ugotavljam, da je predlog gospoda Šešerka sprejet.</p>
               <p>Na glasovanje dajem dodaten sklep gospoda Žarka Preglja.</p>
               <p>Prosim malo za tišino. "Posojilo "EBRD" za obnovo Slovenskih železnic, za katero bo dala poroštvo Republika Slovenija, se bo uporabilo v skladu s sanacijskim programom Slovenskih železnic za obnovo železniške infrastrukture in za dograditev sistema slovenskih železnic." Sem prav prebral, gospod Pregelj? Želi kdo besedo? Gospod Kopač, prosim.</p>
            </sp>
            <sp xml:id="SDZ1-Redna-11-1993-07-28.sp263">
               <speaker>JANEZ KOPAČ:</speaker>
               <p>Hvala lepa. Pri tem sklepu bi rad opozoril predvsem na to, da bo ta kredit treba porabiti v skladu s pogodbo o najetju, torej v skladu s projektom, ki je bil dogovorjen na pogajanjih. To je pa tisto, o čemer je govoril gospod Fatur. Program sanacije bo vedno lahko rekel - tisti kredit bo pa porabljen za to in za to in za to, pač za kar je bil dogovorjen in s tem bi se formalno ugodilo sklepu, besedilu sklepa, kot ga predlaga gospod Pregelj, ampak vseeno bi rad opozoril na to, da se tuj krediti uporabljajo v skladu z dogovorom s tujim kreditorjem, ne pa v skladu - skratka, krediti niso dani kar tako, vrženi v prazen prostor. Jaz mislim, da če bo ta sklep sprejet, da se bo dalo vedno formalno na nek način zadovoljiti, menim pa, pravzaprav, da bi bilo bolje, da ni sprejet, kajti treba se je zavedati, da se denar porablja tako, kot je dogovorjeno s kreditorjem. Hvala lepa.</p>
            </sp>
            <sp xml:id="SDZ1-Redna-11-1993-07-28.sp264">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Kopač. Želi še kdo besedo? Gospod Pregelj vztrajate pri sklepu.</p>
               <p>Ugotovimo sklepčnost! (73 prisotnih.)</p>
               <p>Kdo je za? (25 poslancev.) Kdo je proti? (39 poslancev.)</p>
               <p>Ugotavljam, da sklep gospoda Žarka Preglja ni bil sprejet. S tem zaključujemo to točko dnevnega reda in prehajamo na točko dnevnega reda <title>VPRAšANJA IN POBUDE POSLANK IN POSLANCEV.</title>
               </p>
               <p>Prejeli smo pisne najave za poslanska vprašanja in pobude. Vrstni red postavljanja poslanskih vprašanj in pobud sem določil v skladu z zadnjim odstavkom 23. člena poslovnika, tako da prva tri vprašanja oziroma pobude postavijo poslanci opozicije, nato pa tako, da pridejo na vrsto poslanci iz raznih poslanskih skupin po vrstnem redu prijave. Opozarjam vas, da mora biti poslansko vprašanje kratko in postavljeno tako, da je njegova vsebina jasno razvidna. V nasprotnem primeru bom moral poslanca opozoriti in ga pozvati, da vprašanje ustrezno dopolni. Po prijavi - proceduralno vprašanje gospod, prosim. Gospod Peršak ima proceduralno vprašanje.</p>
            </sp>
            <sp xml:id="SDZ1-Redna-11-1993-07-28.sp265">
               <speaker>ANTON PERŠAK:</speaker>
               <p>Najprej bi rad vprašal proceduralno, ali so izpolnjeni vsi pogoji, ki jih poslovnik predvideva za to točko. Namreč, po poslovniku morajo biti navzoči, in tudi po zakonu o Vladi, vsi ministri Vlade. Če pa so oni upravičeno odsotni, pa vsaj državni sekretarji iz teh resorjev. To bi rad preveril. Hvala.</p>
            </sp>
            <sp xml:id="SDZ1-Redna-11-1993-07-28.sp266">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Peršak. Moram reči, da bi sam to ugotovil, preden bi začeli razpravljati. Kljub temu, hvala lepa.</p>
               <p>Demokrati, kot običajno, so najavili prvo vprašanje, oziroma pobudo, odstopajo pa to mesto samostojni poslanski skupini. Prvo vprašanje oziroma pobudo naj bi imel Sašo Lap. Jaz predlagam, gospod Sašo Lap, da napravimo odmor 5 minut in da počakamo, da pridejo še predstavniki Vlade, ker v tem trenutku niso izpolnjeni pogoji za to točko dnevnega reda.</p>
            </sp>
            <stage type="time">(Seja je bila prekinjena ob 17.09 uri in se je nadaljevala ob 17.25 uri.)</stage>
            <sp xml:id="SDZ1-Redna-11-1993-07-28.sp267">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice in kolegi! Predlagam, da nadaljujemo z delom. Prosim, da ugotovimo sklepčnost. Ugotavljam, da je navzočih 53 poslank in poslancev. Zbor je sklepčen. Lahko odloča, to se pravi, lahko delamo naprej.</p>
               <p>Predlagam, da začnemo z vprašanjem samostojne poslanske skupine, in sicer ima besedo gospod Sašo Lap.</p>
            </sp>
            <sp xml:id="SDZ1-Redna-11-1993-07-28.sp268">
               <speaker>SAŠO LAP:</speaker>
               <p>Hvala za besedo. Spoštovani predsednik, spoštovani zbor, spoštovani predstavniki Vlade!</p>
               <p>Slovenska nacionalna desnica ima naslednje poslansko vprašanje v zvezi s prihodom generala bivše JLA Konrada Kolška v Slovenijo. Časopisi so objavili vest, da se je v Slovenijo nenadoma vrnil general JLA Konrad Kolšek, oficir, ki je 27. junija 1991, v jutranjih urah poslal ultimat in vojno napoved ter jo nato kot poveljnik petega vojaškega območja nekdanje JLA tudi uresničil.</p>
               <p>V tem ultimatu, kjer je naslovniku, Izvršnemu svetu Skupščine Republike Slovenije, predsedniku Izvršnega sveta gospodu Lojzetu Peterletu zapisal dobesedno: "Gospod predsednik, obveščamo vas, da je naloga 5. vojaškega območja, da prevzame vse mejne prehode in zavaruje državno mejo Socialistične federativne republike Jugoslavije. Računamo na sodelovanje vseh organov in prebivalcev Republike Slovenije. Nalogo bomo brezpogojno izvršili, kar pomeni, da bomo postopali tudi po pravilih bojne uporabe enot. Vsak odpor bo zlomljen, za posledice pa bodo odgovarjali naredbodajalci in izvršitelji". Podpis, poveljnik, generalpolkovnik Konrad Kolšek.</p>
               <p>Vlado, oziroma pristojno ministrstva sprašujem prvič, kdo je omogočil generalu Kolšku prihod v Slovenijo?</p>
               <p>Drugič. Kakšno vlogo so pri tem odigrali Silvo Komar, funkcionar VIS-a oziroma SOVE, nekdanji tožilec Pavle Car, ki je danes lastnik detektivske agencije in odvetnik Bojan Grubar iz Maribora?</p>
               <p>Tretjič. Kakšno vlogo je pri tem odigral predsednik Republike Milan Kučan, glede na navedbe v pismu šesterice, ki mu je vrnila najvišja državna odlikovanja?</p>
               <p>Četrtič. V četrtek, 17. junija 1993 naj bi se po nalogu Milana Kučana na določenem kraju pri Nazarjih sestali predsednik Zveze borcev, general Ivan Dolničar, general nekdanje Jugoslovanske ljudske armade Šehovi} in omenjeni Konrad Kolšek. Pogovarjali naj bi se o Kolškovem statusu, položaju oficirja JLA v Sloveniji in o drugih upravno-pravnih zadevah, ki niso niti v pristojnosti predsednika Republike niti v pristojnosti Zveze borcev, razen, če so medse sprejeli tudi agresorje na Slovenijo.</p>
               <p>Petič. Vlado sprašujem, ali pristojna ministrstva in SOVA vedo za to srečanje, ali jih je kdorkoli od udeležencev oziroma  predsednik Republike obvestil o razgovoru in kakšni so bili njeni ukrepi?</p>
               <p>Šestič. Ali Vlada razpolaga s kakršnimi koli informacijami o tajnem sestanku, ki naj bi junija 1991, v dneh pred agresijo JLA na Slovenijo, potekal v okolici Mozirja in na katerem naj bi brez vednosti takratne Vlade in Predsedstva Republike Slovenije sodelovala tudi takratni predsednik Predsedstva Republike Slovenije Milan Kučan in takratni poveljnik 5 vojaškega območja JLA, general Konrad Kolšek.</p>
               <p>Sedmič. Javnega tožilca pa sprašujem, ali je bila proti generalu Kolšku vložena obtožnica, saj je njegova pismena, javna grožnja Sloveniji 27.6.1991 obče poznana, poleg tega pa je od osamosvojitve naprej služil v sovražni vojski, kar je že samo po sebi kaznivo dejanje. Zato prosim, da mi Vlada oziroma pristojna ministrstva odgovorijo še na tej seji ustno, do naslednje seje Državnega zbora pa zahtevam tudi izčrpen pismen odgovor.</p>
               <p>Naslednje vprašanje postavljam Ministrstvu za notranje zadeve glede sprejemanja tujcev, srbskih državljanov v službe Ministrstva za notranje zadeve. Ministrstvo za notranje zadeve sprejema vloge in sprejema v državljanstvo tujce, ki se šolajo na srednji policijski šoli.</p>
               <p>Kandidati za službo v naših organih notranjih zadev ob podani vlogi za sprejem v državljanstvo dobijo izdano zagotovilo, da bo sprejet v državljanstvo Republike Slovenije pod pogoji, če bo v roku dveh let predloži dokaz o prenehanju dosedanjega državljanstva.</p>
               <p>Ministrstvo izjavlja, da če bo izdano dovoljenje na podlagi 9. člena zakona o zaposlovanju tujcev, Uradni list RS št. 3/92, bo sklenilo s kandidatom delovno razmerje v Ministrstvu za notranje zadeve, in sicer na Policijski postaji Celje.</p>
               <p>Preseneča nas, da v dopisu številka toliko in toliko, ta dopis je priložen, minister predlaga izdajo za sklenitev delovnega razmerja. Zahtevamo od ministrstva, da pojasni s kakšnimi nameni zaposluje tuje državljane v policijskih enotah države Slovenije. Prav tako želimo vedeti, na osnovi česa se izdajajo zagotovila kandidatom - tujcem, ki obiskujejo policijsko šolo pri nas in bodo sprejeti v slovensko državljanstvo. Hvala lepa.</p>
            </sp>
            <sp xml:id="SDZ1-Redna-11-1993-07-28.sp269">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Lap. Prosim za odgovor predstavnika Vlade.</p>
            </sp>
            <sp xml:id="SDZ1-Redna-11-1993-07-28.sp270">
               <speaker>ANDREJ ŠTER:</speaker>
               <p>Hvala lepa. Spoštovane poslanke in poslanci! Na zastavljena vprašanja seveda ne morem dati celovitega odgovora. Povedal bom odgovore na tisto od vprašanega, kar lahko. Kdo je omogočil Konradu Kolšku prestop državne meje sicer ne vem, ampak Konrad Kolšek je slovenski državljan in poseduje veljavno potno listino, zato mu prehoda čez državno mejo tudi nihče ni mogel in smel braniti.</p>
               <p>O ostalih vprašanjih iz prvega dela vprašanja bo posredovan odgovor kasneje. Glede sprejemanja tujcev bomo pa seveda odgovorili takoj, ko dobimo tisto dokumentacijo, ki je priložena vprašanju. Hvala.</p>
            </sp>
            <sp xml:id="SDZ1-Redna-11-1993-07-28.sp271">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Lap, ste zadovoljni z odgovorom?</p>
            </sp>
            <sp xml:id="SDZ1-Redna-11-1993-07-28.sp272">
               <speaker>SAŠO LAP:</speaker>
               <p>Tak odgovor sem pričakoval. Jasno, s takim odgovorom nisem zadovoljen. Boste dobili ustrezno dokumentacijo, in sicer sem jo oddal tukaj, pa bi opozoril vseeno na dve stvari. Naslovljena vprašanja niso samo na eno ministrstvo, to je kot prvo. Kot drugo, ta odgovor, da je slovenski državljan, mislim, da ste dobro slišali, ko sem tik pred koncem - mislim, da je 6. točka - omenil, da je sigurno že samo sodelovanje v sovražni armadi dovolj velik vzrok za to, da bi pristojna telesa države pač morala ukrepati. Hvala lepa.</p>
            </sp>
            <sp xml:id="SDZ1-Redna-11-1993-07-28.sp273">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Lap. Vprašanje bomo posredovali Vladi in pričakujemo odgovor na naslednji seji. Besedo ima gospod Marjan Poljšak.</p>
            </sp>
            <sp xml:id="SDZ1-Redna-11-1993-07-28.sp274">
               <speaker>MARIJAN POLJŠAK:</speaker>
               <p>Prvo poslansko vprašanje postavljam notranjemu ministru, gospodu Ivanu Bizjaku in predsedniku Republike Milanu Kučanu, glede domnevnih kriminalnih povezav med Puri} Šefikom in Petrom Šefmanom, nekdanjim načelnikom Oddelka za promet v upravi policije, ki je sedaj svetovalec predsednika Republike za varnost. Dne 12.10.1992 je posebna skupina ministrstva za notranje zadeve izdala poročilo o povezanosti delavcev organa za notranje zadeve s Puri} Šefikom, lastnikom ljubljanskega lokala Amadeus, osumljenega kaznivega dejanja zlorabe položaja odgovorne osebe po 133. členu kazenskega zakonika Republike Slovenije in drugih členih. V uradnem poročilu skupine je med drugim navedena, da je Puri} Šefik sodeloval s kriminalno aktivnimi osebnostmi, kot sta Šiši} Hašim in Ziad Hodži}, ki sta bila v Avstriji aretirana s kilogramom heroina. Da je preko svojih zvez policiji posredoval pri nabavi orožja za Kapi} Ahmada - znana afera s komandirjem policijske postaje Moste Sušnik Cirilom in da je njegov lokal znano zbirališče kriminalno aktivnih oseb.</p>
               <p>Poleg tega pa je Puri} Šefik omenjenemu Šefmanu Petru, sedanjemu svetovalcu predsednika Republike Milana Kučana za varnost, posodil večjo vsoto deviz, sponzoriral njegov teniški turnir in mu dal v brezplačen najem garažo. Šefman Peter pa je v zameno za te usluge posredoval dvajsetkrat pri različnih prometnih prekrških in nezgodah z materialno škodo v korist Puri} Šefika in njegovih prijateljev. V razgovorih s posebno skupino Ministrstva za notranje zadeve je Peter Šefman priznal, da je v petih primerih, ko je šlo za prometne prekrške, posredoval iz osebnih razlogov, priznal pa je tudi tri posredovanja pri prometnih nezgodah z materialno škodo. Znano je, da je bil zaradi teh prestopkov Peter Šefman urgentno upokojen, da se je njegove poslovilne večerje udeležil sam predsednik republike Milan Kučan, ki je nekaj mesecev kasneje gospoda Šefmana zaposlil kot svetovalca za varnost v Uradu predsednika Republike. Ministra za notranje zadeve Ivana Bizjaka sprašujem, kaj se je zgodilo s poročilom, ki ga je 12.12.1992 izdelala posebna skupina Ministrstva za notranje zadeve in v katerem so razkrita nezakonita dejanja mnogih delavcev ministrstva za notranje zadeve, ki so danes še vedno na pomembnih funkcijah?</p>
               <p>Ali je ob zaposlitvi Petra Šefmana v Uradu predsednika Republike na izjemno občutljivem mestu svetovalca za varnost predsedniku predočil povezave gospoda Šefmana s tako imenovano "jugomafijo"? Predsednika republike pa javno sprašujem, ali se mu zdi povsem normalno, da na ključnem položaju v njegovem uradu dela človek, ki je bil tako rekoč kazensko upokojen zaradi zlorabe položaja? Prosim za podrobna pisna pojasnila na zahtevano vprašanje.</p>
               <p>Drugo vprašanje. Ali je bilo orožje na mariborskem letališču, ali bo ta stvar predmet diskusije jutri? (vmesni odgovor: da, jutri). Bom lahko odložil na jutri.</p>
               <p>Poslansko vprašanje Vladi Republike Slovenije in Ministrstvu za kulturo na pobudo volivcev nacionalne stranke z Vrhnike. Zakaj ni Ljubljanski regionalni zavod za varstvo naravne in kulturne dediščine proglasil Špeharjevo hišo, tako se imenuje, Cankarjev trg 9 z Vrhnike za objekt pod spomeniškim varstvom in ustrezno s tem postopal? Utemeljitev: formalno je bližnja okolica Špeharjeve hiše dana pod spomeniško varstvo, sama Špeharjeva hiša pa ne, četudi je v tistem okolišu najstarejša in najbolj znamenita zgradba. Celoten okoliš stoji na starorimskem grobišču in trdnjavi. Hiša je znamenita, ker je v njej živel in deloval Ivan Cankar, in je v rimski dobi po izročilu tam služboval oče Poncija Pilata. V pritličju hiše so bili pred prodajo odkriti trije starorimski grobovi in na dvorišču so odkrili starorimski vodovod. To bi moralo biti dovolj, da pride hiša pod spomeniško varstvo. Nasprotno, Ljubljanski regionalni zavod za varstvo naravne in kulturne dediščine je šel mimo tega in celo odobril nemogoče adaptacije - rušitev starinskih obokov v pritličju, uničenje ali izginotje (to pomeni kraja) rezljanih opažev na hodniku, zalitje odkopanih grobov z betonom (to je vse izvedeno), zalitje izkopanin na dvorišču z betonom; nova, neprimerna, iz stekla in aluminija skombinirana moderna oprema spodnjih prostorov. Poleg tega kanalizacija sanitarno ni ustrezno speljana in bo prišlo prej ali slej do onesnaženja okolice. (PREDSEDNIK: Gospod Poljšak, čas se izteka!)</p>
               <p>Ali je nakup Špeharjeve hiše s strani Zuli} Kasima in Aliriza Abdija legalen, saj obstaja dvom, da sta imela ob nakupu državljanstvo Republike Slovenije. Priložil sem fotokopijo potrdila o državljanstvu, kjer so sumljivi datumi. Hvala.</p>
            </sp>
            <sp xml:id="SDZ1-Redna-11-1993-07-28.sp275">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Poljšak. Želi predstavnik Vlade besedo? (Ne.) Se pravi, da bomo vaša vprašanja posredovali in pričakujemo odgovor na septembrski seji.</p>
               <p>Besedo ima gospod Toplak.</p>
            </sp>
            <sp xml:id="SDZ1-Redna-11-1993-07-28.sp276">
               <speaker>DR. LUDVIK TOPLAK:</speaker>
               <p>Hvala lepa. Spoštovani gospod predsednik, poslanke in poslanci! Glede na vložen predlog, postavljeno vprašanje s strani poslanca Pučnika ter vložen predlog za razširitev 11. seje Državnega zbora z novo točko "Poročilo Vlade o zadevi orožja, odkritega na letališču v Mariboru", postavljamo naslednja dodatna vprašanja Vladi Republike Slovenije:</p>
               <p>1. odgovornost šefa carinske službe za organizacijo in izvajanje nalog, glede na to, da naj bi orožje šlo mimo carinske kontrole;</p>
               <p>2. odgovornost ministra za finance, pod čigar resor spada carinska služba za izvajanje nadzora in izvajanje učinkovite organizacije službe v okviru ministrstva;</p>
               <p>3. odgovornost Ministrstva za promet, ki nadzira letališče kot javno službo;</p>
               <p>4. odgovornost šefa VIS-a oziroma SOVE za podrejene ter izvajanje učinkovite kontrole nad delom službe in delavcev;</p>
               <p>4. odgovornost Vlade kot celote za izvajanje kontrole nad vladno službo VIS oz. SOVO;</p>
               <p>6. odgovornost nadrejenih oziroma drugih predlagateljev za kadrovske predloge ter za izbiro odgovornih funkcionarjev oz. delavcev, izvajalcev - gre za t.i. "kulpa ineligendo".</p>
               <p>Hvala lepa.</p>
            </sp>
            <sp xml:id="SDZ1-Redna-11-1993-07-28.sp277">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Toplak. Prosim predstavnika Vlade. Prosim, minister za finance Mitja Gaspari.</p>
            </sp>
            <sp xml:id="SDZ1-Redna-11-1993-07-28.sp278">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! Glede na vprašanje, ki je bilo postavljeno v zvezi z Ministrstvom za finance oz. s carinsko službo, ki je organ v sestavi ministrstva, sicer pa po zakonu neodvisna služba, ki izpolnjuje zakon o carinah, lahko obvestim ta zbor, da je carinska služba uradno obvestila Ministrstvo za finance - na zahtevo Ministrstva za finance - o načinu carinskega postopka s tranzitnim blagom na mariborskem letališču. Tukaj sedaj ne bi bral celotnega poročila, ki je lahko predmet vaše evidence. V tem poročilu so omenjeni vsi zakonski členi oz. postopki, ki so nujni pri obravnavi blaga v tranzitnem prometu. In glede na sedanje izvajanje, ki je dano v tem papirju, ni znakov, da bi carinska služba delala, prvič, v nasprotju z zakonom, in drugič, s postopki, ki so opredeljeni s podzakonskimi akti, ki jih tudi lahko predložimo kot dodatek temu.</p>
               <p>Ko pa gre za osebno odgovornost kogarkoli v carinski službi oz. v Ministrstvu za finance, je pa o njem možno govoriti v tistem trenutku, ko bo preiskava pokazala, ali so bili uslužbenci carinske službe ali uslužbenci oz. vodstvo Ministrstva za finance vpleteni v posle, ki niso v skladu z zakonom in odgovornostmi, ki jih posamezna institucija na tem področju prevzema. Hvala lepa.</p>
            </sp>
            <sp xml:id="SDZ1-Redna-11-1993-07-28.sp279">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa minister Gaspari. Želi še kdo od Vlade besedo? (Ne.) Potem tudi za to velja, da bomo posredovali vprašanja Vladi. Istočasno bi pa predlagal naslednji sklep.</p>
               <p>Enajst poslancev Državnega zbora je predlagalo, da se v odgovoru Vlade Republike Slovenije v zvezi z odkritjem orožja v Mariboru opravi razprava na Državnem zboru. Predlagam, da zbor opravi to razpravo ob 16. uri jutri, da bi lahko danes v času, predvidenem za vprašanja in pobude, poslanci le-te postavili in dobili odgovor od pristojnih ministrov, ki sem jih vabil k tej točki in so tudi prisotni. Ali kdo temu predlogu nasprotuje? (Ne.) Ker ne, ugotavljam, da je bil predlog sprejet in da bo zbor razpravljal o najdenem orožju jutri ob 16. uri.</p>
               <p>Besedo ima gospod Topler.</p>
            </sp>
            <sp xml:id="SDZ1-Redna-11-1993-07-28.sp280">
               <speaker>VLADIMIR TOPLER:</speaker>
               <p>Spoštovani predsednik, poslanke in poslanci, spoštovana Vlada! Glede na poslansko vprašanje, ki smo ga dali na prejšnji seji in glede na odgovor, ki smo ga prejeli 13. 6. ugotavljam, da je odgovor za poslance zelo žaljiv.</p>
               <p>Minister gospod Tajnikar nam v istem odgovoru hkrati odgovarja, da so določene nepravilnosti, da je gradnja spornega objekta diskoteke Kava-bar Kalifornija potekala na črno, ampak kljub temu v istem odgovoru pravi, da je gospod Janez Sirše deloval v skladu s pooblastili. Zato menimo, da mora Vlada ponovno preučiti in razrešiti to sporno zadevo.</p>
               <p>Poglejte. Ta diskoteka naj bi bila zgrajena v vinoteki in klavnici zgolj s priglasitvijo del, vendar se je sporni objekt razširil in tako je nastala črna gradnja v skednju. Kljub temu (nemir v dvorani in smeh), da je takrat občina posegla (vmes predsednik mag. Rigelnik: Prosim za mir v dvorani!) so bile izdane štiri izvršbne odločbe o rušenju, vendar omenjeni lastnik tega ni upošteval. Bilo je izdano tudi nasprotovanje Zavoda za varstvo naravne in kulturne dediščine. Ni bilo upoštevano nesoglasje sosedov zaradi hrupa. In glede na vse navedeno, je drugostopenjsko sodišče takrat zavrnilo odločbo in ni izdalo uporabnega dovoljenja. Vendar je gospod Janez Sirše 12.11.1993 (tako je reke) to zavrnil in izdal odločbo, v kateri je zapisano, da je vse potekalo v skladu s pravnim zakonom in da je možno, da se v tem objektu, ki je bil zgrajen na črno, opravljajo dejavnosti diskoteke. Bilo je več kot 50 prijav s strani sosedov zaradi motenja oziroma zaradi hrupa ponoči. Diskoteka bi lahko obratovala do 23. ure, vendar obratuje do 5. ure zjutraj in ni nobenega kontrolnega mehanizma, da bi jo lahko zaprli. Letos junija je bila v omenjeni diskoteki požarna inšpekcija, ki je ugotovila, da v tej diskoteki ni varnostnih mehanizmov, ki bi morali biti zagotovljeni s področja požarne varnosti. Prav tako so ugotovili, da v lokalu, ki sprejme približno 1000 ljudi, ne sme biti več kot 70 do 100 ljudi in so izdali odločbo. Vendar se tudi ta odločba ne upošteva. Zato zahtevam, da Vlada Republike Slovenije to čimprej obravnava in reši v skladu z zakonom, da pokaže, da smo pravna država. Prosim, da to stori čimprej zato, ker hrup vpliva na zdravje ljudi, ki stanujejo v njeni bližini. Hvala.</p>
            </sp>
            <sp xml:id="SDZ1-Redna-11-1993-07-28.sp281">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi predstavnik Vlade besedo? (Ne.) Besedo dajem gospodu Kocuvanu, se opravičujem, besedo ima Boris Sovič, državni sekretar za energetiko v Ministrstvu za gospodarske dejavnosti.</p>
            </sp>
            <sp xml:id="SDZ1-Redna-11-1993-07-28.sp282">
               <speaker>BORIS SOVIČ:</speaker>
               <p>Cenjene dame, spoštovani gospod predsednik. Jaz bi samo rad povedal, da bomo ponovno zelo skrbno proučili to vprašanje in vam pisno na to odgovorili. Hvala lepa.</p>
            </sp>
            <sp xml:id="SDZ1-Redna-11-1993-07-28.sp283">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Kocuvan.</p>
            </sp>
            <sp xml:id="SDZ1-Redna-11-1993-07-28.sp284">
               <speaker>ŠTEFAN KOCUVAN:</speaker>
               <p>Spoštovani predsednik, poslanci, spoštovana Vlada! Imam pripravljena štiri poslanska vprašanja za Ministrstvo za šolstvo in šport, torej gospoda Gabra, vendar bi želel na tri vprašanja pisen odgovor in teh poslanskih vprašanj tukaj ne bi ponavljal. Odgovor pa bi želel na sledeče poslansko vprašanje, in sicer na vprašanje, ki se nanaša na zgibanko Spolnost in aids. Tu bi želel, da Ministrstvo za šolstvo in šport da tudi javni odgovor v javnih občilih. Potem, drugo vprašanje, na katerega želim pisni odgovor, se nanaša na etnično moralna vprašanja v šolstvu in tretje vprašanje je, ki se mi je porodilo ob nastajanju slovenskega nacionalnega programa v šolstvu in izobraževanju za vključitev širše zainteresirane javnosti, torej tudi katoliške cerkve.</p>
               <p>Moje četrto vprašanje, ki ga bom pa zdaj povedal oziroma prebral. Učbeniki zgodovine še vedno niso ustrezno prenovljeni glede na demokratične spremembe v slovenskem prostoru. Sprašujem, kdaj bo Ministrstvo za šolstvo in šport naročilo prenovo osnovnošolskega in srednješolskega gradiva za predmet zgodovine, zlasti tistega dela, ki se nanaša na zgodovino slovenskega naroda. Obrazložitev: Materialistična ideologija in neobjektivni prikazi polpretekle zgodovine so še vedno vgrajeni v učno gradivo tako v osnovne in srednje šole, kar onemogoča strokovni in objektivni prikaz zlasti medvojnega in povojnega obdobja. Menim, da je v demokratični družbi potreben objektivni prikaz zgodovinskih dejstev tudi v šolskih učbenikih in didaktičnih gradivih. Hvala lepa.</p>
            </sp>
            <sp xml:id="SDZ1-Redna-11-1993-07-28.sp285">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kocuvan. Predstavnik Vlade, prosim. Besedo ima dr. Pavel Zgaga, državni sekretar iz Ministrstva za šolstvo in šport.</p>
            </sp>
            <sp xml:id="SDZ1-Redna-11-1993-07-28.sp286">
               <speaker>DR. PAVEL ZGAGA:</speaker>
               <p>Gospod predsednik, spoštovane poslanke, spoštovani poslanci! V zvezi s tem vprašanjem bi najprej želel omeniti, da gre za resno strokovno vprašanje, ki ga ni mogoče ločiti od celovitih vprašanj prenavljanja vsebin in učbenikov ter drugih učnih gradiv v osnovnih, srednjih oziroma drugih šolah v Sloveniji. Podrobneje pa naslednje:</p>
               <p>Zavod Republike Slovenije za šolstvo in šport kot organ v sestavi Ministrstva za šolstvo in šport, je že zelo zgodaj začel s prenovo vsebin in učbenikov za zgodovino. Tako sta bila vzporedno s političnimi in upravnimi spremembami iz zadnjih let že leta 1991 prenovljena učbenika Zgodovina 6 - avtorjev Božiča in Vebra za 6. razred ter učbenika Zgodovina 7 - avtorjev dr. Gestrina in Melika za 7. razred osnovne šole. Kot je javnosti gotovo dobro znano, je letos izšel popolnoma nov učbenik za 8. razred, avtorjev Prunka in Nešovi}a, ki obravnava tudi novejšo zgodovino slovenskega naroda.</p>
               <p>Na srednješolski ravni je za gimnazije za 1. letnik učbenik Zgodovina I. avtorja Kremenška dopolnjen; v 3. letniku je v uporabi nov učbenik avtorja Grobelnika; za 4. letnik pa je nov učbenik v pripravi in ga pripravlja dr. Repe.</p>
               <p>Za tehnične štiriletne ter druge strokovne šole bo učbenik za zgodovino za 1. letnik prenovljen v šolskem letu 1993/94 - torej v tem letu, ki pravkar prihaja; za 2. letnik pa je že v uporabi nov učbenik, ki ga je pripravil avtor Vrzolak.</p>
               <p>Prenavljanje učbenikov je tudi sicer trajen proces, ki teče v soglasju z novimi dognanji v stroki. Zato je Ministrstvo za šolstvo in šport v pravilnik o učbenikih, ki določa način potrjevanja učbenikov in je bil sprejet konec lanskega leta, vneslo tudi mehanizem sprotnega ugotavljanja potreb po novih učbenikih za posamezne vrste in ravni izobraževanja oziroma za osnovnošolske in srednješolske programe. Trenutno pa poteka priprava prenove predmetnikov za vse predmete, med drugimi tudi za zgodovino. Prenovo vsebin in učbenikov ves čas spremljajo posebni seminarji za učitelje tega predmeta ter tudi novi priročniki in učna sredstva za učitelje. Te dejavnosti organizira in pripravlja Zavod Republike Slovenije za šolstvo in šport.</p>
               <p>Ob koncu bi želel posebej opozoriti še na pomemben korak na tem področju, ki je bil v okviru projekta "matura 1995-97" opravljen s pomočjo republiške predmetne komisije za zgodovino - vodi jo prof.dr. Vodopivec - in sicer s pripravo predmetnega izpitnega kataloga za zgodovino, ki ga je Strokovni svet Republike Slovenije za vzgojo in izobraževanje potrdil na svoji seji 30.6.1993 in bo verjetno v marsičem pripomogel k strokovnejšemu in sodobnejšemu reševanju vprašanj na tem področju. Hvala.</p>
            </sp>
            <sp xml:id="SDZ1-Redna-11-1993-07-28.sp287">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Zgaga. Besedo ima gospod Černelič.</p>
            </sp>
            <sp xml:id="SDZ1-Redna-11-1993-07-28.sp288">
               <speaker>FRANC ČERNELIČ:</speaker>
               <p>Jaz sem postavil nekoliko dopolnjeno vprašanje, glede na to, da smo že obravnavali hranilnice in banke, in sem ga dopolnil - in vložil - samo v tem, da naj se poskuša odgovoriti, kdaj bo sprejet zakon, ki bo omogočal, da se tudi žiro računi obravnavajo in servisirajo preko hranilnic. Hvala lepa.</p>
            </sp>
            <sp xml:id="SDZ1-Redna-11-1993-07-28.sp289">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi predstavnik Vlade besedo? (Ne.) Besedo ima gospod Tone Peršak.</p>
            </sp>
            <sp xml:id="SDZ1-Redna-11-1993-07-28.sp290">
               <speaker>ANTON PERŠAK:</speaker>
               <p>Moja vprašanja in pobude bodo manj atraktivne, kot so bile na začetku. Najprej bi dal rad pobudo v zvezi s štipendiranjem nadarjenih učencev. V Uradnem listu številka 29/93 je bil objavljen pravilnik o štipendiranju, ki v 16. členu glede pogojev za pridobitev štipendije  praktično izenačuje nadarjene učence z vsemi drugimi, kar zadeva kriterije in tako tudi zanje predpisuje v bistvu predvsem socialne kriterije za pridobitev štipendije. Moja pobuda je, da pogoj za pridobitev štipendije iz naslova štipendij za nadarjene učence naj bo resnična nadarjenost oziroma izpričana uspešnost učenca. Pravilnik naj se v tem pogledu popravi tako, da bo ta štipendija res namenjena najbolj nadarjenim, ne glede na druge pogoje in da bo pomenila dodatno obliko spodbude in moralne zaveze za učenca, ki jo bo dobival. To seveda ne pomeni, da jaz nasprotujem socialnemu kriteriju za štipendiranje, ampak v tem specifičnem primeru bi moral pa res biti v ospredju ali tako rekoč izključni kriterij nadarjenosti in uspešnosti. Razlaga najbrž ni potrebna.</p>
               <p>Še dve vprašanji.</p>
               <p>Državni zbor je 26. januarja 1993 sprejel sklep, s katerim je naložil Vladi Republike Slovenije, da v roku dveh mesecev opravi evidentiranje terjatev in obveznosti pravnih in fizičnih oseb v državah - republikah nekdanje SFRJ ter pripravi izhodišča za reševanje teh vprašanj. Ker Vlada tega ni storila, je poslanska skupina Demokratske stranke sama pripravila zakon, ki bi omogočil reševanje zagat, v katerih so se znašla podjetja, nosilci teh terjatev. Vlada in Državni zbor sta predlagani zakon zavrnila, obenem pa je Državni zbor, najbrž se boste spomnili te diskusije, ponovno sprejel sklep, s katerim je zadolžil Vlado, naj vendarle realizira januarja sprejeti sklep. Kot sem napovedal že na seji 2. junija, ko sem, prepričan v neučinkovitost tovrstnih sklepov, predlagal drugačno rešitev, sprašujem Vlado Republike Slovenije, ali je morda vendarle že začela iskati rešitve za reševanje opisane problematike. Pri tem nikakor ne gre zgolj za evidentiranje terjatev, temveč tudi za iskanje načinov izterjave in za pomoč države pri tem. Skratka, Vladi postavljam vprašanje, ali je in v kolikšni meri je med drugim že uspela sprožiti ta vprašanja pri drugih državah z območja nekdanje Jugoslavije oziroma kakšne rešitve namerava predlagati namesto tistih, ki smo jih predlagali Demokrati?</p>
               <p>Drugo vprašanje. Vladi Republike Slovenije oziroma natančno Ministrstvu za okolje in urejanje prostora želim postaviti vprašanje oziroma dati pobudo v zvezi z reševanjem ekološko in tudi drugače vprašljivega peskokopa v Podsmreki v bližini Višnje Gore. Gre za podjetje oziroma dejavnost, ki je ekološko vprašljiva zaradi prizadetosti krajine, prekomernega prašenja okolja kmetijskih površin, nevarnost zaradi razstreljevanja v bližini gradu Podsmreka, ki je kulturni spomenik itd. Poleg tega je po pričevanju krajanov že prišlo do prekomernega izkoriščanja in zato tudi do posegov prek prvotno začrtane meje peskokopa in v tujo lastnino, pri čemer niso v celoti izpolnjeni niti pogoji lokacijskega dovoljenja. Vprašljivo pa naj bi bilo tudi lastninjenje peskokopa oziroma podjetja Univerzal Ivančna Gorica, ki se zdaj imenuje Peskokop Podsmreka in je v zasebni lasti.</p>
               <p>Na pobudo volivcev iz prizadetega okolja sprašujem Ministrstvo za okolje in prostor, ali so posegi v peskokopu v skladi z načeli in pogoji, sprejetimi z zakonom o varstvu okolja in ali so bile vse odločitve v zvezi s peskokopom ter lastninjenjem podjetja neoporečne. Za ilustracijo, če bo priprava odgovora daljša, predlagam tudi tri amaterske fotografije, ki jih sicer nisem sam posnel, ampak sem jih dobil od volivcev.</p>
            </sp>
            <sp xml:id="SDZ1-Redna-11-1993-07-28.sp291">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Peršak. Predstavnik Vlade, gospod Gaspari.</p>
            </sp>
            <sp xml:id="SDZ1-Redna-11-1993-07-28.sp292">
               <speaker>MAG. MITJA GASPARI:</speaker>
               <p>Gospod predsednik, gospe in gospodje poslanci! V zvezi z vprašanjem gospoda Peršaka je Vlada delovala na naslednji način. Bila je izdana uredba o evidentiranju premoženja pravnih oseb s sedežem v Republiki Sloveniji v drugih republikah nekdanje Jugoslavije. Na osnovi te uredbe je SDK pisno obvestila Vlado Republike Slovenije in Kabinet predsednika Vlade o podatkih, in to 20.7.1993, to se pravi, to je ta publikacija, o kateri so zdaj dani prvi podatki na temo, o kateri ste vi spraševali. Poleg tega je Vlada ukrepala pred tem vašim vprašanjem tudi na nekatere druge načine. Predlagan in sprejet je bil zakon o Iraku, Kubi in drugih terjatvah slovenskih podjetij v tujini, terjatvah, ki so nevnovčene zaradi političnih tveganj, ki so nastala v omenjenih državah. Prav tako se je začela sanacija bank, pri čemer se je začela tudi sanacija določene aktive podjetij, komintentov teh bank in še nekateri drugi ukrepi, ki jih ta trenutek ne omenjam. Morda enega, to je možnost, ki jo Vlada nudi podjetjem, ki imajo težave, nastale z osamosvojitvijo Slovenije, ki so vezani za davčne olajšave za določen čas. Gre za davčni kredit, ki ga imajo podjetja pod določenimi pogoji, ki so urejena z uredbo Vlade na tem področju. Lansko leto je recimo Vlada uvedla postopek t.i. garantiranih posojil oz. garancij bank, ki dajejo posojila podjetjem pod ugodnimi pogoji. To nekateri bivši člani vlade tudi vedo. Letos je uvedla tudi ukrep garantiranja posojil podjetjem na osnovi zakona o proračunu. To so vse ukrepi makroekonomske narave, ki pa hkrati tudi blažijo posledice izgube trga za veliko večino podjetij v bivši Jugoslaviji.</p>
               <p>Glede vašega konkretnega vprašanja, ki se verjetno nanaša na zakon, ki je že bil v parlamentu kot predlog demokratske stranke, ki naj bi uvedel pravilo pokritja vseh premoženjskih terjatev oziroma pravic podjetij iz Slovenije v drugih republikah bivše Jugoslavije z ustreznim diskontom in plačilom obrestnih mer, pa lahko zatrdim, da je to nerazumna rešitev, ki bi zahtevala takšno povečanje javnega dolga Republike Slovenije, ki ga seveda z razumnimi ekonomskimi ukrepi ne bi bilo moč kompenzirati. To se pravi, da bodo delovali v drugi fazi kontraproduktivno s stališča vodenja ustrezne politike, stabilizacije in tudi bodo-</p>
               <p>čega razvoja. Republika Slovenija pač ne more pokrivati vseh tveganj, ki so nastala v odnosu posameznih gospodarskih subjektov z njihovimi partnerji na ozemlju bivše Jugoslavije, ker ne gre samo za politični rizik, ampak gre tudi za komercialna tveganja. In drugič, ker gre za trge, ki se bodo slej kot prej zopet obnovili in bo na njih moč uveljaviti svoj ekonomski interes skozi poslovanje. Ta podjetja pa niso ogrožena v tem trenutku, toliko solventnostno, kot so ogrožena likvidnostno in na tem področju Vlada ukrepa v skladu z možnostmi, ki jih ima v okviru proračuna in instrumentov, na voljo.</p>
            </sp>
            <sp xml:id="SDZ1-Redna-11-1993-07-28.sp293">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Jazbinšek.</p>
            </sp>
            <sp xml:id="SDZ1-Redna-11-1993-07-28.sp294">
               <speaker>MIHA JAZBINŠEK:</speaker>
               <p>Če podatki držijo, da se odstopa od lokacijskega dovoljenja, bomo torej ukrepali po inšpekcijski liniji. V kolikor je problem v okolju, jaz poznam ta primer tudi iz fotografij in tako naprej, v kolikor bomo tam ocenili, da je to okolju škodljivo, da ni več ustrezno, bomo pač postopili po zakonu o varstvu okolja k odločbi o izvedbi sanacijskega programa.</p>
            </sp>
            <sp xml:id="SDZ1-Redna-11-1993-07-28.sp295">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Ali ste zadovoljni, gospod Peršak? Besedo ima gospa Puharjeva.</p>
            </sp>
            <sp xml:id="SDZ1-Redna-11-1993-07-28.sp296">
               <speaker>JOŽICA PUHAR:</speaker>
               <p>Spoštovani predsednik, spoštovani poslanci! Rada bi se odzvala na pobudo okrog štipendij za nadarjene. Socialni korektiv v tem pravilniku, tudi za nadarjene, je iz "drugega vica", kot bi se temu reklo v navednicah, namreč, s štipendijami poskušamo omogočiti, da se ne bi izgubila nadarjenost tistih, ki so socialno šibki in v tem smislu je pravzaprav potrebno, da država intervenira in tudi razvija; v tem smislu je korektiv. Sicer pa vsi nadarjeni dobijo odločbo, da dobijo štipendijo, vendar če prekorači ta socialni nivo, določen cenzus, mu v tem času štipendija sicer miruje. Nimamo pač neomejenih sredstev v naši državi za štipendiranje, zato moramo poskrbeti, da se ne izgubijo talenti, v kolikor gre za socialno šibke, medtem ko tisti, ki so močnejši, pač zato nekaj več prispevajo sami oz. družine. Hvala lepa.</p>
            </sp>
            <sp xml:id="SDZ1-Redna-11-1993-07-28.sp297">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospa Puharjeva. Gospa Simšičeva ima besedo.</p>
            </sp>
            <sp xml:id="SDZ1-Redna-11-1993-07-28.sp298">
               <speaker>DANICA SIMŠIČ:</speaker>
               <p>Hvala lepa za besedo. Spoštovani gospod predsednik, spoštovane poslanke in poslanci, spoštovani predstavniki Vlade! Vlado Republike Slovenije in posamezna ministrstva prosim za pojasnilo o razlogih oz. okoliščinah, ki pogojujejo dolgotrajno pripravo odgovora in mnenje stališč k našim poslanskim vprašanjem in pobudam.</p>
               <p>Naj vprašanje utemeljim s kratko, rekla bi, kar amatersko statistično ponazoritvijo, ki jo upiram na pregled poslanskih vprašanj in pobud ter odgovorov nanje, pripravljen 21. junija 1993 in poslancem razdeljen na prejšnji seji Državnega zbora. Ta seveda ni ažuriran in pričakujem, tako kot je obljubil gospod predsednik Državnega zbora, da bomo ažuriran pregled dobili še na tej seji Državnega zbora.</p>
               <p>Različnim naslovnikom je bilo v času trajanja mandata zastavljenih 221 vprašanj in pobud. Odgovorov je bilo 136 ali 60%, na 40% vprašanj in pobud do tega trenutka ni odgovorov.</p>
               <p>Pregled rokov, v katerih so bili poslancem in poslankam posredovani odgovori in stališča, nam pokaže, da je celoten postopek povprečno trajal dobrih 30 dni, ali še enkrat toliko, kot je določeno s starim poslovnikom.</p>
               <p>Med vprašanji in pobudami, ki na odziv pristojnega organa čakajo najdlje, nedvomno prednjačita vprašanji gospoda poslanca Lojzeta Peterleta, v zvezi z anuliranim sklepom prejšnje Vlade, glede tujih vlaganj v naftno gospodarstvo. Morda je vzrok temu, vprašanje je bilo postavljeno 12.1.1993, da odgovora na vprašanje ni bilo, da je gospod Peterle 13 dni kasneje postal minister te vlade.</p>
               <p>In pa seveda tudi vprašanje postavljeno na tej isti seji, ki ga je postavil gospod Žare Pregelj v zvezi z varnostjo pomorske plovbe v Tržaškem zalivu. Sprašujem torej, zakaj take zamude in tako nespoštovanje rokov sankcionira poslovnik Vlade.</p>
               <p>Naslednje vprašanje naslavljam na gospoda Ivana Bizjaka, ministra za notranje zadeve Republike Slovenije. Gre pa za preprečevanje zlorabe drog.</p>
               <p>Nekateri se boste še spomnili, da sem februarja letos Vlado vprašala, zakaj še ni ustanovila odbora za preprečevanje zlorabe drog, ki bi ga na temelju nacionalnega programa za preprečevanje zlorabe drog, sprejetega julija lani v Skupščini Republike Slovenije, morala najkasneje oktobra lani.</p>
               <p>Gospod dr. Božidar Voljč, minister za zdravstvo, mi je v dveh odgovorih pojasnil. Najprej konec februarja, da se odbor ustanavlja, in nato konec aprila, da je odbor že ustanovljen, da ga vodi dr. medicine Milan Krep in da ga sestavljajo predstavniki Ministrstva za zdravstvo, Ministrstva za delo, družino in social- ne zadeve, Ministrstva za pravosodje, Ministrstva za notranje zadeve, Ministrstva za finance, Ministrstva za šolstvo in šport ter Zavoda za šolstvo ter imenovani člani iz vrst strokovnih institucij nevladnih organizacij in javnih občil.</p>
               <p>Odbor se je prvič sestal 25. marca letos in med drugim sprejel tudi sklep, da bo v mesecu dni opravil posnetek stanja na vseh področjih delovanja ter na tej podlagi pripravil operativni program dela za leto 1993, posnetek stanja na vseh področjih delovanja ter na tej podlagi pripravil operativni program dela za leto 1993, posnetek stanja naj bi bil torej narejen do konca aprila in pri tem naj bi sodeloval tudi predstavnik Ministrstva za notranje zadeve.        </p>
               <p>Zato sem se še toliko bolj začudila nad poročili v sredstvih javnega obveščanja, da so namreč udeleženci pogovora o problematiki narkomanije na Obali, ta pogovor je bil 29. junija 1993 v Izoli, osrednji gost pa je bil gospod minister Ivan Bizjak, menili, poudarjam menili, da je potrebno v Sloveniji pripraviti nacionalni program za preprečevanje narkomanije. Zato gospoda ministra sprašujem, ali dejansko ni vedel, da tak nacionalni program obstaja že skoraj leto dni. Sprejet je bil v času, ko je bil še sam poslanec in da je v odboru, ki se z uresničevanjem takega nacionalnega programa ukvarja, tudi predstavnik iz notranjega ministrstva. Če pa je vedel, ga sprašujem, zakaj je udeležence pogovora, in s tem tudi širšo javnost, o tej izredno pereči problematiki pustil v nevednosti.</p>
               <p>Hkrati pa bi prosila še Odbor za preprečevanje zlorabe drog za posnetek stanja, ki bi ga po sklepu z dne 25. marca morali pripraviti v mesecu dni, in dodatno še za operativni program dela odbora za letošnje leto.</p>
               <p>Imam še eno poslansko vprašanje oziroma dve kratki. Ali lahko Ministrstvo za zunanje zadeve pojasni, na kakšni ravni je potekal oziroma kakšen je bil značaj nedavnega obiska 23. julija, gospoda Fišerja, predsednika Avstrijskega parlamenta v Sloveniji.</p>
               <p>Iz sredstev javnega obveščanja je bilo mogoče razbrati, da se je gospod Fišer v Mariboru, v prostorih Srednje gostinske šole, sešel s predsednikom Republike Milanom Kučanom. Čisto mimogrede, mi seveda ni jasno, da gospa mariborska županja, za srečanje ni ponudila denimo vsaj prostorov mestne hiše. Sprašujem pa, ali se je gospod Fišer sestav tudi s predsednikom Državnega zbora Republike Slovenije, gospodom Hermanom Rigelnikom, ali ne, in če se ni, zakaj?</p>
               <p>Ob tem pa me zanima še, ali je obisk gospoda Fišerja pripravilo Ministrstvo za zunanje zadeve oziroma, ali je bilo pripravljeno z njegovo vednostjo?</p>
               <p>In še eno čisto kratko vprašanje. V poročilih medijev, o srečanju zunanjega ministra Lojzeta Peterleta s predstavniki francoske vlade je bila vsebovana tudi informacija o izjavi oziroma predlogu gospoda ministra Peterleta, da bi Slovenijo uvrstili med frankofonske države. Sprašujem, ali je to res in če je, kakšna je utemeljitev tega predloga? Hvala lepa.</p>
            </sp>
            <sp xml:id="SDZ1-Redna-11-1993-07-28.sp299">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Predstavnike Vlade, poslanke in poslance prosim, da se držimo poslovniško dovoljenega časa za vprašanje, to je 3 minute. Gospe Simšičeve pač iz vljudnosti nisem prekinjal. To se pravi, pričakujemo pismeni odgovor. Besedo ima gospod Pučnik.</p>
            </sp>
            <sp xml:id="SDZ1-Redna-11-1993-07-28.sp300">
               <speaker>DR. JOŽE PUČNIK:</speaker>
               <p>Gospod predsednik, spoštovani kolegi in kolegice, spoštovani člani Vlade! Naša poslanska skupina je v bistvu formulirala dve vprašanji.</p>
               <p>Prvo vprašanje ministru gospodu Jazbinšku. Moram poudariti, da smo že medtem dobili pisni odgovor in zato tega vprašanja tukaj ne bom ponavljal.</p>
               <p>Drugo stvar je bila ta poslanska pobuda. Tudi to, mislim, ni potrebno podrobneje razlagati, ker se je iz tega pravzaprav pojavila skupna pobuda v povezavi z 10 podpisi poslancev in bo jutri na to temo tudi razprava. Šlo je namreč za pobudo, da Vlada, predvsem Ministrstvo za finance, notranje ministrstvo in obrambno ministrstvo, pripravijo poročilo o poteku raziskave in o dosedanjih rezultatih, v zvezi s to najdbo orožja v Mariboru. Zato jaz podrobneje teh stvari ne bom razlagal, ker bodo jutri problem splošne razprave.</p>
            </sp>
            <sp xml:id="SDZ1-Redna-11-1993-07-28.sp301">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Pučnik. Besedo ima gospod Hvalica.</p>
            </sp>
            <sp xml:id="SDZ1-Redna-11-1993-07-28.sp302">
               <speaker>IVAN HVALICA:</speaker>
               <p>Gospod predsednik, spoštovani zbor, gospe in gospodje. Imam eno poslansko pobudo in dve poslanski vprašanji. Poslanska pobuda je zaradi tehničnih pregledov novih motornih vozil oziroma tudi tistih starih do 3 leta. V Sloveniji še vedno tehnično pregledujemo nova motorna vozila, prav tako tista stara, 2, 3 leta, kar se niti slučajno ne dogaja niti v Avstriji niti v Italiji. Če računamo, da Slovenci kupimo 25.000 vozil na leto, letos smo jih "baje" že v polovici leta toliko kupili, iz tega sledi, da vsako leto po nepotrebnem tehnično pregledamo 100.000 vozil. To je po mojih izračunih 50.000 delovnih dni. Sprašujem, čemu počnemo to neumnost. Hvala.</p>
               <p>Drugo moje poslansko vprašanje je glede sežiganja posebnih odpadkov. Dne 30. junija sem bil vabljen na sejo krajevne skupnosti Kanal, to je poleg Cementarne Anhovo. Na seji so obravnavali informacijo o sežiganju posebnih odpadkov v peči Cementarne Anhovo. To se "baje" dogaja že dlje časa, vsekakor pa od lanskega leta. Na seji so omenili različne odpadke. Menda tudi iz uvoza. Tu sem dobil na vpogled tudi eno čudno lokacijsko dovoljenje, ki pogojno dovoljuje sežiganje teh odpadkov. Mi smo imeli s to cementarno že probleme v preteklosti. Ne vem, koliko vam je poznana bolezen azbestoza, ki je pokopala že veliko ljudi, tudi mojih letnikov in mlajših. Sprašujem Ministrstvo za okolje, na kakšni podlagi je Cementarna Anhovo dobila dovoljenje za takšno sežiganje?</p>
               <p>Drugič, ali je bil izveden natečaj za pridobitev takšne koncesije?</p>
               <p>Tretjič, kdo nadzira onesnaževanje okolja in kdo je odgovoren za posledice?</p>
               <p>In še zadnje poslansko vprašanje, ki ga naslavljam Ministrstvu za šolstvo. Moja nečakinja Jana Koron, rojena 1982 leta, torej ima 11 let, obiskuje osnovno šolo v Solkanu in je prišla domov s tem spričevalom in je rekla, da je dobila jugoslovansko spričevalo. To je obrazec, Državna založba Slovenije 1820. Piše: Socialistična federativna Republika Jugoslavija, nato je grb, star republiški grb, potem piše Socialistična republika Slovenija, Izkaz o šolskem uspehu. Tu je še famozni citat pokojnega Tita, 6 vrstic.</p>
               <p>Sedaj pa glejte: jaz vas vprašam, kako je mogoče, da ob 2. obletnici osamosvojitve Slovenije delimo naši odraščajoči mladini takšna spričevala? Kako je to mogoče. Vi si lahko predstavljate, kako so ti mladi zmedeni. Mi jim govorimo, da Jugoslavije ni več, po televiziji gledajo razne stvari in tako dalje, in to tudi moja 11-letna Jana počne in nato me sprašuje, kako je mogoče, da je dobila jugoslovansko spričevalo. Torej, jaz sprašujem še to, kdo je to zagrešil in kdo je za to odgovoren? Vam povem v naprej, da ne bom zadovoljen z odgovorom, ki bi to opravičeval s ceno stroškov in tako naprej. To zavračam, ker je v primerjavi s škodo, ki je bila povzročena na naši odraščajoči mladini, to nepomembno. Moram povedati, da spričevala ni dobila samo moja nečakinja Jana, dobilo ga je 400 učencev Osnovne šole v Solkanu. Hvala lepa.</p>
            </sp>
            <sp xml:id="SDZ1-Redna-11-1993-07-28.sp303">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Hvalica. Predstavnik Vlade, prosim.</p>
            </sp>
            <sp xml:id="SDZ1-Redna-11-1993-07-28.sp304">
               <speaker>ANDREJ ŠTER:</speaker>
               <p>Hvala lepa. Tehnični pregledi motornih in priklopnih vozil so v naši državi urejeni z zakonom o varnosti cestnega prometa, ki določa, da morajo motorna in priklopna vozila opraviti tehnični pregled najmanj enkrat na leto, razen motornih in priklopnih vozil - ampak ne bom sedaj določal, ker verjetno vsi poznate ta določila. Ministrstvo za notranje zadeve stalno spremlja splošno tehnično stanje vozil v cestnem prometu ter na podlagi analiz predlaga določene ukrepe.</p>
               <p>V zadnjih dveh letih ugotavljamo, da se splošno tehnično stanje vozil izboljšuje zaradi tega, ker se na tržišču ne pojavljajo več v prodaji vozila tovarne Zastava, ki so tehnično, tehnološko in ekološko zelo zelo obremenjevala naše cestne in siceršnje razmere. Zato bomo, glede na navedeno, ob spremembi zakona o varnosti v cestnem prometu predlagali, da se omenjena problematika uredi tako, kot poslanec predlaga - torej, da se odgovornost za tehnično brezhibnost vozila prenese prodajalcu, kar je v bistvu pomenil predlog poslanca.</p>
               <p>Upamo, da bo parlament čim prej ta zakon tudi zagledal in ga sprejel. Hvala lepa.</p>
            </sp>
            <sp xml:id="SDZ1-Redna-11-1993-07-28.sp305">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi besedo predstavnik Ministrstva za šolstvo? Prosim, gospod Zgaga.</p>
            </sp>
            <sp xml:id="SDZ1-Redna-11-1993-07-28.sp306">
               <speaker>DR. PAVEL ZGAGA:</speaker>
               <p>Gospod predsednik, gospe in gospodje! Podoben problem, kot ga je navedel poslanec gospod Hvalica v zvezi s šolstvom, lahko najdemo še vedno tudi na nekaterih drugih področjih. Solkan je prav gotovo kraj, v katerem imajo državljanke in državljani še vedno maloobmejne propustnice, izdane v Socialistični federativni republiki Jugoslaviji ... (oglašanje oz. medklic iz dvorane - se ne sliši) Ni res? No, nekaj podobnih problemov imamo še vedno. Kar se tiče podrobnosti v zvezi s šolskimi spričevali pa lahko podam relativno podrobno informacijo.</p>
               <p>Izkaz o šolskem uspehu obsega učenčeve polletne in letne ocene ter njegov splošni uspeh od prvega do osmega razreda osnovne šole. Učencu oz. učenki ga izda osnovna šola na podlagi zakona o osnovni šoli v zvezi s pravilnikom o pedagoški dokumentaciji v osnovni šoli. Izkazi in spričevala so javne listine, zakon pa določa, da za vzgojo in izobraževanje pristojni republiški upravni organ predpiše vsebino in obliko izkaza in spričevala. Republiški upravni organ, pristojen za vzgojo in izobraževanje je na tej osnovi takoj po osamosvojitvi leta 1991 - torej kot tedanji Republiški sekretariat za vzgojo in izobraževanje, kot se je imenoval - za šolsko leto 1991/92 predpisal novo obliko in vsebino šolske dokumentacije, med drugim tudi za izkaz o šolskem uspehu za osnovno šolo.</p>
               <p>Za učenke in učence, ki so se vpisali v 1. razred osnovne šole v šolskem letu 1991/92, ali kasneje, se torej uporablja spremenjena dokumentacija, medtem ko se za učenke in učence, ki so se vpisali v osnovno šolo pred osamosvojitvijo, podatki vpisujejo v dokument, ki je bil veljaven ob njihovem vpisu v osnovno šolo, saj Republiški sekretariat za vzgojo in izobraževanje leta 1991 zamenjave te dokumentacije v svojem takratnem odloku ni predvidel. V skladu z navedenimi določbami je ravnala tudi Osnovna šola Solkan, ki je učenki 4. razreda, ki se je vpisala v osnovno šolo v šolskem letu 1989/90 - torej gre za predzadnjo generacijo osnovnošolcev pred osamosvojitvijo -, ko je bil v veljavi še stari obrazec izkaza o šolskem uspehu, ki ga omenjate, vpisala ocene o uspehu za 4. razred v ta, sicer uradni dokument. Seveda pa bo šola učenki - tako kot vsem učencem osnovnih šol v Sloveniji - ko bo končala osnovno šolo, izdala posebno spričevalo o končani osnovni šoli na novem obrazcu oziroma na obrazcu, ki bo pač takrat predpisan. Trenutno se izdajajo ob koncu osnovne šole seveda spričevala na novih obrazcih. S tem javnim dokumentom bo učenka tudi izkazovala končano osnovnošolsko obveznost.</p>
               <p>Opozoril bi še na neko posebnost. Izkaz o šolskem uspehu za osnovne šole, o katerem govorimo danes tukaj, je edini dokument iz tovrstne šolske dokumentacije, ki se uporablja oziroma se vanj vpisuje v daljšem obdobju - v tem primeru načeloma osmih let. Vsi drugi dokumenti te vrste se izpolnjujejo za eno polletje oz. za šolsko leto. To pomeni, da se razen osnovnošolskega izkaza vsa druga spričevala in izkazi, ki so javne listine, že uporabljajo v novi obliki oziroma z novo vsebino začenši od šolskega leta 1991-1992. Stare izkaze pa imajo v tem trenutku otroci, ki bodo v šolskem letu 1993/94, torej prihajajočem letu, obiskovali razrede od 4. do 8. Teh otrok je približno 120 tisoč. Na Ministrstvu za šolstvo in šport smo vaše vprašanje razumeli tudi kot pobudo. Možno je to pomanjkljivost, ki leta 1991 na tedanjem sekretariatu ni bila opravljena, zdaj popraviti. To bi bilo možno z izdajo duplikatov sedanjih izkazov učencev in učenk na novih obrazcih, ki že obstajajo seveda. Res pa je, da bi to zahtevalo kar velika dodatna sredstva za natis dokumentacije ter admini- strativno delo, porabljeno za ta postopek, ki v letošnjem proračunu niso bila zagotovljena. Hvala.</p>
            </sp>
            <sp xml:id="SDZ1-Redna-11-1993-07-28.sp307">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Zgaga. Besedo ima gospod Sisinger.</p>
            </sp>
            <sp xml:id="SDZ1-Redna-11-1993-07-28.sp308">
               <speaker>IVAN SISINGER:</speaker>
               <p>Spoštovani predsednik, poslanke in poslanci, spoštovani ministri! Že lansko leto je rodilo veliko ogorčenja, nezadovoljstva med slovenskimi upokojenci in tudi med delavci, ko se je odbilo 3,22 od pokojnin in plač. Reči moram, da je v lanskem letu ta problem bil nekoliko manj boleč, saj so prav v tistem času pokojnine sledile navzgor za menda 3,5, tako da niso ničesar pridobili in na nek način ničesar izgubili. Šlo je za tako imenovano kompenzacijo. Letošnji odbitek 3,22 plus o,8 za nižjo uskladitev pa predstavlja kar 4% manj, kot je bilo v prejšnjem mesecu že tako nizke pokojnine. Reči moram, da si lahko pogledate v vsakodnevnem časopisju, od Večera do vseh drugih, številna ogorčenja upokojencev v Sloveniji, ki seveda pišejo svoja nezadovoljstva. Mislim, da je zato treba na tem področju narediti enkrat tudi red v tej smeri. Zato sprašujem Vlado Republike Slovenije, zato še ni predlagala Državnemu zboru, kar bi verjetno morala storiti že v lanskem letu, ampak tega ni storila</p>
               <p>niti v letošnjem letu, da preneha veljavnost tega zakona, po katerem se še vedno 3,22 odbija od neto osebnih dohodkov oziroma. plač delavcem in seveda upokojencem od pokojnin za tako imanovano solidarnostno zagotavljanje sredstev. Ta odbitek od plač delavcem in upokojencem seveda od pokojnin 3,22 bi morali prenehati odtegovati.</p>
               <p>Zato dajem Vladi pobudo, da pripravi predlog za prenehanje veljavnosti omenjenega zakona, ki gre za 20 let ali koliko nazaj in da je tak zakon na nek način v veljavi le pri odbitku pokojnin in plač delavcem in upokojencem za to leto. To pomeni, da predlagam in dajem pobudo, da se s koncem tega leta v tem državnem zboru opravi razveljavitev tega zakona in da ga ni več. Menim, da tudi ni več utemeljenih razlogov za takšno združevanje, ki je izhajalo iz preteklosti.</p>
            </sp>
            <sp xml:id="SDZ1-Redna-11-1993-07-28.sp309">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Sisinger. Besedo ima gospod Horvat. Se opravičujem, predstavnik Vlade, prosim.</p>
            </sp>
            <sp xml:id="SDZ1-Redna-11-1993-07-28.sp310">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! V skladu z zakonom o oblikovanju sredstev za solidarnost, za odpravljanje posledic naravnih nesreč, Ur.l.RS, več številk, se še vedno plačuje prispevek, ki je bil omenjen v vprašanju gospoda Sisingerja. S spremembo zakonodaje konec leta 1990 se je prenehal plačevati prispevek iz dohodka, ki so ga plačevale pravne osebe. Pogoji in način upravljanja s sredstvi solidarnosti so se določali z družbenim dogovorom. Tehnična opravila opravlja Ministrstvo za okolje in prostor, kjer je sedež odbora podpisnikov dogovora. Glede na to, da se sredstva uporabljajo za odpravljanje posledic naravnih nesreč, je odgovor na to, kdaj se lahko preneha s sedanjim načinom zbiranja sredstev v pristojnosti Ministrstva za okolje in prostor, seveda vprašanje pa je, s čim se bodo nadomestila potem pač ta sredstva, ki se zbirajo na ta način za namene, ki so določene v zakonu. S stališča finančnega ministrstva lahko rečem, da bi podprli ukinjanje takega prispevka. Hvala.</p>
            </sp>
            <sp xml:id="SDZ1-Redna-11-1993-07-28.sp311">
               <speaker>PREDSEDNIK MAG. HERMAN RIGELNIK:</speaker>
               <p>Hvala minister Gaspari. Minister Jazbinšek, prosim.</p>
            </sp>
            <sp xml:id="SDZ1-Redna-11-1993-07-28.sp312">
               <speaker>MIHA JAZBINŠEK:</speaker>
               <p>Osebno mislim, da bo treba ta zakon nadomestiti z novim zakonom, ki bo seveda obvladoval na proračunskih virih, rekel bi, "havarije" in podobne reči iz rezerv. Tako da v tem smislu vzamem ta vprašanja kot pobudo, sploh, da se celostno uredi to vprašanje. To vprašanje vzamem tudi kot pobudo, da se ta zakon, ki temelji na nekem sistemu solidarnosti, spremeni v sistemski zakon za primer takih in drugih nesreč.</p>
            </sp>
            <sp xml:id="SDZ1-Redna-11-1993-07-28.sp313">
               <speaker>PREDSEDNIK MAG. HERMAN RIGELNIK:</speaker>
               <p>Izvolite. Odgovor še gospodu Hvalici.</p>
            </sp>
            <sp xml:id="SDZ1-Redna-11-1993-07-28.sp314">
               <speaker>MIHA JAZBINŠEK:</speaker>
               <p>Gospodu Hvalici odgovor glede Salonita Anhovo, na kakšni podlagi je dobila Cementarna Anhovo dovoljenje za takšno sežiganje. Jaz sem polovično pristojen minister v tem primeru, ker gre za sanitarno inšpekcijo, ki ni dala dovoljenja za sežiganje, ampak je dala dejansko k tehnološkim napravam v bistvu odločbo v tem smislu, da Anhovo kot tehnološka naprava izpolnjuje predpisane pogoje za procesiranje odpadkov umetnih mas in gumija, kar pomeni, da to seveda ni direktno dovoljenje za to procesiranje, ampak da je tehnologija takšna, da je to možno. Ali je bil izveden natečaj za pridobitev takšne koncesije? V tem primeru, v kolikor se to dogaja, jaz sem obveščen, da se dogaja na gumah, ki so neoporečen energent in pa na odpadnih oljih, kjer bi pa eventualno lahko šlo za nekatere škodljive energije tudi kot energent, vendar zatrjujejo, da je to v okviru, tudi sanitarna inšpekcija zahteva, norm, emisij in imisij. Koncesije za to seveda niso bile podeljene in zato tudi seveda natečaj ni bil razpisan.</p>
               <p>Tretje vprašanje je, kdo nadzira onesnaževanje okolja in kdo je odgovoren za posledice? Po zakonu o varstvu okolja ima nadzor nad onesnaževanjem okolja okoljevarstvena inšpekcija v sklopu Ministrstva za okolje in prostor. Operativno pa te naloge do ustanovitve okoljevarstvene inšpekcije še vedno opravlja sanitarna inšpekcija pri Ministrstvu za zdravstvo.</p>
               <p>Ministrstvo za okolje pa je razpisalo natečaj za projekt recepcijske sposobnosti cementarn in opekarn. Gre za vprašanje, da se na znanstveni osnovi in projektni osnovi definira, koliko ima absorbcijske sposobnosti ali pa sposobnosti vgradnje cement, tudi  za potrebe uničevanja odpadkov. Ta projekt je zasnovan tako, da naj da ob znanstveni oceni tudi tehnološko dokumentacijo za izvedbo pilotnega preizkusa. Ta pilotni preizkus se po okoljevarstveni zakonodaji opravlja na način tudi okoljevarstvenega soglasja, da je vse prezentno javnosti. Tako odločba o pilotnem preizkusu kakor sam preizkus, ko se dela. Na osnovi tega preizkusa bo seveda Ministrstvo za okolje odločalo o tem, ali se sistemsko v cementarnah vendarle uničujejo, ali je to potencial za uničevanje določenih vrst odpadkov, tistih seveda, ki bi ta preizkus neoporečno opravili. Moram povedati, da je cementarna en ogromen sistem z ogromno receptivno sposobnostjo, kadar je to v okviru predpisanih in preizkušenih tehnologij in norm.</p>
            </sp>
            <sp xml:id="SDZ1-Redna-11-1993-07-28.sp315">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Jazbinšek. Besedo ima gospod Feri Horvat.</p>
            </sp>
            <sp xml:id="SDZ1-Redna-11-1993-07-28.sp316">
               <speaker>FRANC (FERI) HORVAT:</speaker>
               <p>Hvala za besedo gospod predsednik! Spoštovane kolegice in kolegi, spoštovani člani in predstavniki Vlade! Z Ustavo Republike Slovenije je določeno, da se pripadniki obrambnih sil in policije ne smejo vpletati v politično življenje države. To izhaja iz 42. člena Ustave Republike Slovenije, ki pripadnikom obrambnih sil in policije izrecno prepoveduje poslanstvo v političnih strankah. Nevmešavanje vojske v politiko je pomembno demokratično načelo, ki je utrjeno v vseh demokratičnih državah, kjer vmešavanje poklicnih pripadnikov vojske v politično življenje, tudi sankcionirajo. To potrjuje tudi prikaz tovrstnega stanja in ravnanja v posameznih državah v zadnji sobotni prilogi Dela. Vsakršno popuščanje takim poizkusom je lahko precedens, ki lahko preide v nezaželjeno prakso z mnogimi škodljivimi posledicami. Zato se iz povsem načelnih razlogov in občutljivosti tega vprašanja po mojem mnenju ne sme tolerirati odprtega pisma brigadirja Krkoviča predsedniku Republike Milanu Kučanu, ker nedvomno pomeni poseganje v politično sfero. Prav zaradi tega sprašujem Vlado Republike Slovenije, kaj bo ukrenila v zvezi s tem dejanjem?</p>
            </sp>
            <sp xml:id="SDZ1-Redna-11-1993-07-28.sp317">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Feri Horvat. Predstavnik Vlade morda? Gospod Janša.</p>
            </sp>
            <sp xml:id="SDZ1-Redna-11-1993-07-28.sp318">
               <speaker>JANEZ JANŠA:</speaker>
               <p>Spoštovani predsednik, spoštovani zbor. Ustava Republike Slovenije določa, da poklicni pripadniki obrambnih sil in policije ne smejo biti člani političnih strank. V obrambnih silah ni nobenega poklicnega pripadnika, ki bi bil član politične stranke. Brigadir Krkovič je z osebnim dejanjem vrnil priznanje, ki mu je bilo osebno podeljeno in po naših ocenah to ni pomenilo političnega dejanja. On je o svojem dejanju prej obvestil tudi pristojne v Ministrstvu za obrambo. Pobuda, ki jo je dal gospod poslanec, je bila dana tudi na odboru za obrambo, ki pa te pobude ni obravnaval in tudi Vlada do sedaj ni ocenila za potrebno, da bi kaj takega obravnavala. Je pa seveda stvar subjektivne ocene, da ocenjuje, kaj je politično in kaj ni politično. Bo pa v novem zakonu o obrambi in zaščiti, ki je že v vladni proceduri in bo v kratkem tudi v Državnem zboru, meja med vojsko in politiko bolj natančno razmejena, kot je pa v dosedanjih predpisih. Hvala lepa.</p>
            </sp>
            <sp xml:id="SDZ1-Redna-11-1993-07-28.sp319">
               <speaker>PREDSEDNIK MAG. HERMAN RIGELNIK:</speaker>
               <p>Hvala minister Janša. Ste zadovoljni z odgovorom?</p>
            </sp>
            <sp xml:id="SDZ1-Redna-11-1993-07-28.sp320">
               <speaker>FRANC (FERI) HORVAT:</speaker>
               <p>Moje vprašanje je bilo naslovljeno na Vlado. Sprašujem ministra Janšo, ali je to odgovor Vlade ali ministrstva?</p>
            </sp>
            <sp xml:id="SDZ1-Redna-11-1993-07-28.sp321">
               <speaker>PREDSEDNIK MAG. HERMAN RIGELNIK:</speaker>
               <p>Kot smo razumeli, to ni odgovor Vlade, ampak je odgovor ministra Janše. Je tako, minister Janša? (Govori iz dvorane - se ne sliši) Torej mi bomo Vladi postavili vprašanje in jo prosili za odgovor. Besedo ima gospod Bavčar.</p>
            </sp>
            <sp xml:id="SDZ1-Redna-11-1993-07-28.sp322">
               <speaker>IGOR BAVČAR:</speaker>
               <p>Poslansko vprašanje zadeva finančno in strokovno utemeljenost investicije Dezinfekcija bolnišničnih odpadkov v Republiki Sloveniji. Glede na to, da je vprašanje daljše in da zadeva določeno podjetje oziroma javni zavod - Zavod za zdravstveno zavarovanje, pričakujem, da bo Vlada odgovorila pisno.</p>
               <p>Zavod za zdravstveno zavarovanje Slovenije, ki je javni zavod, je 4.11.1992 zasebnemu podjetju EKO-PLUS iz Celja odobril ugoden kredit v višini 54 milijonov, kar je takrat veljalo okoli 930 tisoč nemških mark z obrestno mero R in 12% letno obrestno mero. Kredit je bil namenjen za nakup mobilne sterilizacijske naprave za bolnišnične odpadke, ki naj bi zadoščala za vso Slovenijo. Podjetje EKO-PLUS je v času sklenitve pogodbe imelo ustanovitelja, nobenega zaposlenega in 15.000 tolarjev osnovnih sredstev. Ustanovitelj EKO-PLUS Celje je hkrati direktor javnega podjetja Komunala v Celju.  </p>
               <p>S tem v zvezi nas zanima naslednje: Ali je pravno dopustno, da javni zavod podeli tolikšen kredit brez javnega razpisa? Ali je odobritev kredita podjetju, ki je bilo ustanovljeno mesec dni prej in je brez zaposlenih, sprejemljivo tveganje s strani kreditodajalca? Ali je pravno dopustno, da direktor Komunalnega podjetja v javni lasti hkrati vodi zasebno podjetje s podobno dejavnostjo? Ali gre v opisanem primeru za kršitev določil o konkurenčni klavzuli? Kako v takih primerih ukrepajo pooblaščeni organi? Ali je res, da je garant za vračilo kredita Skupščina občine Celje, ki je hkrati ustanovitelj javnega podjetja? Zakaj se je občinska skupščina odločila za zasebno podjetje? Ali je tako delovanje v skladu s predpisi?</p>
               <p>In končno. Kupljena naprava je mobilna, kar pomeni, da bo potovala od ustanove do ustanove - 21 bolnišnic, podobno število zdravilišč, še večje število zdravstvenih domov. Verjetno bo na isto mesto prišla ponovno šele po mesecu dni, morda v dveh; to pomeni, da bo potrebno odpadke ustrezno skladiščiti. Razen na dan sterilizacije, nobena ustanova v Sloveniji ne bo teh odpadkov, ki se bodo pri njej kopičili, vse do novega prihoda naprave mogla ustrezno skladiščiti. Ali je to strokovno ustrezen pristop k reševanju tega problema? Hvala lepa.</p>
            </sp>
            <sp xml:id="SDZ1-Redna-11-1993-07-28.sp323">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Bavčar. Predstavnik Vlade? Prosim, minister Voljč ima besedo.</p>
            </sp>
            <sp xml:id="SDZ1-Redna-11-1993-07-28.sp324">
               <speaker>DR. BOŽIDAR VOLJČ:</speaker>
               <p>Spoštovani gospod predsednik, gospe in gospodje, spoštovani gospod Bavčar! Vaše vprašanje sem v pismeni obliki dobil šele danes dopoldne, zato se opravičujem, če moj odgovor - čeprav bom skušal biti v kratkem času kolikor mogoče izčrpen - ne bo v celoti odgovorilo na vse. To, kar bom danes izpustil, bomo skušali nadoknaditi v svojem pismenem odgovoru.</p>
               <p>Moram reči, da so bili bolnišnični odpadki do sedaj nekako anonimni, njihova usoda je bila anonimna, brez pozornosti javnosti, sedaj pa so se te zadeve nekako spremenile, kar dokazuje tudi zadnji dogodek v Stari gori, ko so občani z zaporo ceste preprečili sežig odpadkov v Stari gori. Menimo, da se bo zadeva glede javnosti in bolnišničnih odpadkov v bodoče tudi zaostrovala in mislim, da je tako prav. Odpadki bolnišnic, pa tudi zdravstvenih ustanov, so najrazličnejši, med njimi so tudi kužni. In osnovni princip naj bi bil, da se pred dezinfekcijo sortirajo, kar se da reciklirati, naj se reciklira, medtem ko naj se kužni odpadki dezinficirajo in se potem odpeljejo bodisi na komunalno deponijo, ali pa se sežgejo. V Sloveniji želimo, da bi dosegli stanje, ko bi imeli centralno sežigalno napravo, kjer bi vse odpadke, ki so bili predhodno dezinficirani, končno sežgali.</p>
               <p>Še to: nekateri higieniki menijo, da so gospodinjski odpadki mogoče še bolj kužni od bolnišničnih, vendar so bolnišnični drugače tretirani, imajo drugačno težo v javnosti in zaradi tega jih je treba tudi drugače tretirati.</p>
               <p>Moram reči, da imajo nekatere bolnišnične ustanove v Sloveniji tudi t.i. "avtoklave", kjer odpadke sami dezinficirajo in da zaradi tega ta mobilna naprava, ki je bila kupljena, ni namenjena čisto vsem, tako kot ste v svojem vprašanju, gospod poslanec, postavili. Vendar pa moram reči, da se je s to napravo ta problem začel reševati, kajti naprava je sposobna dezinficirati 2 toni odpadkov dnevno; je že dezinficirala vse odpadke v celjski bolnišnici; gre v Novo Gorico, v Novo mesto, Mursko Soboto, na Jesenice, potem v Diagnostični center na Bledu, Zdravstveni dom Šmarje, Vojnik, spet Celje, itn. skratka, projekt je stekel. Odpadke je pred dezinfekcijo res potrebno drugače sortirati, drugače hraniti in jih drugače pripraviti na dezinfekcijo, kar pomeni mnogo dražji pristop k urejanju tega problema, vendar ves svet gre v to. In po zakonu o varstvu okolja, ki ste ga pred nedavnim sprejeli, je za odpadke odgovoren tisti, ki jih ustvarja. Zaradi tega menimo, da je to problem zdravstvenih ustanov in jim je ta naprava tukaj samo v pomoč.</p>
               <p>Pravite, da naj bi bile ustanove ves čas obremenjene z infektivnimi odpadki, razen na dan, ko se bodo dezinficirale. Ni res! Tudi tistega dne bodo ustanove obremenjene z infektivnimi odpadki, ker se nenehno proizvajajo. Tako, da pravzaprav ni dneva, ni ure, ko bi .... (Nekdo se oglasi v dvorani - se ne sliši.) ... Ne, retorično vprašanje je tisto, ki si ga sam zastavim in potem nanj odgovorim. Tega nisem zastavil jaz; poskušam samo odgovarjati na vaša vprašanja, ker ste ugotovili, da bodo bolnišnice ves čas obremenjene z infektivnimi odpadki, razen na dan dezinfekcije. Jaz pa trdim, da bodo tudi tisti dan obremenjene, ker se sproti proizvajajo.</p>
               <p>Sedaj je seveda vprašanje, zakaj ne bi tega delal privatnik, če se zadeva nanaša na zdravstvo in predstavlja splošen problem. V zdravstvu menimo, da lahko privatiziramo še kaj drugega, ne samo to. Na primer: čiščenje vseh prostorov, potem kuhanje hrane za bolnike, deloma tudi prevoze bolnikov - recimo tiste prevoze, ki bi jih po doktrini lahko dovoljevali. Krediti se dajejo tistemu, ki zanje zaprosi. Glede na problem, kakršen je bil, moram reči, da se je takrat s tem kreditom strinjalo tudi Ministrstvo za zdravstvo in sanitarno inšpekcijo. Zavarovan je z akceptnimi nalogi in z vknjiženjem v napravo. Glede na proizvodnjo oziroma na nastajanje teh odpadkov v Sloveniji menimo, da zadeva nikakor ne more biti rentabilna. Še posebej ne z ozirom na tisto, ko sem vam prej govoril, koliko deleč je zadeva že stekla.</p>
               <p>Obveščen sem, da Skupščina občine Celje ni dala garancije za kredit. Problem, s katerim se sedaj v zvezi s tem na ministrstvu ubadamo, je cena, ker je kilogram dezinficiranih odpadkov predrag in iščemo eno ustrezno rešitev, da bi bil ta projekt za zavode bolj sprejemljiv. Na 3. točko vašega vprašanja pa vam žal danes še ne morem odgovoriti. Odgovoril bom pismeno. Hvala lepa.</p>
            </sp>
            <sp xml:id="SDZ1-Redna-11-1993-07-28.sp325">
               <speaker>PREDSEDNIK MAG. HERMAN RIGELNIK:</speaker>
               <p>Ste zadovoljen z odgovorom gospod Bavčar?</p>
               <p>Besedo ima gospod Igor Omerza. (Ga ni.) Besedo ima gospa Irena Oman.</p>
            </sp>
            <sp xml:id="SDZ1-Redna-11-1993-07-28.sp326">
               <speaker>IRENA OMAN:</speaker>
               <p>Hvala lepa. Spoštovani! Jaz ponovno postavljam poslansko vprašanje Vladi Republike Slovenije, in sicer na mojo poslansko pobudo, ki sem jo predstavila na prejšnji seji zbora, glede odstotka domače nezaposlenosti, kot tistega praga, katerega prestop bi prepovedal zaposlovanje tujcev.</p>
               <p>Vlada na moje vprašanje ni odgovorila zadovoljivo. In sicer Vlada v svojem odgovoru navaja, da bi popolna zapora domačega trga delovne sile za tuje delavce, kot je predlagam jaz, jaz pa tega nisem predlagala, imela hude posledice.</p>
               <p>Jaz sem predlagala, da se določi prag 5%. Ta prag je še tisti, v katerega bi lahko zajeli vse strokovne sodelavce, če seveda Vlada meni, da jih Slovenija nima zadosti.</p>
               <p>Predvsem me pri tem odgovoru moti, da je Vlada bolj zaskrbljena za škodljive posledice za delodajalce, kot pa za delavce - slovenske državljane.</p>
               <p>Jaz bi takšno vladno politiko še razumela, kadar bi bil razkorak med delovnimi mesti, ki se ukinjajo, in med tistimi, ki nastajajo na novo, majhen. Vendar tukaj se ukinja približno 10% delovnih mest, medtem ko je novo nastalih delovnih mest 1% ali 2%. To je eno.</p>
               <p>Druga je pobuda Vladi Republike Slovenije, da v okviru zakona o zaposlovanju tujcev spremeni določbo 5. člena tako, da se v okviru drugega odstavka jasno določi, da lahko samo Republiški zavod za zaposlovanje v Ljubljani odloči, kdaj se smejo zaposlovati tujci.</p>
               <p>Namreč sedanja dikcija drugega odstavka omogoča, da območni organi na posameznih svojih območjih določajo, kdo izmed tujcev lahko dobi zaposlitev. Jaz seveda menim, da je nedopustno, da lokalne politične strukture, mnogokrat obvladovane z neslovenskimi kadri, vodijo zaposlovalno politiko v neki občini.</p>
               <p>Tretje je poslansko vprašanje in pobuda Ministrstvu za kulturo Republike Slovenije, ki ga bom prebrala v celoti. Če prav razumem, so po poslovniku za eno vprašanje namenjene 3 minute.</p>
            </sp>
            <sp xml:id="SDZ1-Redna-11-1993-07-28.sp327">
               <speaker>PREDSEDNIK MAG. HERMAN RIGELNIK:</speaker>
               <p>Boste malo hitreje brali, prosim.</p>
            </sp>
            <sp xml:id="SDZ1-Redna-11-1993-07-28.sp328">
               <speaker>IRENA OMAN:</speaker>
               <p>Glede na dejstvo, da so se ustvarjalci slovenskih filmov "Poletje v školjki" prvi in drugi del, obrnili na slovensko javnost z vprašanjem, kaj je z usodo tretjega sklepnega dela trilogije "Poletje v školjki", sprašujem Ministrstvo za kulturo Republike Slovenije sledeče. Ali so v proračunu za leto 1993 zagotovljena sredstva za realizacijo slovenskega filma "Poletje v školjki" - tretji del in če niso, zakaj so izpadli kljub dejstvu, da je bil projekt odobren že pred dvema letoma. Ali je ministrstvo za kulturo Republike Slovenije pripravljeno delno financirati sklepni del trilogije in zakaj vse do danes s svojo odločitvijo ni seznanilo niti ustvarjalcev filma, niti slovenske javnosti. Ali obstajajo kulturni, poslovni, politični ali kaki drugi vzroki, da tega projekta ustvarjalci trilogije ne morejo izpeljati do konca? Poudarjam, da je slovenska javnost prvi in drugi del trilogije sprejela in da je film odkupilo tudi 14 držav. Zaradi vsega tega  ministrstvo sprašujem, kaj je z odgovorom in pričakujem, da bo odgovor v zakonitem roku, da se ne bo vleklo dve leti, tako kot ustvarjalcem filma.</p>
               <p>In nazadnje še poslansko vprašanje Ministrstvu za delo, družino in socialno varstvo. V Republiki, dne 19.7.1993, smo prebrali, da še zmeraj velja uradno stališče ministrstva oziroma vlade, da ukinjanje delovnih dovoljenj za tujce glede na težak položaj domačih delavcev ne pride v poštev. Znano je, da v obmejnih občinah, ki mejijo na Hrvaško, to je v Pomurju, Beli krajini, v Novem mestu se tudi soočamo z visoko stopnjo brezposelnosti domačega prebivalstva, hkrati pa je tu zaposleno veliko število tujcev. Na podlagi tega vlado sprašujem: Katero število domačega prebivalstva bo potrebno doseči, da bo zavzela rigorozen odnos glede podaljševanja oziroma izdajanja delovnih dovoljenj? Kdaj bo nastopil za vlado tisti politični socialni trenutek, ko bodo slovenski brezposelni delavci fizično zaprli državno mejo, kot so to že storili v boju za svoje pravice, skrajneži začeli zažigati domove, kjer živijo tujci, ki jemljejo Slovencem delo, kar bo odgovor slovenskih obupancev na vladno politiko.</p>
            </sp>
            <sp xml:id="SDZ1-Redna-11-1993-07-28.sp329">
               <speaker>PREDSEDNIK MAG. HERMAN RIGELNIK:</speaker>
               <p>Gospa, prosim, da zaključite. Predstavnik Vlade. Ministrica Puharjeva.</p>
            </sp>
            <sp xml:id="SDZ1-Redna-11-1993-07-28.sp330">
               <speaker>JOŽICA PUHAR:</speaker>
               <p>Hvala lepa. Spoštovane poslanke in poslanci! Prag zaposlovanja določiti s procentom v sedanji situaciji, ko mnoge strukturne spremembe pri nas še niso narejene, ko tudi sami delodajalci niso pravzaprav mogli priskrbeti ustreznih kadrov za to, da bodo pokrili eventualne potrebe, ki bi jih izpraznili delavci tujci, po vsej verjetnosti ne bi bil pravi ukrep, ker bi naredil v posledici več škode kot koristi. Zato je seveda potrebno uvesti druge mehanizme in se letošnje preverjanje obnavljanja delovnih dovoljenj vseh tistih, ki so bila izdana za eno leto in bo pokazal, kakšni mehanizmi bi bili za to najbolj ustrezni. Mi smo pristop dogovorili z našimi operativnimi službami, ki so na terenu. In najbolj, bi rekla, jasen princip je princip smotrnosti, ker vsi tisti, ki imajo delovno dovoljenje izdano samo za eno leto, bodo zdaj prišli v redni režim. To pomeni, da zaprosi za obnovo delovnega dovoljenja delodajalec, v kolikor seveda ne more njegov delovni proces brez takšnega delavca teči. V nasprotnem primeru ne bo zaprosil za delovno dovoljenje. Lahko pa tudi delavec sam, vendar v tem primeru mora imeti zagotovljeno delo, kar pomeni, da mora predhodno dati izjavo, da ima zagotovljeno delo.</p>
               <p>Mislim, da se bo na tej praksi lahko izkristaliziralo še v letošnjem letu, kakšno politiko bomo peljali v bodoče in da z določanjem nekih procentov ne bi bili zadovoljni ne mi, ne delodajalci, ne delavci in nihče. Še to moram ob tem povedati, da je trg delovne sile in migracije na njem bolj, mnogo bolj komplicirana zadeva, kot jo pa seveda lahko vidimo, če jo opazujemo skozi en segment. Tudi različne so situacije po različnih področjih, ki mejijo predvsem z našo južno sosedo, to je s Hrvatsko. Veste, tam je tistih dnevnih migrantov, ki prestopajo mejo, največ in tam je največ problemov.</p>
               <p>Zakon o zaposlovanju tujcev izvajajo operativno strokovne službe, ki so vse pod nazivom Republiški zavod za zaposlovanje. To je enoten zavod v Sloveniji, s tem da ima seveda organizacijsko službe od republike pa do vsake občine. Stvari je treba preverjati v neposrednem kontaktu na terenu z ljudmi in z organizacijami. Zato mislim, da je organizacija dela na tem področju ustrezna, pristopi so pa vedno dogovorjeni. Ne gre za ukinjanje delovnih dovoljenj, gre za obnavljanje v primeru, kadar je to smotrno tako s strani delavcev kot delodajalcev. Moram vam povedati, da se v Sloveniji že mnogo procesov usposabljanja slovenskih delavcev izvaja zato,da bodo v teku enega sprejetega terminskega plana nadomestili tiste delavce, ki so danes tujci, pa jih Slovenija glede na svoje potrebe ne bo v določenem času potrebovala.</p>
            </sp>
            <sp xml:id="SDZ1-Redna-11-1993-07-28.sp331">
               <speaker>PREDSEDNIK MAG. HERMAN RIGELNIK:</speaker>
               <p>Hvala ministrica Puharjeva. Gospod Zgaga. Gospa Omanova.</p>
            </sp>
            <sp xml:id="SDZ1-Redna-11-1993-07-28.sp332">
               <speaker>IRENA OMAN:</speaker>
               <p>Hvala lepa, ampak jaz še vseeno nisem zadovoljna. Delovno dovoljenje se lahko izda samo pod pogojem, če je v evidenci republiškega zavoda za zaposlovanje med brezposelnimi osebami na določenem območju ni kandidata, ki bi izpolnjeval splošne pogoje, ki jih zahteva delodajalec za sklenitev delovnega razmerja ter bi bil zaposlitev pripravljen sprejeti. Kar se tega drugega tiče, zakon o zaposlovanju in zavarovanju za primer brezposelnosti nudi v svojem 32. členu mehanizme, s katerimi lahko ustrezno reagiramo zoper osebe, ki odklonijo ponujeno delovno mesto.</p>
            </sp>
            <sp xml:id="SDZ1-Redna-11-1993-07-28.sp333">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Pričakujemo tudi pismeni odgovor. Besedo ima gospod Battelli.</p>
            </sp>
            <sp xml:id="SDZ1-Redna-11-1993-07-28.sp334">
               <speaker>ROBERTO BATTELLI:</speaker>
               <p>Hvala lepa, gospod predsednik. Spoštovane kolegice in kolegi, spoštovani ministri in predstavniki Vlade. Imam eno poslansko pobudo. Zakon Republike Italije o obmejnih območjih, znan pod oznako 19/91, je dodelil v treh letih 24 milijard lir finančne podpore slovenski manjšini v Italiji in 12 milijard lir pomoči italijanski narodni skupnosti v Sloveniji in na Hrvaškem. Veljavnost zakona se izteka in nekateri projekti, ki jih je pripravila italijanska narodna skupnost, se ne morejo uresničiti zaradi obveznosti plačevanja uvoznih dajatev za tehnologijo in opremo, ki je ni moč dobiti na slovenskem tržišču in ki je predmet zgoraj omenjene pomoči. Sama narodna skupnost seveda ne razpolaga s sredstvi za pokrivanje stroškov uvoznih dajatev. Uvozne dajatve pa naj bi se plačale v skladu z zakonom, ker tovrstna vprašanja še niso ustrezno bilateralno rešena v sporazumu z Italijo. Ker pa ni moč pričakovati, da bi do sklenitve takega sporazuma prišlo pred iztekom veljavnosti italijanskega zakona 19/91, dajem Vladi pobudo, da nastali problem reši na način, ki bo omogočil italijanski narodni skupnosti, da koristi pomoč, ki je namenjena s strani države matičnega naroda.</p>
               <p>Imam pa še eno poslansko vprašanje, ki sem ga sicer pisno izročil že 5.7., vendar na njega nisem dobil odgovora in Ministrstvo za notranje zadeve prosim, da odgovori na naslednji vprašanji, ki so mi ju postavili nekateri starejši volivci moje enote.</p>
               <p>Prvič. Na podlagi katerih aktov, mednarodnih pogodb, zakonov, dekretov in tako naprej, so bili naturalizirani v državljanstvo FLRJ oziroma SFRJ državljani Republike Italije, ki so bili prebivalci cone B STO?</p>
               <p>Drugič. Kje in kdaj so bili ti akti objavljeni, uradni listi in tako naprej. Ti volivci namreč zatrjujejo, da svoj čas niso prejeli nobene odločbe o storjeni naturalizaciji. Za odgovor se v naprej zahvaljujem.</p>
            </sp>
            <sp xml:id="SDZ1-Redna-11-1993-07-28.sp335">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Predstavnik Vlade morda? Besedo ima Stanko Debeljak, državni sekretar iz Ministrstva za finance.</p>
            </sp>
            <sp xml:id="SDZ1-Redna-11-1993-07-28.sp336">
               <speaker>MAG. STANKO DEBELJAK:</speaker>
               <p>Po sedaj veljavni carinski zakonodaji, ti nameni niso predvideni za oprostitev plačila carine pri uvozu. V primeru, če bi prišlo do meddržavnega sporazuma in bi bil ta sporazum ratificiran, potem bi lahko bil to brezcarinski uvoz. Bi pa prosil, da damo še obširno, da to vprašanje dobimo v pisni obliki in da damo potem obširni odgovor. Hvala.</p>
            </sp>
            <sp xml:id="SDZ1-Redna-11-1993-07-28.sp337">
               <speaker>PREDSEDNIK MAG. HERMAN RIGELNIK:</speaker>
               <p>Ste zadovoljni, gospod Battelli? Besedo ima gospa Logarjeva. Jaz upam, da bo dokazala, da so tudi ženske lahko kratke. S tem ne mislim kaj hudega.</p>
            </sp>
            <sp xml:id="SDZ1-Redna-11-1993-07-28.sp338">
               <speaker>MIHAELA LOGAR:</speaker>
               <p>Hvala. Poslansko vprašanje. Za državnega sekretarja je bil pred kratkim imenovan gospod Anton Pengov. Sedaj pa se sliši, da je gospod Pengov imel določene probleme na svojem bivšem delovnem mestu, to je na mestu direktorja kamniške tovarne Titan. V dvodnevni stavki so delavci gospodu Pengovu očitali marsikaj. Od nevestnega poslovanja do ustanovitve firme "Tikom", ki jo je ustanovil skupaj še z drugimi vodilnimi delavci Titana. Poslovanje te firme pa je ozko povezano s poslovanjem podjetja Titan Kamnik. Postavlja se tudi vprašanje visoke odpravnine. Ker sem prepričana, da se je Vlada temeljito informirala o preteklem delu gospoda Pengova, preden ga je imenovala na tako odgovorno mesto, prosim Vlado, da tudi nam postreže s podatki, ki demantirajo take govorice o napakah gospoda Pengova, zlasti še, ker se je stvar razširila tudi v časopise.</p>
               <p>Če lahko izkoristim priliko in dam še kratko pobudo, namreč po okvirnih podatkih naj bi pred vrati univerze ostalo okrog 5.000 mladih ljudi. Postavlja se vprašanje, kam bodo jeseni šli ti 18-letniki.</p>
               <p>Dajem pobudo Vladi oziroma Ministrstvu za šolstvo, da premisli o odprtju dodatnih prvih letnikov. Mislim, da bi s tem rešili stisko mnogih 18-letnikov. Drugim bi dvignili nivo znanja v drugem letniku in pa mnogim problemom bi se izognili, vendar je potrebno s tako stvarjo pohiteti, ker bi to moralo biti storjeno do jesenskega vpisa. Hvala lepa.</p>
            </sp>
            <sp xml:id="SDZ1-Redna-11-1993-07-28.sp339">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Predstavnik Vlade, minister za finance Mitja Gaspari.</p>
            </sp>
            <sp xml:id="SDZ1-Redna-11-1993-07-28.sp340">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! V zvezi s prvim vprašanjem bi navedel odgovor na članek "Sporni vladni kadri", ki žal še ni bil objavljen v časopisih, ki ga je podpisal v. d. direktorja Vojko Gostinčič, ki zanika navedene, "malverzacije" gospoda Pengova. Jaz ne bi v celoti bral tega pisma oziroma tega odgovora. Prebral bi samo nekatere navedbe. Upam, da bo ta stvar tudi objavljena v časopisih.</p>
               <p>En del tega odgovora se glasi takole: tovarniška preiskovalna komisija ne obstaja. Komisija, ki se je s tem ukvarjala, to je komisija za proučitev utemeljenosti zahtevka o razrešitvi direktorja, pa ugotovitve, kot je ta, da je bila Titanu povzročena večja materialna škoda, ni ugotovila. V podjetju, ki je predmet spora, se ključavnice niso prodajale ne nemškemu partnerju in ne po 6 oziroma 2 marki. Ta podatek je v celoti plod človeške domišljije. Titan ne doživlja finančne afere, temveč afero, ko se politične stranke vmešavajo v delo podjetja. Jaz tega ne bom bral, ker boste, upam, lahko prebrali v časopisu. Drugo, ko gre za podjetje, ki je omenjeno, podatki, ki sem jih zahteval in priskrbel, je, da je imel gospod Pengov 10.000 tolarjev kapitalskega vložka v tem podjetju do izstopa iz tega podjetja oziroma od prodaje kapitalskega oziroma ukinitve kapitalskega vložka. Podjetje, ki je inkriminirano v tem primeru, je pa imelo skupen promet s Titanom 300.000 tolarjev. Hvala lepa.</p>
            </sp>
            <sp xml:id="SDZ1-Redna-11-1993-07-28.sp341">
               <speaker>PREDSEDNIK MAG. HERMAN RIGELNIK:</speaker>
               <p>Ste zadovoljni, gospa Logarjeva? Imamo še 5 vprašanj. Lepo vas prosim, da tako dolgo delamo, da zaključimo s temi vprašanji. Zamuda je prišla, vemo zakaj. Besedo ima gospod Janez Podobnik.</p>
            </sp>
            <sp xml:id="SDZ1-Redna-11-1993-07-28.sp342">
               <speaker>JANEZ PODOBNIK:</speaker>
               <p>Spoštovani! Hvala za besedo. Najprej poslanska pobuda. Dajem pobudo Vladi Republike Slovenije za ustanovitev Sveta za kulturo slovenskega knjižnega jezika. S to pobudo tudi podpiram javno izjavo Slovenske akademije znanosti in umetnosti, ki v zaskrbljenosti spričo vse pogostejših znamenj o premajhni skrbi za slovenščino predlaga ustanovitev omenjenega sveta. Tak svet bi v sodelovanju z znanstvenimi ustanovami, Univerzo, SAZU-jem in drugimi instituti predvsem skrbel za redno spremljanje jezikovnih razmer v Sloveniji, ob tem bi pa s posebno pozornostjo spremljal različne odklone, ki kažejo na popačeno prisotnost slovenskega jezika v javni rabi. Na te pojave pa bi reagiral v obliki nasvetov, izdaj, jezikovnih pripomočkov itn.</p>
               <p>Da skrajšam. Svet za kulturo slovenskega knjižnega jezika, ki bi prvenstveno zaposloval strokovnjake za slovenski knjižni jezik, naj bi bil pri svojem delu samostojen. V organizacijskem smislu pa bi bilo še najbolj smotrno, da bi deloval v sklopu Ministrstva za kulturo.</p>
               <p>Ker je v pripravi nov zakon o organizaciji ministrstev, predlagam, da Vlada oziroma Ministrstvo za kulturo prouči omenjeno pobudo in pri pripravi omenjenega zakona pri delovnih področjih posameznih ministrstev vključi predlagani Svet za kulturo slovenskega knjižnega jezika.</p>
               <p>Imam tudi poslansko vprašanje, ki ga naslavljam ministru za notranje zadeve Vlade Republike Slovenije, gospodu Bizjaku, v zvezi z brutalnim posegom policije pri skupini mladih na Soriški planini, ki je bila 7. julija letos. Ta dogodek je imel in še ima v slovenski javnosti velik odmev. O tem so pisali različni časopisi. Prav tako so 18. julija 1993 pretepeni udeleženci piknika poslali odprto pismo slovenskemu ministru za notranje zadeve. Še posebej pa je omenjeni incident razburil cerkljanske prebivalce predvsem zato, ker je večina mladih, ki so bili pretepeni, doma iz okolice Cerknega. Takoj moram poudariti, da nikakor ne želim enostransko zagovarjati te skupine mladih, ki je omenjenega dne imela na Soriški planini piknik. O njihovih prekrških bo odločalo sodišče. Časopisi ob poročanju tega dogodka omenjajo njihovo nasilništvo, pijančevanje in ogrožanje javnega reda. Tudi zaradi korektnosti je treba dodati, da mladi v že omenjenem pismu javnosti argumentirano to zavračajo. Ne bi navajal kronologije in vse okoliščine, ki so botrovale, da se je piknik 17 mladih končal z grobim posredovanjem policije. Ostaja dejstvo, da je bila posledica policijskega posega poleg številnih udarcev tudi močna  policistova brca v trebuh enemu od mladih in več udarcev s pendrekom po glavi drugega mladega, in to že v prostorih policijske postaje, zaradi katerih se je onesvestil in bil šele po posredovanju drugih pridržanih tudi odpeljan v bolnišnico, kjer je zaradi poškodbe glave in drugih poškodb ostal na zdravljenju 6 dni.</p>
               <p>Ministru za notranje zadeve zato postavljam vprašanje. Na podlagi katerih dejstev je posebna komisija, ki jo je v tem primeru imenoval načelnik UNZ Kranj, gospod Ivan Hočevar, ugotovila, da je bila uporaba prisilnih sredstev upravičena in v skladu s pozitivno zakonodajo? Prav tako postavljam vprašanje na kakšen način taka komisija deluje, saj je do teh ugotovitev prišla po navedbah v časopisih že po dveh dneh? Ker iz že nekaterih navedenih dejstev izhajajo utemeljeni zaključki, da so policisti pri posredovanju na Soriški planini 10. julija letos z uporabo  fizične prisile, plinskega razpršilca, gumijevk in službenega psa presegli svoja pooblastila, med drugim telesno poškodovali več mladih udeležencev piknika, pričakujem od vas spoštovani gospod minister, žal danes ni prisoten, da boste v okviru vaših pristojnosti nemudoma oblikovali posebno komisijo, ki bo ta primer celovito proučila in nato tudi sprejeli ukrepe, ki jih bodo pač narekovale ugotovitve te komisije. Dejstva, da so bili pretepeni v celici več kot 10 ur brez vode in predvsem dejstvo, da je eden od močneje poškodovanih kljub prošnji za zdravniško pomoč le-to prejel šele naslednji dan, ne govorijo za humano ravnanje policistov. Tudi zaradi teh razlogov, predvsem pa zaradi zniževanja ugleda tako policistov kot slovenske policije v slovenski družbi, kar bo žal tudi ena od posledic tega incidenta, tudi predlagam, da o tem dogodku spregovori tudi Odbor Državnega zbora za pravosodje in notranjo politiko.</p>
               <p>Poudariti moram tudi to, da me je ob vsem tem dogajanju dobesedno prizadela nonšalantna in predvsem cinična izjava gospoda Vekoslava Rajha, načelnika Oddelka za organizacijo, razvoj in pooblastila na Ministrstvu za notranje zadeve, ki je bila objavljena v Dnevniku 23. julija. Ko komentira ta incident, med drugim pove, citiram: "Da je imel eden od pridržanih na glavi buško,  zato je bil odpeljan na preventivni pregled na UKC, vendar poškodbenega lista od tam še nismo prejeli." Konec citata. Sploh ne pove, da je bil pretepeni tudi hospitaliziran.</p>
               <p>Še zakjučujem. Poslansko vprašanje, prav tako v zvezi s tem dogodkom, naslavljam tudi ministru za obrambo Vlade Republike Slovenije. Neposredni povod za posredovanje policije je bila odločitev starešine Teritorialne obrambe, ki je bil odgovoren za tabor, v katerem so na terenski vaji na Soriški planini bivali slovenski vojaki, da pokličejo policijo. Sprašujem, če je res bil kakršenkoli konflikt med civilisti in vojaki, kar pa udeleženci piknika odločno zanikajo, zakaj ni v tem primeru posredovala vojaška policija? Predvsem se pa postavlja vprašanje, ali je bil omenjeni starešina kos odgovorni nalogi vodenja vojaškega tabora. Hvala lepa.</p>
            </sp>
            <sp xml:id="SDZ1-Redna-11-1993-07-28.sp343">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Podobnik. Predstavnik vlade.</p>
            </sp>
            <sp xml:id="SDZ1-Redna-11-1993-07-28.sp344">
               <speaker>ANDREJ ŠTER:</speaker>
               <p>Hvala lepa. Na tako obširno vprašanje oziroma v bistvu cel sklop vprašanj ne bom mogel odgovoriti sedaj. Povem pa naj samo to, da je bil poleg odziva mladih Cerkljanov objavljen tudi odziv ustreznih služb našega ministrstva in da poslanec v bistvu predlaga ustanovitev komisije, ki bi jo ustanovil taisti "gremij" ali posameznik, ki mu že a priori ne zaupa. In če koga, potem tudi nas moti dejstvo, da kritične besede na račun delavcev našega ministrstva zelo hitro in zelo promptno najdejo pot v javnost, medtem ko argumentirani odgovori praviloma ne dobijo takšne publicitete. Kljub temu, da je bila javnost seznanjena, bomo vprašanje temeljito preučili in pisno celovito odgovorili, ker smo tudi sami zainteresirani, da se stvar razjasni in pride do ustreznih odgovorov. Hvala.</p>
            </sp>
            <sp xml:id="SDZ1-Redna-11-1993-07-28.sp345">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Besedo ima gospod Janez Podobnik. Prosim.</p>
            </sp>
            <sp xml:id="SDZ1-Redna-11-1993-07-28.sp346">
               <speaker>JANEZ PODOBNIK:</speaker>
               <p>Spoštovani! Zahvaljujem se gospodu Šteru za delni odgovor; pričakujem seveda pismeni odgovor. Temeljno vprašanje in tudi bistvo vprašanja pa je, da na podlagi rezultatov (da tako rečem v narekovaju) tega posega so bile hujše telesne poškodbe. Mislim, da so to indici, da je v tem primeru policija presegla svoja pooblastila. Zato mislim, da je povsem razumljivo, da boste ukrepali v okviru vaših pristojnosti. Hvala.</p>
            </sp>
            <sp xml:id="SDZ1-Redna-11-1993-07-28.sp347">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Janez Podobnik. Torej pričakujemo pismeni odgovor. Besedo ima gospod Rejc.</p>
            </sp>
            <sp xml:id="SDZ1-Redna-11-1993-07-28.sp348">
               <speaker>IZIDOR REJC:</speaker>
               <p>Spoštovani predsednik, spoštovani predstavniki Vlade, kolegice in kolegi! Imam zelo enostavno vprašanje.</p>
               <p>Po dveh letih od osamosvojitve še vedno videvamo na naših cestah in na naših avtomobilih registracije iz jugoslovanskih časov. In vprašam se, koliko časa bomo to gledali. Drugič pa, ali zamenjava tablice res presega narodovo in državno zavest?</p>
            </sp>
            <sp xml:id="SDZ1-Redna-11-1993-07-28.sp349">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Rejc. Ali lahko odgovorite? Prosim, gospod Šter.</p>
            </sp>
            <sp xml:id="SDZ1-Redna-11-1993-07-28.sp350">
               <speaker>ANDREJ ŠTER:</speaker>
               <p>Hvala lepa. Zakonski rok za zamenjavo registrskih tablic je šesti mesec prihodnje leto. Sedaj ugotavljamo, da je zamenjanih približno 75% od tistega obsega vozil, ki smo ga imeli konec leta 1992. Zakaj je bil ta rok tako postavljen in zakaj na ministrstvu menimo, da je takšna dinamika dela tudi smiselna, naj povem samo to, da so prometni oddelki na občinskih sekretariatih za notranje zadeve zasičeni z delom, vendar ga še opravljajo kvalitetno in v doglednih rokih. Če bi postavljali krajši rok, bi se verjetno soočili z večjimi problemi. O ceni narodne zavesti pa ne bi odgovarjal. Hvala.</p>
            </sp>
            <sp xml:id="SDZ1-Redna-11-1993-07-28.sp351">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Rejc, ali ste zadovoljni? Besedo ima gospa Jadranka Šturm-Kocjan.</p>
            </sp>
            <sp xml:id="SDZ1-Redna-11-1993-07-28.sp352">
               <speaker>JADRANKA ŠTURM-KOCJAN:</speaker>
               <p>Spoštovani gospod predsednik, spoštovane kolegice in kolegi, spoštovani predstavniki Vlade! Imam eno vprašanje oziroma v sklopu enega tri.</p>
               <p>Minister za obrambo je dne 9. septembra 1992 sprejel navodila o načinu obveščanja javnosti o delu Ministrstva za obrambo. Četrta točka tega navodila določa, da smejo poveljniki štabov enot in zavodov teritorialne obrambe ali njihovi namestniki dajati predstavnikom javnega obveščanja informacije, obvestila, pojasnila in druge podatke, ki se nanašajo na delo štabov, enot in zavodov teritorialne obrambe, z odobritvijo načelnika štaba teritorialne obrambe ali njegovega namestnika, s soglasjem kabineta ministra za obrambo. V pismu, ki ga je brigadir Tone Krkovič poslal sredstvom javnega obveščanja - v Delu je bilo to objavljeno 7. julija letos - je več navedb, ki se nanašajo na delo teritorialne obrambe: izbira poveljnika Teritorialne obrambe Slovenije, trditve o favoriziranju oficirskega kadra JLA v teritorialno obrambo in vsiljevanju konceptualnih rešitev z organizacijo slovenske obrambe po jugoslovanskih vzorcih.</p>
               <p>Sprašujem ministra za obrambo: Ali je brigadir Tone Krkovič z objavo omenjenega pisma dobil odobritev načelnika štaba za teritorialno obrambo, ali njegovega namestnika in soglasje kabineta ministra za obrambo? Če je to odobritev in soglasje dobil, na podlagi kakšnih kriterijev sta bila dana odobritev in soglasje? Če odobritve in soglasja ni dobil, ali je bil zaradi kršitve 4. točke omenjenega navodila zoper brigadirja Toneta Krkoviča sprožen kakršenkoli morebitni disciplinski postopek?</p>
               <p>Za odgovor se zahvaljujem.</p>
            </sp>
            <sp xml:id="SDZ1-Redna-11-1993-07-28.sp353">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospa Šturmova. Minister Janša, prosim.</p>
            </sp>
            <sp xml:id="SDZ1-Redna-11-1993-07-28.sp354">
               <speaker>JANEZ JANŠA:</speaker>
               <p>Deloma sem na to vprašanje že prej odgovoril. Brigadir Krkovič je obvestil pristojne v ministrstvu, da bo vrnil odlikovanje in to obrazložil. V nobenem pravilniku ni napisano, da kdorkoli odlikovanje, ki ga je osebno prejel, tega ne bi smel vrniti, in to obrazložiti tako, kot se to njemu zdi. Tudi jaz sem prebral obrazložitev gospoda Krkoviča in na žalost moram reči, da v tej obrazložitvi jaz ne vidim kakšnega politiziranja; vidim pa gola dejstva, ki na žalost spet držijo. Hvala.</p>
            </sp>
            <sp xml:id="SDZ1-Redna-11-1993-07-28.sp355">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Ali ste zadovoljni z odgovorom, gospa Šturmova?</p>
            </sp>
            <sp xml:id="SDZ1-Redna-11-1993-07-28.sp356">
               <speaker>JADRANKA ŠTURM-KOCJAN:</speaker>
               <p>Gospod minister, žal, z odgovorom nisem zadovoljna. Menim, da je v pismu gospoda Toneta Krkoviča navedeno toliko stvari, ki jih - menim - vojak njegovega ranga ne more tako javno napisati in povedati, in bi prosila za temeljitejši pisni odgovor.</p>
            </sp>
            <sp xml:id="SDZ1-Redna-11-1993-07-28.sp357">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospod Igor Omerza.</p>
            </sp>
            <sp xml:id="SDZ1-Redna-11-1993-07-28.sp358">
               <speaker>MAG. IGOR OMERZA:</speaker>
               <p>Hvala za besedo. Prebral bi samo eno poslansko pobudo:</p>
               <p>"Spodaj podpisani poslanci poslanskih skupin dajemo naslednjo pobudo: da Vlada Republike Slovenije na prvi naslednji seji prouči in pospeši operativno reševanje povezave obmejnega kraja Kuželj z Republiko Slovenijo, glede na takojšnjo odločitev okoljevarstvenikov oz. Ministrstva za okolje in prostor, kjer je po mnenju informiranih ključno vprašanje operacionalizacije cestne povezave. Hkrati se pobuda nanaša tudi na takojšnje reševanje odrezanosti cest celotne zgornje obkolpske doline do Osilnice. V ta namen so bila odobrena v državnem proračunu za leto 1993 iz naslova "zelena meja" ustrezna sredstva. Pobudi prilagamo poročilo s sestanka v Kužlju, dne 17.7.1993. V imenu Liberalno-demokratske stranke - Branko Janc, v imenu Slovenskih krščanskih demokratov - Benjamin Henigman in v imenu Demokratov-Demokratske stranke - Igor Omerza.</p>
               <p>Hvala lepa.</p>
            </sp>
            <sp xml:id="SDZ1-Redna-11-1993-07-28.sp359">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. S tem smo zaključili "vprašanja in pobude". Nekaj vprašanj in pobud je prišlo po roku. Na ta vprašanja in pobude bomo od Vlade zaprosili odgovore.</p>
               <p>S tem prekinjam sejo in jutri ob 10. uri nadaljujemo. Lahko noč!</p>
            </sp>
            <stage type="time">(SEJA JE BILA PREKINJENA 28. JULIJA 1993 OB 19.18 URI IN</stage>
         </div>
      </body>
   </text>
</TEI>
