<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-23-1994-09-27">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8A39FE5CA69B179BC1257832004838EF</idno>
               <idno type="URI">8A39FE5CA69B179BC1257832004838EF</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-23-1994-09-27.DZ" n="23">
               <name>Redna</name>
               <date when="1994-09-27"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-23-1994-09-27.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 27. SEPTEMBRA 1994 OB 10.10 URI.)</stage>
            <sp xml:id="SDZ1-Redna-23-1994-09-27.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, gospe in gospodje! Pričenjam nadaljevanje 23. seje Državnega zbora Republike Slovenije. Obveščen sem, da so zadržani in se današnje seje ne morejo udeležiti naslednje poslanke in poslanci: Irena Oman, Peter Tancig, Jože Protner, Ivo Hvalica, Lev Kreft, Mihaela Logar, Ignac Polajnar in Branko Janc za dopoldanski del seje. Ugotovimo sklepčnost! <stage>(65 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo pozdravljam.</p>
               <p>Današnje zasedanje bomo pričeli z nadaljevanjem obravnave prekinjene 45. točke dnevnega reda 23. seje Državnega zbora - predlog sprememb in dopolnitev poslovnika Državnega zbora Republike Slovenije. Za tem bomo prešli na drugo obravnavo predloga zakona o prevozih v cestnem prometu, to je 42.b točka in nato na 46. točko - zahteva o razlagi 23. in 26. člena Poslovnika Državnega zbora ter po dnevnem redu dalje.</p>
               <p>Prehajamo na <title>NADALJEVANJE 45. TOČKE DNEVNEGA REDA - PRVA OBRAVNAVA PREDLOGA SPREMEMB IN DOPOLNITEV POSLOVNIKA DRŽAVNEGA ZBORA REPUBLIKE SLOVENIJE</title>.</p>
               <p>Proceduralno, prosim, gospod Podobnik.</p>
            </sp>
            <sp xml:id="SDZ1-Redna-23-1994-09-27.sp2">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Izkoriščam možnost, ki mi jo daje poslovnik in kot proceduralni predlog apeliram na Državni zbor, da storimo vse, da bi čimprej obravnavali predlog zakona o ustanovitvi občin ter določitvi njihovih območij. Za kaj gre?</p>
               <p>Gre za dejstvo, da vsi vemo, da v hudi časovni stiski, da vsi vemo, da moramo v roku enega tedna glede tega zakona sprejeti odločitev. Zato bi predlagal, da se že danes dogovorimo vsaj približno, kdaj bo ta zakon Državni zbor obravnaval. Kajti, jaz sem prepričan, spoštovani kolegi in kolegice, da imate tudi vi danes veliko telefonskih klicev s terena. Mi jim ne vemo povedati, kdaj bomo obravnavali ta zakon, niti ne moremo povedati, na kakšen način se bo ta zakon sprejemal. Prav tako mi še ni znano, če so občinske skupščine oziroma predsedstva oziroma krajevne skupnosti, ki se dotikajo tega zakona, prejele tudi to gradivo.</p>
               <p>Torej, apeliram oziroma predlagam, da se že na začetku današnjega zasedanja, torej v nadaljevanju 23. seje, dogovorimo vsaj okvirno, kako bomo obravnavali, po mojem mnenju najpomembnejšo točko tega sklica oziroma sklica 24. seje Državnega zbora. Hvala lepa.</p>
            </sp>
            <sp xml:id="SDZ1-Redna-23-1994-09-27.sp3">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Janez Podobnik.</p>
               <p>Dovolite, da vam odgovorim. Na kolegiju smo se dogovorili o več variantah in smo seveda dali prednost tem zakonom: to je zakon o političnih strankah, volilni kampanji in zakonu o občinah. Dogovorili smo se, da danes končamo 23. sejo in nato pričnemo s 24. sejo, kjer bomo kot prve tri točke obravnavali te zakone. Zakon o občinah mislim, da smo ga šele danes prejeli in je verjetno potrebno nekaj časa, da se o njem razpravlja in ga bomo potem po hitrem postopku sprejemali.</p>
               <p>V vodstvu smo se dogovorili tako, da danes končamo to sejo. V kolikor bi prišlo do tega, da bi seja trajala dlje časa, bo zvečer sklican kolegij, na katerem se bomo dogovorili o drugačnem poteku. Mislim, da bomo te točke začeli danes popoldan ali pa jutri zjutraj prav gotovo obravnavati. Ne bi odpiral proceduralne razprave, ker je 23. seja, mi pa govorimo o 24. seji. Prosim, gospod Ribičič, vztrajate proceduralno.</p>
            </sp>
            <sp xml:id="SDZ1-Redna-23-1994-09-27.sp4">
               <speaker>DR. CIRIL RIBIČIČ:</speaker>
               <p>Rad bi dodal samo nekaj k pojasnilu tistega, kar komisija ve.</p>
               <p>Prvič, v občinah so dobili gradivo, in sicer skupščine in izvršni sveti, in to samo tisti del gradiva, ki se nanaša na posamezno občino, ne pa na celoto. Včeraj je komisija sprejela odločitev, da celotno gradivo takoj pošljemo v občine. To gradivo je bilo zjutraj razmnoženo. Kot predsednik komisije sem dobil svoj izvod takrat, kot vsi ostali ob 9. uri in 17 minut. Seja komisije je sklicana za 14.00 uro. Storili bomo vse, da bi čimprej to lahko obravnavali, pri čemer je seveda med pogoji za obravnavo treba  najti tudi toliko časa, da bodo lahko poslanci stvar prebrali in vložili amandmaje, glede na to, da je Vlada predlagala, da se to sprejema po hitrem postopku.</p>
               <p>Skratka, ob 14.00 uri bo komisija. Dobili bomo pojasnila od Vlade, ki so bila zahtevana, na poti pa je gradivo občinskim skupščinam, kot je včeraj sklenila naša komisija. Hvala lepa.</p>
            </sp>
            <sp xml:id="SDZ1-Redna-23-1994-09-27.sp5">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Ribičič. Gospod Janez Podobnik, ali se strinjate s tem, da damo vsekakor temu prioriteto, pa da nadaljujemo sedaj s 23. sejo?</p>
               <p>Preden preidemo k prvi obravnavi, vas želim ponovno opozoriti, da je potrebno posamezno stališče, ali sklep na podlagi 94. člena Ustave republike Slovenije sprejeti, če zanj glasujeta dve tretjini navzočih poslancev Državnega zbora. Prosim, da to upoštevate.</p>
               <p>Državni zbor mora še odločati o predlaganem drugem stališču matičnega delovnega telesa, ki je bilo spremenjeno in se glasi: Predlagatelj naj pri pripravi predloga sprememb in dopolnitev Poslovnika Državnega zbora za drugo obravnavo prouči in ustrezno upošteva predlog, da se lahko v skrajšanem postopku za sprejemanje zakona vlagajo amandmaji samo k členom spremembe in dopolnitev zakona, tako da z amandmaji ni moč širiti vsebine sprememb in dopolnitev zakona.</p>
               <p>Druga alinea precizira določbe volitev več kandidatov s tajnim glasovanjem, tako da se v primeru, da v prvem krogu ni izvoljenih toliko kandidatov, kolikor se jih voli, za preostale opravi ponovno glasovanje, s tem, da je na glasovnici en kandidat več od števila, ki ga je potrebno izvoliti. O tem smo že razpravljali in je potrebno, da samo glasujemo. Želi kdo obrazložiti glas? Še enkrat poudarjam, potrebna je dvotretjinska večina navzočih poslank in poslancev. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da stališče ni sprejeto.</p>
               <p>Prehajamo k 3 točki: "Predlagatelj naj pri pripravi predloga sprememb in dopolnitev Poslovnika Državnega zbora za drugo obravnavo prouči primernost 38. člena predloga sprememb in dopolnitev Poslovnika z vidika, da mora predlagatelj predloga zakona pri pripravi predloga za drugo obravnavo v celoti upoštevati stališča Državnega zbora, sprejeta v prvi obravnavi.</p>
               <p>Želi kdo o tem stališču razpravljati? Dajem ga na glasovanje. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo stališče sprejeli.</p>
               <p>Imamo 4.točko. Državni zbor ugotavlja, da poslovniške rešitve glede postopka sprejemanja proračunskega memoranduma in predloga državnega proračuna zahtevajo ponovno proučitev. Državni zbor nalaga Vladi, da v 30 dneh predloži Državnemu zboru primerjalni pregled načina sprejemanja državnega proračuna v primerljivih parlamentarnih sistemih zahodnoevropskih držav in svoj pogled na bodočo ureditev tega vprašanja v Poslovniku Državnega zbora. Na tej podlagi naj predlagatelj predloga sprememb in dopolnitev Poslovnika Državnega zbora za drugo obravnavo pripravi potrebne spremembe in dopolnitve poslovnika. Želi kdo besedo? <stage>(Ne.)</stage> Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo stališče sprejeli.</p>
               <p>Imamo pa še dodatna stališča in sklepe, prvega predlaga Komisija za poslovnik. Za drugo obravnavo predloga sprememb in dopolnitev poslovnika Državnega zbora naj predlagatelji v sodelovanju s Sekretariatom za zakonodajo in pravne zadeve proučijo možnost označevanja vlog, ki prihajajo s sodišč oziroma tožilstev in se nanašajo na imuniteto poslancev kot zaupni oziroma predvidijo postopek, ki bo omogočal obravnavanje posameznih primerov na zaprtih sejah ter možnost dovolitve razprave in obrazložitve glasu pred glasovanjem o predlogu Mandatno-imunitetne komisije na taki seji. Predlagatelj je, kot sem povedal, Komisija za poslovnik. Želi kdo besedo? Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je stališče sprejeto.</p>
               <p>Predlagatelj drugega stališča je prav tako Komisija za poslovnik. Predlagatelj naj pri pripravi predloga sprememb in dopolnitev poslovnika Državnega zbora za drugo obravnavo prouči možnost, da se za opravičeno odsotnost poslanca štejejo tudi druge zadržanosti po predhodni odobritvi predsednika Državnega zbora oziroma predsednika delovnega telesa ter da je poslanec v tem primeru dolžan zagotoviti udeležbo nadomestnega poslanca v skladu s 159. členom tega poslovnika. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da stališče ni sprejeto.</p>
               <p>Komisija za poslovnik predlaga, naj predlagatelj predloga sprememb in dopolnitev Poslovnika Državnega zbora pri pripravi predloga za drugo obravnavo tudi preuči vprašanje položaja poslanskih skupin z vidika bodočega zakona o političnih strankah in predlog sprememb in dopolnitev poslovnika pripravi tako, da bodo prispevali k čim večji jasnosti ob razreševanju konkretnih primerov, do katerih prihaja med mandatom. Ugotovimo prisotnost! Se opravičujem gospod Pregelj, izvolite. Razprava je.</p>
            </sp>
            <sp xml:id="SDZ1-Redna-23-1994-09-27.sp6">
               <speaker>ŽARKO PREGELJ:</speaker>
               <p>Spoštovani! Gre za sporen dodatni sklep oziroma sporno stališče. Ne morem soglašati, da naj se poslovnik usklajuje z zakonom o političnih strankah, kajti merodajni zakon, če lahko tako rečem, je zakon o volitvah v Državni zbor in ta določa status poslanskih skupin. Gre, kot veste vsi, za tiste skupine, ki so imele na volitvah liste in te imajo pravico tudi oblikovati, vsaj poslanci iz teh list imajo pravico oblikovati poslanske skupine, tako da bi bilo tukaj mešanje zakona o političnih strankah v bistvu negacija o volitvah v Državni zbor, ki velja toliko časa, dokler traja ta mandat. Kasneje se lahko s spremembo zakona o volitvah v Državni zbor spremeni tudi poslovnik. Mislim, da tukaj zaenkrat te spremembe ne moremo uresničiti. Hvala.</p>
            </sp>
            <sp xml:id="SDZ1-Redna-23-1994-09-27.sp7">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo?  Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da določilo oziroma dodatni sklep, stališče ni sprejeto.</p>
               <p>Imamo prav tako še sklep Komisije za poslovnik, da predlagatelj pri pripravi predloga sprememb in dopolnitev Poslovnika Državnega zbora za drugo obravnavo prouči in ustrezno upošteva, da naj pri nalogah Sekretariata za zakonodajo in pravne zadeve <stage>(181. člen poslovnika)</stage> v novem odstavku določi, da sekretariatu ob predložitvi predloga akta, ki ga bo obravnaval Državni zbor, določi aktu njegovo kratico na podlagi postopka, določenega v posebnem aktu.</p>
               <p>Kratica, ki se objavi hkrati s predlogom akta v Uradnem listu Republike Slovenije, se lahko v trajanju zakonodajnega postopka spremeni le, če se spremeni naslov predloga akta ali to terjajo pravila določanja kratice. Ne vidim nobenega prijavljenega k besedi. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je stališče sprejeto.</p>
               <p>Gospod Ciril Ribičič predlaga in matično delovno telo podpira, da naj predlagatelj v predlogu sprememb in dopolnitev poslovnika za drugo obravnavo vključi možnost, da se lahko Državni zbor na predlog matičnega delovnega telesa odloči za spremembo ali dopolnitev tistega člena zakona, zaradi katerega je Državni svet zahteval, da Državni zbor o njem še enkrat odloča. Člen 205. do 207. Poslovnika Državnega zbora. Želi kdo besedo?</p>
               <p>Ugotovimo sklepčnost! <stage>(63 prisotnih.)</stage></p>
               <p>Obrazložitev glasu. Prosim gospod Pregelj. Bomo še enkrat glasovali, nisem vas videl.</p>
            </sp>
            <sp xml:id="SDZ1-Redna-23-1994-09-27.sp8">
               <speaker>ŽARKO PREGELJ:</speaker>
               <p>Spoštovani, glasoval bom proti stališču. Menim, da bi v resnici s tako rešitvijo, kot je tu ponujena, kršili ustavo. Dileme oziroma diskusije v zvezi s tem problemom so se v zboru dogajale, v Komisiji za poslovnik so zavzele včasih tudi ogromno časa, toda rešitve nismo našli v tej smeri, tako da menim, da ni prav, da podpremo tako stališče in jaz bom glasoval proti.</p>
            </sp>
            <sp xml:id="SDZ1-Redna-23-1994-09-27.sp9">
               <speaker>PODPREDSEDNIK VLADIMIR TOPLER:</speaker>
               <p>Gospod Ribičič, obrazložitev glasu.</p>
            </sp>
            <sp xml:id="SDZ1-Redna-23-1994-09-27.sp10">
               <speaker>DR. CIRIL RIBIČIČ:</speaker>
               <p>Spoštovani! Glasoval bom za ta predlog. Moram pa reči, da se mi zdi, da je iz dneva v dan ali pa vsaj od zasedanja do zasedanja več dokazov, da je sedanja ureditev nesmiselna in škodljiva, ko padajo zakoni zaradi relativno majhnih razlik okrog posameznih določb. To se nam napoveduje tudi v naprej, tako da se nam bo dogajalo, da bo tako, kot se je zelo burna razprava pokazala okrog tobačnih izdelkov, se bo kazalo na celi vrsti drugih vprašanj pri državljanstvih itd., da se zakonski predlogi onemogočajo, njihov sprejem onemogoča zaradi razlik glede precej drobnih vprašanj, ki bi jih lahko razrešili takrat, kadar Državni svet vloži veto. Zato podpiram ta predlog in upam, da bo dobil večjo podporo kot pri zadnjem glasovanju. Hvala lepa.</p>
            </sp>
            <sp xml:id="SDZ1-Redna-23-1994-09-27.sp11">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo obrazložiti glas. Prehajamo na odločanje. Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(32 poslancev.)</stage></p>
               <p>Ugotavljam, da stališče ni sprejeto.</p>
               <p>Gospod Ribičič predlaga: Predlagatelj naj v predlogu sprememb in dopolnitev poslovnika za drugo obravnavo vključi možnost poslanske razprave pred ponovnim odločanjem o zakonu na zahtevo Državnega sveta, člen 205 do 207 Poslovnika Državnega zbora. Matično delovno telo ne podpira tega stališča. Obrazložitev gospod Ribičič. Se opravičujem, razprava je še o tem stališču.</p>
            </sp>
            <sp xml:id="SDZ1-Redna-23-1994-09-27.sp12">
               <speaker>DR. CIRIL RIBIČIČ:</speaker>
               <p>Ne glede na to. V podporo tega predloga bi povedal nekaj čisto kratkega. Po sedanji veljavni ureditvi lahko nastopijo takrat, ko gre za veto Državnega sveta, tako Vlada kot matično delovno telo, kot predstavnik Državnega sveta. Edini, ki pri tem ne moremo dobiti besede, smo poslanci in to je tista stvar, ki jo predlagam, da se spremeni. Možno je seveda z opredelitvijo glasov nadomeščati razpravo, vendar se je večkrat pokazalo, da potem to poslanci zlorabljajo za polemiko z drugimi poslanci, ki nimajo možnosti odgovoriti na ugovore. Ne vidim čisto nobenega racionalnega razloga, da poslanci ne moremo povedati svojega mnenja pred odločanjem o vetu Državnega sveta. Hvala lepa.</p>
            </sp>
            <sp xml:id="SDZ1-Redna-23-1994-09-27.sp13">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? V kolikor ne, prehajamo na odločanje. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da stališče ni sprejeto.</p>
               <p>Komisija za poslovnik predlaga: Predvideni poslovniški roki za obravnavo predloga državnega poračuna v Državnem zboru so nerazumno dolgi. Zato naj predlagatelj pri pripravi predloga sprememb in dopolnitev poslovnika za drugo obravnavo prouči njihovo skrajšanje. Želi kdo razpravljati? <stage>(Ne.)</stage> Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da stališče ni sprejeto.</p>
               <p>Komisija za poslovnik predlaga, da predlagatelj pri pripravi sprememb in dopolnitev poslovnika za drugo obravnavo zaradi terminološke uskladitve predvidi redakcijski popravek določbe 217. člena, v katerem je besedo "prihodki" potrebno nadomestiti z besedo "prejemki". Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo to stališče sprejeli.</p>
               <p>Imamo stališče: Predlagatelj naj pri pripravi predloga sprememb in dopolnitev poslovnika Državnega zbora Republike Slovenije za drugo obravnavo vanj vključi določbo, da ob odstopu predsednika Državnega zbora prevzame njegovo dolžnost do izvolitve novega predsednika prvi podpredsednik Državnega zbora." Predlagatelj je samostojna poslanska skupina, prvopodpisani gospod Ivan Verzolak. Matično delovno telo se ni opredelilo. Tega sklepa nimate v vašem poročilu o pregledu. Želi kdo besedo? <stage>(Ne.)</stage> Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da stališče ni sprejeto.</p>
               <p>Poslanska skupina Slovenske nacionalne desnice, prvi podpisani gospod Sašo Lap, predlaga, naj pri pripravi poslovnika Državnega zbora za drugo obravnavo vanj vnesejo določbo, s katero bo zavezal Državni zbor, da ob svojih sejah v veliki dvorani izobesi državno zastavo. Matično delovno telo tega ne podpira. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(6 poslancev.)</stage></p>
               <p>Ugotavljam, da stališče ni sprejeto.</p>
               <p>Poslanska skupina Nacionalne desnice, gospod Marjan Stanič, predlaga, naj pri pripravi predloga sprememb in dopolnitev Poslovnika Državnega zbora za drugo obravnavo pristojnost odbora za obrambo razširi tako, da bo imel tudi usmerjevalno in nadzorno funkcijo, skupaj s spremljanjem in ugotavljanjem stanja na področju obrambe, preverjanjem ustreznosti in učinkovitosti ter spremljanjem in ocenjevanjem izvajanja politike na tem področju. Matično delovno telo tega ne podpira. Gospod Kopše ima besedo. Izvolite.</p>
            </sp>
            <sp xml:id="SDZ1-Redna-23-1994-09-27.sp14">
               <speaker>JOŽEF KOPŠE:</speaker>
               <p>Glasoval bom za, ker ima isto tematiko na sporedu in v obravnavi Odbor za obrambo in mislim, da je dobro, da se vstavi že v poslovnik, prav tako o odloku.</p>
            </sp>
            <sp xml:id="SDZ1-Redna-23-1994-09-27.sp15">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Kopšetu. Želi še kdo razpravljati? Gospod Potrč, prosim.</p>
            </sp>
            <sp xml:id="SDZ1-Redna-23-1994-09-27.sp16">
               <speaker>MIRAN POTRČ:</speaker>
               <p>Hvala lepa. Samo pojasnilo. Komisija za poslovnik tega predloga ne podpira, ne iz razloga, da naj Odbor za obrambo te pristojnosti ne bi imel. To pristojnost Odbor za obrambo ima na podlagi splošnih opredelitev poslovnika o delu delovnih teles. Če bi pa ta predlog sprejeli, potem bi morali poslovnik razširiti s tem, da bi poleg komisij, ki smo jih izrecno navedli, navajali tudi posebej različna delovna telesa in vsakemu od teh delovnih teles določili tudi njihove funkcije. V poslovniku je predvideno, da to pač delamo z odloki o ustanovitvi delovnih teles in nam se zdi, da je to veliko bolj smotrno, kot pa da bi morali vse to imeti v poslovniku. Torej, ne gre za nasprotovanje idej, ampak mislimo, da v poslovnik za vsako delovno telo takšne stvari ne sodijo. Hvala.</p>
            </sp>
            <sp xml:id="SDZ1-Redna-23-1994-09-27.sp17">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše.</p>
            </sp>
            <sp xml:id="SDZ1-Redna-23-1994-09-27.sp18">
               <speaker>JOŽEF KOPŠE:</speaker>
               <p>Ustavni člen res široko zastavlja to problematiko, vendar pojavljajo se težave na odboru predvsem zaradi tega, ker ta razlaga je lahko večstranska. Mislim, da to ni vsako delovno telo, recimo dva odbora imamo konkretizirana, imamo za nadzor. Mnogokrat se pa po ustavnem določilu ni realiziralo niti v poslovniku, niti v odloku odbora, zato je odbor že sam o tem uvedel razpravo in ima predloge v razpravi. Nič ni napačno, če to damo v poslovnik, ker s tem ne bomo prejudicirali nobene vloge drugega delovnega telesa. Sedaj bomo postavili samo vlogo tega delovnega telesa na pravo mesto, ker ga tu vsi pričakujejo.</p>
            </sp>
            <sp xml:id="SDZ1-Redna-23-1994-09-27.sp19">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Ugotavljamo prisotnost v dvorani. Samo tisti, ki potrdijo navzočnost, lahko potem glasujejo za ali proti. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(19 poslancev.)</stage></p>
               <p>Ugotavljam, da stališče ni sprejeto.</p>
               <p>Ista poslanska skupina Slovenske nacionalne desnice predlaga,</p>
               <p>naj pri pripravi predloga sprememb in dopolnitev poslovnika Državnega zbora za drugo obravnavo vanj vključi obveznost Odbora Državnega zbora za obrambo, da spremlja obravnavo in daje pobude v zvezi z dvo in večstrankarskim sodelovanjem Slovenije na obrambnem področju. Matično delovno telo tega predloga ne podpira. Želi kdo besedo? Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da stališče ni sprejeto.</p>
               <p>Poslanska skupina nacionalne desnice, prvopodpisani gospod Stanič, predlaga, naj pri pripravi predloga sprememb in dopolnitev Poslovnika Državnega zbora za drugo obravnavo vanj vključi določbo, s katero bo Odboru Državnega zbora za obrambo dal pristojnost, da izreče predhodno mnenje k imenovanju in odpoklicu vojaških atašejev v diplomatskih misijah Slovenije v tujini. Delovno telo ne podpira. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(17 poslancev.)</stage></p>
               <p>Ugotavljam, da stališče ni sprejeto.</p>
               <p>Ista poslanska skupina Slovenske nacionalne desnice predlaga, naj pri pripravi predloga sprememb in dopolnitev Poslovnika Državnega zbora za drugo obravnavo predlagatelj vanj vključi določbo, s katero bo Odbor Državnega zbora za obrambo zadolžen med drugim tudi za nadzor nad nabavo orožja, hkrati pa naj tudi izvaja nadzor glede porabe proračunskih sredstev za to področje. Matično delovno telo ne podpira. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(20 poslancev.)</stage></p>
               <p>Ugotavljam, da smo stališče sprejeli.</p>
               <p>Sedaj bomo glasovali še o enem sklepu z navadno večino.</p>
               <p>Predlagatelj spremembe Poslovnika Državnega zbora pripravi zakon za drugo obravnavo, ob sodelovanju s predlagatelji, to je Komisija Državnega zbora za poslovnik. Tu imamo napisano v poročilu za september 1994. Mislim, da ni potrebno da preciziramo datum, mislim pa da bo to v oktobru. Se strinjate s tem? Vztrajate, da preciziramo za oktober? Prosim gospod Pregelj, izvolite.</p>
            </sp>
            <sp xml:id="SDZ1-Redna-23-1994-09-27.sp20">
               <speaker>ŽARKO PREGELJ:</speaker>
               <p>Spoštovani! Po poslovniku je pač potrebno natančno določiti datum, do katerega naj predlagatelj pripravi akt za drugo obravnavo.  V tem primeru jasno septembra ne pride v poštev verjetno bi bilo najboljše, da kar predsedujoči predlaga mesec oktober.</p>
            </sp>
            <sp xml:id="SDZ1-Redna-23-1994-09-27.sp21">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Pregelj. Poslovnik tega na določa. Mi smo imeli napisano za september, ker se je seja zavlekla, seveda jaz ne morem dati mnenja matičnega delovnega telesa na glasovanje. Prosim, gospod Potrč.</p>
            </sp>
            <sp xml:id="SDZ1-Redna-23-1994-09-27.sp22">
               <speaker>MIRAN POTRČ:</speaker>
               <p>Hvala lepa. Jaz predlagam, da namesto septembra napišemo do konca oktobra. V mesecu dni smo glede na sprejeta stališča sposobni v poslovniški komisiji pripraviti predlog za drugo obravnavo. Upam, da takrat, ko ga bomo v drugi obravnavi obravnavali, ne bo na treh sejah in v treh mesecih v obravnavi, tako da bomo malo bolj vedeli, o čem govorimo, ker imam občutek, da smo danes o nekaterih stvareh odločali na bolj čuden način, ampak predlagal bi, da to le do konca oktobra pripravimo, da bi lahko na novembrski seji potem opravili drugo obravnavo. Hvala lepa.</p>
            </sp>
            <sp xml:id="SDZ1-Redna-23-1994-09-27.sp23">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz bom dal na glasovanje predlog in spremembe Poslovnika Državnega zbora za drugo obravnavo pripravi ob sodelovanju s predlagatelji Komisija Državnega zbora za poslovnik najkasneje do konca oktobra 1994. Gospod Pregelj proceduralno.</p>
            </sp>
            <sp xml:id="SDZ1-Redna-23-1994-09-27.sp24">
               <speaker>ŽARKO PREGELJ:</speaker>
               <p>Želim zgolj pojasniti, da sem svojo intervencijo prej izvajal na podlagi 186. člena poslovnika, kjer v prvem stavku piše, da se, v kolikor se Državni zbor odloči, da se obravnava predloga zakona nadaljuje - se pravi, da se gre v drugo obravnavo - določi rok za začetek druge obravnave.</p>
            </sp>
            <sp xml:id="SDZ1-Redna-23-1994-09-27.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pregelj. Želi še kdo glede tega sklepa besedo? <stage>(Ne.)</stage> Dajem ta predlog sklepa na glasovanje. Glasujemo z navadno večino. Ugotovimo prisotnost! <stage>(57 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo sklep sprejeli.</p>
               <p>Imamo še sklep, ki ga predlaga Komisija za poslovnik. Državni zbor soglaša, da se v letu 1994 obravnava in sprejema proračunski memorandum in predlog Državnega proračuna za leto 1995 tako, da bi Vlada proračunski memorandum predložila Državnemu zboru v mesecu oktobru, predlog proračuna pa v začetku meseca decembra 1994. Želi kdo besedo? Gospod Pregelj prosim.</p>
            </sp>
            <sp xml:id="SDZ1-Redna-23-1994-09-27.sp26">
               <speaker>ŽARKO PREGELJ:</speaker>
               <p>Spoštovani! Mislim, da je ta sklep spet potuha Vladi, ki je resda imela nekoliko nerodno delo glede na to, da smo letošnji proračun za leto 1994 sprejemali šele aprila. Kljub vsemu poslovnik velja že kar nekaj časa in bi lahko vsaj enkrat poskušali proračun sprejeti tako, da bi ga sprejeli do konca leta, se pravi t. l. za prihodnje leto. Tukaj jasno na podlagi tega predloga to ne bo možno. Verjetno bomo spet sprejemali proračun šele v prvih spomladanskih mesecih, kar se je izkazalo kot izredno neugodno za gospodarsko stanje v državi. Menim, da so ti predlogi, da se vedno spreminja poslovnik. Namreč, to je sprememba poslovnika, zato menim, da se o takem sklepu ne da glasovati z navadno večino. Menim, da so pač taki predlogi v resnici kršenje nekega reda, ki smo si ga v začetku zastavili in v takem primeru bi v resnici morali spremeniti poslovnik. Tako je sklep, ki ga bomo sedaj, če sem prav razumel, sprejemali z navadno večino, v resnici proti poslovniku. Predlagam predsedujočemu, da o tem sklepu glasujemo z dvotretjinsko večino.</p>
            </sp>
            <sp xml:id="SDZ1-Redna-23-1994-09-27.sp27">
               <speaker>PODPREDSEDNIK VLADIMIR TOPLER:</speaker>
               <p>Dovolite, da vam podam nekaj pojasnil. Komisija za pripravo poslovnika je to upoštevala na podlagi Komisije za finance in kreditno-monetarno delovanje v našem Državnem zboru in je sprejela takšen sklep. Na kolegiju je bilo dogovorjeno, da bi v okviru 24. seje Državnega zbora obravnavali to tematiko, ker smo letos roke za proračunski memorandum že zamudili in je bilo zato potrebno. Sedaj smo se dogovorili, da lahko to opravimo v okviru te točke in sprejmemo ta sklep, vendar bi vas za 2/3  večino rad opozoril, da smo mi tudi razlago poslovnika sprejemali z navadno večino in ne bi, da bi sedaj naredili precedens, čeprav so vaše utemeljitve gotovo strokovne. Jaz predlagam, da ta sklep, v kolikor ne nasprotujete, sprejmemo z navadno večino. Prosim gospod Potrč.</p>
            </sp>
            <sp xml:id="SDZ1-Redna-23-1994-09-27.sp28">
               <speaker>MIRAN POTRČ:</speaker>
               <p>Jaz bi v argumentacijo za sprejem tega sklepa rad rekel samo dvoje. Mi smo o vprašanju, kaj je proračunski memorandum, kdaj se sprejema, razpravljali v Komisiji za poslovnik in Državnemu zboru ne bom naštel kolikokrat, rekel bom, zelo velikokrat. Pogledi o tem so bili različni in vedeli smo, da z 2/3 večino za eno ali drugo odločitev, razen to, kar že velja v poslovniku, sprejeti ne moremo. Tudi o tem, kako sprejemati proračunski memorandum in državni proračun za letošnje leto smo nekajkrat razpravljali. Jaz bi vas rad opozoril, da je ta predlog pač pripravljen s Komisije za poslovnik zadnjič julija meseca. Pred tem smo o tem že sklepali maja in podobno in če bi se pravočasno lahko odločali, bi tudi pravočasno sprejeli. Če danes tega ne sprejmemo, to samo pomeni, da julija o proračunskem memorandumu ne moremo razpravljati, najbrž ni treba razlagati zakaj in da je veliko vprašanje, ali ga bomo potem oktobra res dobili in ali bomo decembra o državnem proračunu razpravljali in sprejem tega sklepa danes ni predvsem potuha, ampak je predvsem obveza, ki jo bomo dali Vladi, da nam za letošnje leto vsaj v oktobru in decembru predloži oba za državo Slovenijo pomembna dokumenta. Zato predlagam, da za takšen sklep glasujemo. Hvala lepa.</p>
            </sp>
            <sp xml:id="SDZ1-Redna-23-1994-09-27.sp29">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Peršak, prosim.</p>
            </sp>
            <sp xml:id="SDZ1-Redna-23-1994-09-27.sp30">
               <speaker>ANTON PERŠAK:</speaker>
               <p>No, rad bi rekel, spoštovane poslanke in poslanci! Najprej to, da vsaj v eni točki ima gospod Pregelj gotovo prav. To ni glasovanje o razlagi poslovnika, ampak je spreminjanje poslovniških rokov s tem sklepom. S tega vidika je premislek o tem, s kakšno večino bi bilo treba glasovati, utemeljen.</p>
               <p>Druga stvar, ki pa je, če se sprejme tak sklep, da je julija, kot je bilo prvotno predvideno, to pomeni, da smo mi 27. septembra naložili Vladi, da mora oktobra predložiti proračunski memorandum. Ta memorandum nedvomno ne bo mogel biti obravnavan potem na oktobrski seji, ker bodo poslovniški roki zamujeni, ampak bo lahko obravnavan na novembrski seji najprej in to pomeni, da tudi proračun ne bo mogel biti v začetku decembra obravnavan, tako kot tukaj piše, ampak najbrž enkrat kasneje. Zato bi vsaj to povedal, če drugega ne, je ta sklep, če ga v takem besedilu sprejmemo sedaj, je v bistvu po mojem mnenju brezpredmeten, ker je neuresničljiv in če že sprejemamo kakšen tak sklep, potem bi ga bilo pametno prilagoditi datumu, ko ga sprejemamo.</p>
            </sp>
            <sp xml:id="SDZ1-Redna-23-1994-09-27.sp31">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Peršak. Moram vas obvestiti, da je Vlada sama poslala dopis, da do takrat lahko to pošlje in da smo to usklajevali skupaj z Vlado.</p>
               <p>Kolegice in kolegi, da ne bi razprave proceduralno zapletali, nimamo nobenih možnosti po poslovniku, da glasujemo z dvotretjinsko večino in dajem... Gospod Pregelj.</p>
            </sp>
            <sp xml:id="SDZ1-Redna-23-1994-09-27.sp32">
               <speaker>ŽARKO PREGELJ:</speaker>
               <p>Spoštovani! Poslovniška osnova za tak sklep je kvečjemu 179. člen. Ta v drugem odstavku določa, da se o združevanju obravnav na isti seji ali skrajševanju rokov odloča Državni zbor s sklepom. Jasno, to opravi Državni zbor pri sprejemanju dnevnega reda, ne pa nekje med sejo ob obravnavi čisto neke druge tematike. Namreč, zavedati se moramo, da problem proračunskega memoranduma, v kolikor ni predmet spremembe poslovnika, ne sodi sem. To je res, da je lahko predlog Vlade, lahko je predlog matičnega odbora za proračun, toda vsekakor to ni predlog, ki bi sodil v pristojnost Komisije za poslovnik. Kajti v kolikor sodi v pristojnost Komisije za poslovnik, pomeni, da gre za spremembo poslovnika.</p>
               <p>Najmanj, kar lahko sedaj storimo, je, da o tem ne odločamo, da to opravimo pri sprejemanju dnevnega reda takrat, ko bo Vlada prišla s proračunskim memorandumom in bomo ugotovili, da je zamudila roke in ji lahko to benevolentno naknadno sankcioniramo na ta način, da te roke skrajšamo.</p>
               <p>Poslovniško čiste situacije, druge ne vidim. V tem primeru se res lahko sklepa oziroma odloča z navadno večino. V primeru, kot je pa zdaj sklep podan zraven, kjer gre dejansko za spremembo poslovnika, je pa, prosim, tukaj jasno nujna dvotretjinska večina in jaz pri takšnem aktu ne morem sodelovati, če se krši poslovnik. Hvala.</p>
            </sp>
            <sp xml:id="SDZ1-Redna-23-1994-09-27.sp33">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Še enkrat poudarjam, da nam je to predlagala komisija, da je bilo dogovorjeno, da gre podoben sklep tudi na 24. sejo. Potem so bili dogovori, da o njem glasujemo zdaj. To nam je predlagala komisija. Gotovo, gospod Preglej, so vaše utemeljitve pravilne, vendar mi ne moremo zdaj septembra zahtevati od Vlade, da nam junija predloži zakon, ker smo v časovnem zamiku in gre za proceduro. Gre za vtikanje v proceduro in v poslovnik predvsem v tem smislu, da s tem samo za letošnje leto delamo izjemo, ker smo zamudili roke. Dal bom ta sklep na glasovanje. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(14 poslancev.)</stage></p>
               <p>Ugotavljam, da smo sklep sprejeli. S tem zaključujem to točko dnevnega reda.</p>
               <p>Prehajamo na <title>42.B TOČKO - PREDLOG ZAKONA O PREVOZIH V CESTNEM PROMETU, DRUGA OBRAVNAVA TEGA ZAKONA</title>.</p>
               <p>Predlog je v obravnavo zboru predložila Vlada Republike Slovenije. Želi besedo predstavnik Vlade? <stage>(Ne želi.)</stage> Predlog zakona je obravnaval Odbor za infrastrukturo in okolje kot matično delovno telo. Želi poročevalec besedo? Prosim, gospod Pregelj.</p>
            </sp>
            <sp xml:id="SDZ1-Redna-23-1994-09-27.sp34">
               <speaker>ŽARKO PREGELJ:</speaker>
               <p>Spoštovani, bom čimbolj kratek. Odbor je predlog zakona v drugi obravnavi obravnaval in pripravil amandmaje. Najbolj sporna zadeva je v zvezi z dodeljevanjem oziroma z določitvijo subjekta, ki bo razdeljeval dovolilnice in tukaj je sekretariat opozoril odbor, da ni bila najdena dovolj pravno čista rešitev, tako da smo šli zavestno v tak amandma zgolj za to, da bi se lahko v tretji obravnavi to dokončno uredilo. Namreč, da ostanejo vrata odprta. Rešitev res ni pravno konsistentna. Gre namreč zato, da je potrebno v zakonu določiti tisti subjekt, ki bo lahko prevzemal koncesijo, se pravi, ki bo lahko prevzemal določeno pristojnost z državnega organa.</p>
               <p>V tem primeru je prišlo do nesoglasja med Gospodarsko zbornico in Obrtno zbornico in ker se obe zbornici še nista dogovorili, je pač Vlada pustila to področje odprto in odbor tudi zavestno zaenkrat v tej fazi predlaga Državnemu zboru, da sprejmemo tak amandma, ki bi ga potem v tretji obravnavi uskladili z ostalo zakonodajo. Hvala lepa.</p>
            </sp>
            <sp xml:id="SDZ1-Redna-23-1994-09-27.sp35">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Pregelj. Želi besedo predstavnik sekretariata? <stage>(Ne želi.)</stage> Prehajamo na obravnavo in odločanje o posameznih členih predloga zakona. Pregled amandmajev za drugo obravnavo ste sprejeli z dne 15.9. 1994.</p>
               <p>Predlagam, da najprej skladno s poslovnikom z zadnjo alineo 189. člena glasujemo o proceduralnem sklepu, da na koncu o vseh členih, h katerim niso bili vloženi amandmaji, obravnavo in glasovanje združimo. Prosim, da še enkrat ugotovimo prisotnost in da vsi potrdite svojo prisotnost. Ugotovimo sklepčnost! <stage>(44 prisotnih.)</stage> Prosim, da pokličete tudi kolege in kolegice iz avle v dvorano. Prosim, da vsi zasedete svoja mesta in potrdite svojo prisotnost v dvorani. Sedaj je na vrsti glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za proceduralni sklep, da združujemo obravnavo in glasovanje vseh členov, h katerim niso bili vloženi amandmaji? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo sklep sprejeli.</p>
               <p>V razpravo dajem 2. člen in amandma k 2. členu, ki ga predlaga Vlada. Odbor ga podpira. Mislim, da imate pregled amandmajev na klopi in jih ne bi bral, če se strinjate. <stage>(Se strinjajo.)</stage> Želi kdo besedo o amandmaju k 2. členu? Predlagatelj je Vlada, odbor ga podpira. <stage>(Ne.)</stage> Dajem amandma k 2. členu na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem 2. člen. Ugotovimo sklepčnost! (45</p>
               <p>prisotnih.) Prosim, da ponovno ugotovimo prisotnost. Prosim, da vsi zasedete svoja mesta in da sodelujete pri glasovanju zaradi drugih kolegic in kolegov, da ne bomo glasovali po desetkrat. Prosim, da to upoštevate in zasedete svoja mesta. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 2. člen sprejeli.</p>
               <p>V razpravo dajem 4. člen. Imamo amandma Vlade. Odbor ga podpira. Želi kdo besedo? Gospod Feri Horvat, prosim.</p>
            </sp>
            <sp xml:id="SDZ1-Redna-23-1994-09-27.sp36">
               <speaker>FRANC (FERI) HORVAT:</speaker>
               <p>Hvala za besedo, gospod podpredsednik. Spoštovane kolegice in kolegi! Kljub pojasnilu, ki se mi zdi dokaj logično, ki ga je dal predsednik matičnega odbora, nisem prepričan, da je pametno sprejeti amandma, ki ga k 4. členu v zvezi z delitvijo licenc in dovolilnic daje Vlada, in da bi bilo primerneje ostati pri rešitvi, ki je sedaj v tekstu zakona. Ta rešitev je dovolj odprta. Ni sporno, da se to prenese na zbornice. Piše: Licence izdajajo reprezentativni predstavniki zbornic za naslednje vrste prevozov itd. Ta dikcija je tudi dosti odprta. Predlagana dikcija z amandmajem, kjer pravi, da se to pooblastilo lahko prenese na pravno osebo, ustanovljeno kot reprezentativni organ zbornic za naslednje vrste prevozov itd., da ta rešitev ni primerna, ker zahteva oziroma pelje v to, da spet ustanavljamo neko novo institucijo, ki bo imela status pravne osebe in to seveda takoj pomeni, da potegne za seboj tudi neko minimalno administracijo, neko računovodstvo za to dejavnost in tako dalje. Imam poplavo teh institucij. To samo spet povečuje družbeno režijo in še bolj komplicira postopke pri opravljanju določenih poslov, zato mislim, da je primerneje, da ostanemo pri tej sedanji dikciji, ki je tukaj. Škarje in platno pa tako ali tako ima še vedno Vlada v rokah, ker bo predpisala kriterije, po katerih to potem zbornice delijo. Zelo pomembno pa je to, kar je tudi gospod Pregelj rekel in kar ni bilo doslej doseženo, da bi Vlada skupaj z zbornicami dosegla dogovor o načinu, o mehanizmu, kako se bo te licence delilo in analogno velja potem tudi za dovolilnice. Hvala lepa. Zato predlagam, da tega amandmaja ne sprejmemo.      </p>
            </sp>
            <sp xml:id="SDZ1-Redna-23-1994-09-27.sp37">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Šešerko in potem gospod Geržina.</p>
            </sp>
            <sp xml:id="SDZ1-Redna-23-1994-09-27.sp38">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Žal ne morem deliti mnenja gospoda Horvata, ker je stvar pač takšna, da amandma predvideva, da bo to urejala Vlada in da bo pazila na nek javni interes ali pa se vsaj utegne zgoditi, da bo pazila na to. To predvideva amandma, medtem ko je ta osnovna rešitev pač takšna, da volk tudi čredo pazi. To pomeni, tisti, ki imajo tukaj nek najbolj eklatanten interes, tudi odločajo o tem interesu, in to v bistvu nekega upravnega stališča. Mislim, da to ni dobro in predvsem glede na to, da je treba omejevati ta dovoljenja, da utegne v prihodnosti biti to vedno večji problem, je prav, da to dela država, ne pa tisti, ki imajo interes in so zato tudi najbolj pristranski v takšnih stvareh. Hvala lepa.</p>
            </sp>
            <sp xml:id="SDZ1-Redna-23-1994-09-27.sp39">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Šešerku. Besedo dajem gospodu Geržini.</p>
            </sp>
            <sp xml:id="SDZ1-Redna-23-1994-09-27.sp40">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! Sem za takšen amandma, ki ga dejansko tudi Vlada podpira. Do neke mere je pojasnil že dr. Šešerko, za kaj gre in mislim, da je razlog tudi to, da se zbornice do sedaj niso mogle sporazumeti, katera bi in katera bi več potegnila in katera bi manj potegnila. Pravilno je, da ima neko kontrolo - tako, kot je bilo rečeno - Vlada, da se pa, ali je to pri Vladi - mislim, da to ni opravičilo gospod Horvat - povsod bo potrebna neka administracija pri Vladi ali pri neki zbornici, kot je sedaj v osnovnem tekstu, ampak mislim, da je bilo dobro pojasnjeno, do katerih problemov prihaja ob takšnem osnovnem tekstu in v izogib nepravilnostim in zapletom mislim, da je pravilno, da se sprejme ta amandma, ki ga odbor podpira in tudi Vlada in tudi jaz. Hvala. Predlagam, da ga sprejmete.</p>
            </sp>
            <sp xml:id="SDZ1-Redna-23-1994-09-27.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospod Pregelj.</p>
            </sp>
            <sp xml:id="SDZ1-Redna-23-1994-09-27.sp42">
               <speaker>ŽARKO PREGELJ:</speaker>
               <p>Spoštovani! To je tisti problem, na katerega sem prej poizkušal na kratko opozoriti. Sekretariat jasno v svojem mnenju k amandmajem Vlade pojasnjuje, da rešitev, ki jo Vlada s svojim amandmajem ponuja, ni pravno čista oziroma ni v skladu s 121. členom ustave. V tem členu ustave je zapisano, da z zakonom lahko samoupravne skupnosti, podjetja in druge organizacije ter posamezniki dobijo javno pooblastilo za opravljanje nekaterih funkcij državne uprave. Jasno pomeni, da mora biti ta subjekt, na katerega se lahko prenesejo te pristojnosti z državne uprave, v zakonu jasno zapisan. Verjetno tudi sedanja dikcija, ki govori o predstavnikih zbornice, torej da licence izdaja reprezentativni predstavnik zbornice, ni še dovolj jasna, tako da bo verjetno potrebno v končni fazi ekzaktno zapisati tisto, kar bo v bistvu predlagal sekretariat, kajti tukaj gre za tisti del akta, ki mora biti v skladu z ustavo.</p>
               <p>Na odboru smo to mnenje sprejeli kot neko dejstvo. Sprejeli smo tudi dejstvo, da se zbornici med sabo nista dogovorili za tega reprezentativnega predstavnika in smo pač zaenkrat upoštevali predlog ministra, da naj še počakamo do tretje obravnave. Medtem bi se obe zbornici lahko dogovorili za to telo, ki bi bilo skupno, kot smo razumeli. Mislim, da ni prav, da sedaj posegamo z odločanjem v dogovarjanje med obema zbornicama, popolnoma razumljivo pa je, da v kolikor se do tretje obravnave oziroma 14 dni prej, ko poteče rok za vlaganje amandmajev, ti dve zbornici ne bosta dogovorili, bo pač zbor odločil tako ali drugače. Vsekakor pa mora odločati v skladu z mnenjem Sekretariata oziroma v skladu z ustavo. Hvala.</p>
            </sp>
            <sp xml:id="SDZ1-Redna-23-1994-09-27.sp43">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Se odpovedujete kot predstavnik Vlade. Še želi kdo besedo? V kolikor ne, dajem amandma k 4. členu na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da smo amandma sprejeli in dajem na glasovanje 4. člen. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo člen sprejeli. V razpravo dajem 5. člen. K 5. členu imamo amandma Vlade. Odbor podpira. Pod 2. točko  imamo amandma, predlagatelj je skupina poslancev s prvopodpisanim gospodom Sisingerjem, odbor ne podpira, mnenja Vlade nimamo. Pod 3. točko pa je, predlagatelj odbor, mnenja Vlade nimamo. Želi kdo razpravljati o 5. členu ali o teh treh amandmajih? <stage>(Ne.)</stage> Razpravo zaključujem. Prehajamo na glasovanje. Najprej  dajem amandma pod 1. točko, ki ga predlaga Vlada in odbor podpira, na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli. Pod 2. točko imamo amandma gospoda Sisingerja. Odbor ne podpira. Mnenja Vlade nimamo. Ugotovimo sklepčnost! <stage>(39 prisotnih.)</stage> Prosim, da ponovno ugotovimo prisotnost v dvorani. Ugotavljamo sklepčnost! Prosim, da vsi potrdite prisotnost. <stage>(52 prisotnih)</stage>.</p>
               <p>Kdo je za? <stage>(11 poslancev.)</stage> Je kdo proti? <stage>(22 poslancev.)</stage></p>
               <p>Ugotavljam, da amandma ni sprejet in 3. amandma, ki ga predlaga Vlada, dajem na glasovanje. Ugotovimo prisotnost. <stage>(40 prisotnih)</stage>. Jaz vas prosim za malo več pozornosti, ne zaradi mene, ampak zaradi drugih kolegov in kolegic, da ne bo treba po nepotrebnem pritiskati. Ugotovimo sklepčnost! <stage>(51 prisotnih)</stage>.</p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo amandma sprejeli in dajem 5. člen na glasovanje. Ugotovimo sklepčnost! <stage>(53 prisotnih)</stage>.</p>
               <p>Kdo je za? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo 5. člen sprejeli.</p>
               <p>V razpravo dajem 10. člen in amandma Vlade, ki ga odbor podpira. Mislim, da je amandma redakcijske narave. Ugotovimo sklepčnost! <stage>(46 prisotnih)</stage></p>
               <p>Kdo je za? <stage>(28 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem tudi člen v celoti, čeprav ga nismo nič spremenili, ampak smo samo združili dva odstavka. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 10. člen sprejeli.</p>
               <p>K 12. členu imamo amandma, ki ga predlaga skupina poslancev s prvopodpisanim gospodom Sisingerjem, odbor ne podpira, mnenja Vlade nimamo. Želi kdo besedo? <stage>(Ne.)</stage></p>
               <p>Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da amandma ni sprejet.</p>
               <p>Dajem na glasovanje 12. člen. Ugotovimo sklepčnost! <stage>(39 prisotnih.)</stage> Prosim, da ponovno ugotovimo prisotnost v dvorani. Lepo prosim, da sodelujete. Prosim vas za malo več pozornosti, ker vidim, da določeni ne pritiskate tipk v dvorani. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je 12. člen sprejet.</p>
               <p>K 15. členu imamo amandma odbora. Mnenja Vlade nimamo. Želi kdo besedo? Prosim, gospod Slavko Hanžel, državni sekretar v Ministrstvu za promet in zveze.</p>
            </sp>
            <sp xml:id="SDZ1-Redna-23-1994-09-27.sp44">
               <speaker>DR. SLAVKO HANŽEL:</speaker>
               <p>Spoštovani gospod podpredsednik, spoštovani zbor! Vlada ne podpira amandmaja k 15. členu iz naslednjih razlogov. V skladu s 6. alineo 2. točke, drugega odstavka 4. člena tega zakona posameznik pridobi licenco, če izpolnjuje pogoje za pridobitev licence za posamezne vrste prevozov, ki jih minister za promet s pravilnikom podrobneje določi. Minister predpiše tudi način in postopek njihove pridobitve ter tudi način vodenja evidence izdanih licenc. Besedilo amandmaja je predlagala Obrtna zbornica Republike Slovenije. Predstavnik Vlade je ob tem opozoril, da ni potrebno, da bi pogoje za avtotaksi dejavnost predpisovalo ministrstvo, saj niso mišljeni enotni tehnični pogoji, marveč pogoji, ki jih sme nasproti svojemu interesu postavljati lokalna skupnost.</p>
               <p>Drugače rečeno, ministrstvo bi naj dajalo licence, občina pa bi dejansko opredelila pogoje. S tega vidika torej ne nasprotujemo besedilu amandmaja k 15. členu. Hvala lepa.</p>
            </sp>
            <sp xml:id="SDZ1-Redna-23-1994-09-27.sp45">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ne vidim več nobenega prijavljenega k besedi in dajem amandma k 15. členu na glasovanje. Odbor ga podpira. Predlagatelj je odbor, Vlada tega amandmaja k 15. členu ne podpira. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 15. člen. Ni potrebno, ker smo celotni 15. člen spremenili. Smo na 3. strani našega poročila pregleda amandmajev.</p>
               <p>K 36. členu imamo amandma skupine poslancev. Prvi podpisani je gospod doktor Leo Šešerko. Odbor ne podpira. Mnenja Vlade nimamo. Želi kdo besedo? <stage>(Ne.)</stage> Dajem amandma na glasovanje. Ugotovimo sklepčnost! <stage>(42 prisotnih.)</stage></p>
               <p>K 36. členu imamo amandma skupine poslancev. Prvi podpisani je gospod Šešerko in dajem ta amandma na glasovanje. Ugotovimo sklepčnost. Prosim, da jo tudi zagotovimo. <stage>(50 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(14 poslancev.)</stage></p>
               <p>Ugotavljam, da je amandma sprejet in dajem na glasovanje 36. člen. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da smo člen sprejeli.</p>
               <p>K 37. členu imamo amandma odbora. Mnenja Vlade nimamo. Dajem amandma na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo amandma sprejeli in dajem na glasovanje 37. člen. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 37. člen sprejeli.</p>
               <p>K 38. členu imamo amandma odbora, mnenja Vlade nimamo. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je amandma sprejet.</p>
               <p>Dajem na glasovanje 38. člen. Ugotovimo sklepčnost! <stage>(43 prisotnih.)</stage> Bomo še enkrat ugotovili. Ugotovimo prisotnost v dvorani. <stage>(51 prisotnih.)</stage> Kdo je za sprejem 38. člena? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 38. člen sprejeli.</p>
               <p>V razpravo dajem 39. člen in amandmaje. Prvega predlaga skupina poslancev s prvopodpisanim gospodom Šešerkom. Odbor ne podpira. Drugega predlaga ista skupina poslancev. Odbor ne podpira. Želi kdo besedo? Gospod Šešerko, prosim.</p>
            </sp>
            <sp xml:id="SDZ1-Redna-23-1994-09-27.sp46">
               <speaker>DR. LEO ŠEŠERKO:</speaker>
               <p>Spoštovani podpredsednik, spoštovani zbor! Presenetljivo je, da odbor ni podprl amandmaja, toliko bolj, ker se celo Gospodarska zbornica Slovenije, Združenje prometa in zvez z njim strinja. Predlaga samo, naj se vpiše še "varnostno", in to lahko v tretjem branju naredimo. Hvala lepa.</p>
            </sp>
            <sp xml:id="SDZ1-Redna-23-1994-09-27.sp47">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič, prosim.</p>
            </sp>
            <sp xml:id="SDZ1-Redna-23-1994-09-27.sp48">
               <speaker>ZMAGO JELINČIČ:</speaker>
               <p>Hvala lepa. Lepo pozdravljeni. Mi podpiramo oba amandmaja, ki ju je predložil gospod Šešerko in ostali poslanci. Mislim, da je skrajni čas, da na tem področju enostavno upoštevamo predpise, ki veljajo povsod po Evropi. Če obeh amandmajev ne bi sprejeli, bi bili v bistvu edina država, ki ne spoštuje predpisov, ki v Evropi že veljajo. Hvala lepa.</p>
            </sp>
            <sp xml:id="SDZ1-Redna-23-1994-09-27.sp49">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Verzolak, prosim.</p>
            </sp>
            <sp xml:id="SDZ1-Redna-23-1994-09-27.sp50">
               <speaker>IVAN VERZOLAK:</speaker>
               <p>Hvala za besedo. Jaz tudi podpiram ta predlog gospoda Šešerka, vendar bi ga vprašal, kako bo pa zagotovil tako imenovani tehnični pregled teh vozil na meji. To je pa drugo vprašanje. To je verjetno potem naslednja faza, če sprejmemo ta predlog. Vsekakor se pa strinjam, da je res toliko neprimernih vozil na naših cestah, ki ogrožajo zdravje in promet, tako da bom podprl ta predlog. Hvala.</p>
            </sp>
            <sp xml:id="SDZ1-Redna-23-1994-09-27.sp51">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Pregelj, prosim.</p>
            </sp>
            <sp xml:id="SDZ1-Redna-23-1994-09-27.sp52">
               <speaker>ŽARKO PREGELJ:</speaker>
               <p>Spoštovani, dovolite mi, da zgolj pojasnim, zakaj se je odbor opredelil proti predlaganim amandmajem. V vsebinskem smislu jih je sicer v razpravi podprl, toda po pojasnilu predlagateljev akta oziroma tudi sekretariata smo ugotovili, da je vsa ta vsebina, ki je v teh amandmajih, že vsebovana v drugih zakonih. Žal, se ta nadzor ne izvršuje. Jasno je, da ne bo čisto nič narobe, če bo tudi v tem zakonu karkoli o tem pisalo, sploh vsebina prvega amandmaja, medtem ko je vsebina drugega amandmaja res bolj stvar specialnih zakonov. Namreč, ta zakon se nanaša bolj na prevozništvo kot dejavnost, ne pa toliko na razne omejitve, ki izhajajo iz takih ali drugačnih pogojev, kot je npr. transport živine, ekološke omejitve ipd. Hvala.</p>
            </sp>
            <sp xml:id="SDZ1-Redna-23-1994-09-27.sp53">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Hanžel.</p>
            </sp>
            <sp xml:id="SDZ1-Redna-23-1994-09-27.sp54">
               <speaker>DR. SLAVKO HANŽEL:</speaker>
               <p>Spoštovani! Tega amandmaja po vsebini k temu zakonu ne podpiramo iz preprostega razloga, ker je ta vsebina v bistvu predmet drugega zakona. Mi se strinjamo z vsebino v osnovi, samo menimo, da se s tem mešajo v enem zakonu pristojnosti, ki jih obravnava že tudi drugi zakon. To velja za prvi amandma in še zlasti za drugega. Zakon o varnosti v cestnem prometu bi naj vključeval tudi to področje. Zdaj je ta dejavnost v pristojnosti Ministrstva za notranje zadeve. Lahko se sicer marsikaj v zakone doda in priključi; koristno bi bilo to uresničevati in nekje imeti zapisano, vendar tako, kot je zdaj to urejeno in pripravljen ta zakon, naj bi reguliral dejansko dejavnost, ne pa način, kako kdaj recimo posamezna vozila lahko vozijo po infrastrukturi, cesti. To je čisto z načelnega vidika in tega ne moremo podpirati. Enako pa velja za transport živih živali, ker to sodi tudi v drug resor. Hvala lepa.</p>
            </sp>
            <sp xml:id="SDZ1-Redna-23-1994-09-27.sp55">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Šešerko.</p>
            </sp>
            <sp xml:id="SDZ1-Redna-23-1994-09-27.sp56">
               <speaker>DR. LEO ŠEŠERKO:</speaker>
               <p>Spoštovani! Povedati moram, da sem pričakoval od gospoda državnega sekretarja, da bo povedal, zakaj se ne izvajajo ti predpisi, ker to je tisto, kar je najbolj spotakljivo. Druga stvar je, da reguliranje dejavnosti neke panoge določajo ti predpisi in je ta ločitev med statusom neke dejavnosti in zakonom, dejavnosti kot institucije in z zakonom, ki regulira njeno delovanje, in tu je nemogoče delati razliko. Zato mislim, da sta amandmaja utemeljena, je pa res, da je sedanje stanje v Sloveniji katastrofalno in da je Slovenija zdaj za vzhodnoevropske dežele in deloma tudi za severnoevropske dežele postala edini koridor za te prevoze, ker čez Zvezno Republiko Nemčijo in čez Avstrijo ne vozijo transportov živih živali, ker jim ob najmanjšem prekršku zaplenijo celoten tovor in vozilo. V Sloveniji ni nobenega tveganja, tu lahko počnejo, kar se jim zljubi in zaradi tega izbirajo Slovenijo kot koridor, ki teče od Poljske, Češke, Slovaške, Madžarske, čez Slovenijo v Italijo ali pa v koprsko pristanišče, ki je eno od treh točk v Evropi, ki veljajo za najbolj umazane v tem pogledu in to lahko pogledate na kabelski televiziji, na različnih programih vsak trenutek. Namen teh amandmajev je, da prisilimo Vlado, da sprejme ukrepe. Tu ji dajemo samo proste roke, da lahko to naredi in da se to stanje, ki se sedaj dogaja, prekine.</p>
               <p>Rad bi vas opozoril samo še na to, da je Združenje prometa in zvez v zvezi s temi amandmaji opozorilo v svoji obrazložitvi na tole, na koncu svojih pripomb pravijo: posamezne zahodne države, kot je npr. Zahodna Nemčija, imajo na meji poleg ostalih carinskih in policijskih uradnih oseb tudi strokovno osebje, ki opravlja tehnično kontrolo vstopajočih tujih vozil. Te uradne osebe imajo funkcijo tehničnega kontrolorja ali inšpektorja. Se pravi, to so stvari, ki funkcionirajo, razen v Sloveniji. Nekdo bi moral v Sloveniji odgovarjati za to stanje. Državni zbor je ob več prilikah opozarjal, da je sedanje stanje nemogoče. Tudi odbor je zahteval, da se tehnična kontrola vozil na meji začne izvajati, ampak kljub temu praktično vsakdo lahko danes z vsakršnim vozilom pripelje v Slovenijo in brez vsakih težav po njej vozi. Hvala lepa.</p>
            </sp>
            <sp xml:id="SDZ1-Redna-23-1994-09-27.sp57">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Jelinčiču.</p>
            </sp>
            <sp xml:id="SDZ1-Redna-23-1994-09-27.sp58">
               <speaker>ZMAGO JELINČIČ:</speaker>
               <p>Hvala. Mene čudi, da je gospod državni sekretar v svojem govoru pravzaprav zagovarjal nered v državi. Jaz mislim, da je funkcija ministrstva, da zagotovi čim več reda in da se tiste zadeve uredijo čimprej in če je možno z določenimi amandmaji. Mislim, da je to treba pozdraviti, ne pa da iščemo izgovore, zakaj tega naj ne bi bilo v zakonu. Gospod Šešerko je lepo pojasnil zadeve, tako da ni treba nič dodajati in mislim, da je zdaj na Državnem zboru, da oba amandmaja potrdi in da tudi s tem pokažemo, da smo Evropa. Hvala.</p>
            </sp>
            <sp xml:id="SDZ1-Redna-23-1994-09-27.sp59">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Šiftar, prosim.</p>
            </sp>
            <sp xml:id="SDZ1-Redna-23-1994-09-27.sp60">
               <speaker>DRAGO ŠIFTAR:</speaker>
               <p>Glasoval bom proti temu amandmaju. Sicer se strinjam s tem, kar sta kolega Šešerko, pa kolega Jelinčič govorila, rad bi pa povedal, da s tem nič ne pridobimo, če bomo imeli to zapisano v ne vem kolikih zakonih, če se ta stvar ne izvaja. Meni se pa zdi bolj bistveno, da bi mi speljali to. Torej en delček poslanskega vprašanja bi vam prebral. Republika Slovenija je v skladu s 3. točko 3. člena konvencije o cestnem prometu dolžna sprejeti v mednarodnem prometu vsa vozila, ki izpolnjujejo tehnične pogoje iz priloge pet k tej konvenciji. Na meji se lahko zavrnejo le vozila, za katera se ugotovi, da niso tehnično brezhibna. Problem pa je v tem, da policisti na meji niso usposobljeni za takšna opravila, niti ne razpolagajo s potrebno opremo za ugotavljanje tehnične brezhibnosti vozil. Da ne bom vse našteval, kako se oni strinjajo z našimi pobudami, kako so oni za zdravo, pa zeleno Slovenijo itd. Hočem povedati to, če en zakon zapišemo notri, še nekaj bo dodatnega balasta, če ne rešimo tega problema, ki sem ga tukaj prebral, ne bo rešitve. In zaradi tega ne bom glasoval za ta amandma, ker nima smisla v tem zakonu.</p>
            </sp>
            <sp xml:id="SDZ1-Redna-23-1994-09-27.sp61">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod državni sekretar Slavko Hanžel.</p>
            </sp>
            <sp xml:id="SDZ1-Redna-23-1994-09-27.sp62">
               <speaker>DR SLAVKO HANŽEL:</speaker>
               <p>Hvala lepa. Spoštovani! Obratno, zagovarjam red, ne nereda. Rekel bi takole. K prvemu amandmaju so to zadeve, ki nekako ne sodijo v delokrog Ministrstva za promet in prekomerno onesnažujejo okolje. Mi s tem nimamo nič. To je predmet drugega zakona, ki predpisuje, kako in kaj varujemo okolje, kakšna sme biti količina izpušnih plinov itd. K drugemu, se pravi transport živih živali, pa bi dodal samo tole še, da je predlog zakona o varstvu živali v prvi obravnavi in ta zakon vključuje prav tako določila, kako je s transportom. In če bomo to dajali tukaj notri, bomo imeli na dveh straneh morebiti celo različno urejeno. V zakonu, ki ga tukaj predlagamo in pa zakonu, ki je, kot sem rekel, v prvi obravnavi. Zato predlagam, da pač upoštevate pripombe, ki so bile dane. Mi smo prav za red, ne za nered in na način, da se stvari opredelijo v zakonih, ki določeno problematiko dejansko morajo urejati. Rekel pa sem, da pa vidika okoljevarstvenih razlogov, vidika obremenjevanja naše infrastrukture v načelu seveda to podpiramo, da se dejansko ti tehnični pogoje za transport vozil po naših cestah dejansko zaostri, vendar to ni predmet, še enkrat ponavljam, tega zakona. Hvala lepa.</p>
            </sp>
            <sp xml:id="SDZ1-Redna-23-1994-09-27.sp63">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Pregelj, izvolite.</p>
            </sp>
            <sp xml:id="SDZ1-Redna-23-1994-09-27.sp64">
               <speaker>ŽARKO PREGELJ:</speaker>
               <p>Spoštovani! Razumem sicer nekakšno bitko med ministrstvi, kdo je za kaj pristojen. Kljub vsemu zakon ni zgolj last enega ministrstva oziroma v pristojnosti, ampak je lahko v pristojnosti več ministrstev. Zato menim, kljub temu, da sem že prej poskušal pojasniti, zakaj odbor ni podprl teh dveh amandmajev, poskušam tudi razumeti predlagatelja, ki želi kvečjemu dodati še eno zakonsko določilo, ki bi nekako le preprečevalo neustrezen transport preko naše države in brez dvoma so za tehnično sposobnost vozil odgovorni državni organi. Kadarkoli lahko policija ustavi tovornjak in preveri njegove tehnične sposobnosti. Tudi stehtajo ga lahko in na ta način ugotovijo, ali ne presega osnih pritiskov in podobno.</p>
               <p>Jasno je, da to ni v pristojnosti direktno Ministrstva za promet, je pa v pristojnosti nekega drugega državnega organa, v tem primeru Ministrstva za notranje zadeve. Zato menim, da ne bo storjen noben hud prekršek, četudi to določilo dodamo, kajti gre zgolj za to, da ga dodamo v ta člen in bo kvečjemu lahko ena dodatna spodbuda državnim organom, da bodo pri nadzoru tega prometa nekoliko bolj restriktivni.</p>
               <p>Verjamem, da je veliko težje podpreti 30.a člen, ki je v resnici že skoraj na ravni uredbe. Namreč, koliko časa traja transport itd., to ni stvar običajno zakona, to je stvar podzakonskega akta. Tega drugega amandmaja ne bi podprl, čeprav se tudi z intenco tega amandmaja v bistvu strinjam. Hvala.</p>
            </sp>
            <sp xml:id="SDZ1-Redna-23-1994-09-27.sp65">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Geržina.</p>
            </sp>
            <sp xml:id="SDZ1-Redna-23-1994-09-27.sp66">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! Z namenom teh dveh amandmajev se strinjam. Samo na žalost so amandmaji premalo premišljeni. Glejte, v prvem amandmaju prepove vožnjo na meji. Se pravi, slučajno smo govorili o živini. Ustavili bomo kamion in se nam bo zapletlo. Nimamo nič pripravljeno, kaj bomo s to živino naredili, ker v drugem amandmaju pravi, da ne sme biti živina natovorjena več kot 12 ur. Sedaj bo potrebno imeti spet karantene, dati živino ven in noter in če to kar tako rečemo, ne da uredimo te zadeve pred ali pa vzporedno s tem, potem mislim, da smo naredili slabo, kljub temu, da smo hoteli dobro.</p>
               <p>Pa še ena druga stvar je. Mogoče bi prvi amandma le pustili kot neko spodbudo. Opozarjam pa na en drug problem, ki ga spremljam vsak dan, ko sem na cesti od doma v parlament. Namreč, ne gre samo za onesnaževanje ali tehnično premalo pripravljena vozila, ampak gre za eno drugo stvar, ki jo moram opozoriti in mislim, da je prav, da se tudi tu nekaj naredi. Ne samo tuja, ampak tudi domača. Namreč v prometu se pojavljajo, in to v velikem številu, vozila, ki imajo premajhno moč na skupno maso. In tam se potem pojavlja največje onesnaževanje. Tega pa nihče ne kontrolira. Pogojno, bi rekel, v tem pogledu bi prvi amandma podprl, ampak drugi amandma pa dejansko prinaša določene probleme, predvsem v transportu živine, ne glede na to, da zagovarjam, da je pač treba zaostriti tiste pogoje, ali pa jih približati zahodni Evropi tudi v tem smislu na tak način kar tako na hitro in brez nekih posledic. Brez nekih kazenskih določb pač ta zakon, ne vem, če bo dosegel svoj namen. Zato pravim, da bi prvi amandma pogojno podprl v tistem smislu močnejših motorjev, ki tudi manj onesnažujejo, tudi manj obremenjujejo promet, ker sedaj zastaja promet zaradi tega problema. Za drugega pa mislim, da je treba nekje drugje bolj premisliti in se z njim ne bi strinjal. Hvala lepa.</p>
            </sp>
            <sp xml:id="SDZ1-Redna-23-1994-09-27.sp67">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje. Najprej glasujemo o amandmaju k 39. členu pod 1. točko skupina poslancev, prvopodpisani gospod Šešerko. Odbor in Vlada tega amandmaja ne podpirata. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(22 poslancev.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem amandma pod 2. točko. Ista skupina predlagateljev in odbor in Vlada prav tako ne podpirata. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(14 poslancev.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 39. člen. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da smo člen sprejeli.</p>
               <p>Smo na strani 4. našega pregleda. Imamo amandma k 43. členu. Predlagatelj je skupina poslancev, prvi podpisani Ivan Sisinger. Odbor podpira, mnenja Vlade nimamo. Želi kdo besedo? Gospod Kopač ima besedo.</p>
            </sp>
            <sp xml:id="SDZ1-Redna-23-1994-09-27.sp68">
               <speaker>JANEZ KOPAČ:</speaker>
               <p>Hvala lepa. Če prav razumem, gre za amandma, ki pravi, da je avtobusna postaja ali delovanje avtobusne postaje neka storitev, ki po amandmaju gospoda Sisingerja sme biti samo gospodarska javna služba. Menim, da za to ni nobene potrebe. Avtobusna postaja je poslovanje, ki je tako kot poslovanje česar koli drugega na storitvenem področju, da rečem npr. banke ali pa turistične agencije ali karkoli drugega.</p>
               <p>Skratka, ne vidim potrebe za to, da bi to bila gospodarska javna služba. Vsekakor pa je prav, kar je pa možno skozi druge člene tega zakona, da ima država možnost predpisovati določene stvari in jih tudi predpisuje, npr., da morajo biti objavljeni vozni redi, čas obratovanja in podobno. Verjamem, da bi bilo v interesu nekaterih obstoječih služb v okviru obstoječih avtobusnih postaj to, da ostanejo pod državno kapo. Menim, da za to ni potrebe in da nek razum, ki da kaj na učinkovitost, kakovost, na neko konkurenco, narekuje, da tudi to področje poslovanja sprostimo za, z recimo, večjo konkurenco. Hvala lepa.</p>
            </sp>
            <sp xml:id="SDZ1-Redna-23-1994-09-27.sp69">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sisinger.</p>
            </sp>
            <sp xml:id="SDZ1-Redna-23-1994-09-27.sp70">
               <speaker>IVAN SISINGER:</speaker>
               <p>Spoštovane poslanke in poslanci! Vsem, ki ste podpisali vložene amandmaje seveda moram povedati, da mi je zelo žal, da sta prva dva bila zavrnjena, ker dejansko sta peljala zadeva k večji varnosti in k večjemu redu na tem področju. Amandmaja nista bila sprejeta in mislim, da pa ta amandma v 43. členu, ne bi sedaj razlagal, ker vsi vemo, kaj piše v tem členu, kaj avtobusna postaja opravlja, kaj dela, kakšne storitve Potem moram reči, da so me tisti, ki sem z njimi govoril in ki so opravili eno tako popolno razpravo o tem zakonu, resnično prepričali drugače, kot meni gospod Kopač, da je prav, da v tem 43. členu dodamo to besedilo in jaz mislim, da je prav matični odbor pri tem amandmaju razumel, za kaj v resnici gre. Tudi sam ga je podprl in vas prosim, da vsaj tega podpremo, ker mislim, da vse drugo vodi že v neko, bi rekel, nasprotovanje, naprej v sumničenja in tako naprej, kar ne sodi v ta zakon. Hvala.</p>
            </sp>
            <sp xml:id="SDZ1-Redna-23-1994-09-27.sp71">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, da ugotovimo prisotnost v dvorani. Glasujemo o amandmaju k 43. členu. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(22 poslancev.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 43. člen. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(12 poslancev.)</stage></p>
               <p>Ugotavljam, da smo 43. člen sprejeli.</p>
               <p>V razpravo dajem 58. člen. Imamo dva amandmaja. Prvega predlaga Vlada. Odbor podpira drugi del amandmaja, iz opombe pa je vidno, da je Vlada napovedala umik prvega dela amandmaja, ki se nanaša na uvodni stavek, in drugi amandma predlaga skupina poslancev s prvopodpisanim gospodom Šešerkom. Odbor ne podpira.</p>
               <p>Želi kdo besedo?<stage>(Ne.)</stage> Hkrati sprašujem Vlado, če je napovedala umik prvega dela amandmaja? <stage>(Ne.)</stage> Torej ne bomo glasovali o amandmaju, ki se nanaša na uvodni stavek, ampak bomo glasovali: Četrta točka prvega odstavka tega člena se dopolni tako, da se glasi: Če mednarodnega linijskega prevoza oseb ne opravlja v skladu s cenikom, voznim redom in tinerarjem, ki ga potrdi ministrstvo, pristojno za promet, <stage>(21. člen)</stage>. Glasujemo samo o tem amandmaju. To je amandma pod 1. številko. Želi kdo besedo? <stage>(Ne.)</stage></p>
               <p>Dajem amandma pod 1. številko, ki ga predlaga Vlada, na glasovanje. Odbor ga podpira. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da je amandma sprejet.</p>
               <p>Pod 2. točko imamo amandma gospoda Šešerka. Odbor ga ne podpira, mnenja Vlade nimamo. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da smo tudi drugi amandma sprejeli in dajem na glasovanje 58. člen. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo 58. člen sprejeli.</p>
               <p>V razpravo dajem 59. člen in amandma gospoda Šešerka ter skupine poslancev. Odbor ga ne podpira. Želi kdo besedo? Dajem amandma na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 59. člen. Ugotovimo sklepčnost! <stage>(51 prisotnih.)</stage></p>
               <p>Kdo je za sprejem 59. člena? <stage>(33 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo člen sprejeli.</p>
               <p>Smo na 5. strani našega poročila k 64. členu. Imamo dva amandmaja. Prvega in drugega predlaga skupina poslancev, prvi podpisani gospod Šešerko. Odbor ju ne podpira, Vlada nima mnenja. Želi kdo besedo? <stage>(Ne.)</stage></p>
               <p>Dajem amandma k 64. členu pod 1. točko na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(3 poslanci.)</stage></p>
               <p>Ugotavljam, da smo amandma pod 1. točko sprejeli.</p>
               <p>Na glasovanje dajem amandma pod 2. točko Ugotovimo sklepčnost! <stage>(39 prisotnih.)</stage> Bomo ponovili. Prosim, da ponovno ugotovimo prisotnost. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje tako spremenjen 64. člen. Ugotovimo sklepčnost! <stage>(53 prisotnih.)</stage></p>
               <p>Kdo je za sprejem 64. člena? <stage>(42 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo člen sprejeli.</p>
               <p>V razpravo dajem še zadnji amandma in zadnji člen, h kateremu je bil vložen amandma. To je amandma k 66. členu. Predlagatelj je odbor. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(Nihče.)</stage></p>
               <p>Dajem na glasovanje 66. člen, amandma k njemu pa je bil sprejet. Ugotovimo sklepčnost! <stage>(51 prisotnih.)</stage></p>
               <p>Kdo je za sprejem 66. člena? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je člen sprejet.</p>
               <p>V razpravo dajem vse ostale člene, h katerim niso bili vloženi amandmaji. Dajem jih na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo te člene sprejeli.</p>
               <p>S tem smo zaključili obravnavo po členih. V razpravo dajem naslov zakona. Naslov zakona dajem na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo naslov zakona sprejeli.</p>
               <p>Imamo pa še dodatne sklepe. Pod 1. točko mislim, da je sklep umaknjen in je nadomeščen z novim, ki vam ga bom prebral. Predlaga ga skupina poslancev - prvi podpisani je gospod Šešerko. "Državni zbor nalaga Vladi Republike Slovenije, da za odredbo o omejitvi prometa na cestah v Republiki Sloveniji od 1. januarja 1995 prepove promet tovornih vozil s priklopnimi vozili ali brez njih, katerih največja dovoljena masa presega 7,5 ton od 14. do 22. ure vsak petek in vsak dan pred državnimi prazniki ali dela prostim dnevom v Republiki Sloveniji od 15.00 do 24.00 ure vsako soboto in 0.00 do 22.00 vsako nedeljo in državni praznik ali dela prost dan."</p>
               <p>Gospod Šešerko ima besedo.</p>
            </sp>
            <sp xml:id="SDZ1-Redna-23-1994-09-27.sp72">
               <speaker>DR. LEO ŠEŠERKO:</speaker>
               <p>Spoštovani! Samo na kratko bom povedal, da bo razumljivo, v čem je smisel tega sklepa.</p>
               <p>Vlada je dala negativno mnenje k onemu, ki smo ga umaknili, ki je predvideval generalno prepoved tovornega tranzita po Sloveniji od petka ob 14.00 do nedelje ob 22.00. Zato, da bi imel ta sklep večjo možnost, da bo sprejet, kot veste, je Državni zbor že zavezal Vlado, da pripravi omejitve tovornega tranzita, zato smo predlagali neke vrste kompromisen sklep, v katerem se ohrani prepoved vožnje ob petkih, ki ga je Državni zbor že sprejel, in se uvede prepoved v soboto od 15.00 do nedelje do 22.00 ure.</p>
               <p>To predlagamo zaradi tega, ker ima takšno ureditev tudi Republika Avstrija in s tem nastane na večjem območju v nekem smislu enoten režim, kar olajšuje tudi tiste težave, o katerih gospod Geržina govori, ki so pa seveda samo prehodne in začasne, dokler prevozniki od Irana do Španije teh omejitev ne poznajo.</p>
               <p>Želim vas opozoriti, da je sindikat delavcev v prometu, ki ga to tudi posebej zadeva, izrekel izrecno podporo, ker šoferji tovornjakov želijo imeti prost vikend. Vi veste, da so preobremenjeni in zato naklonjeni taki ureditvi.</p>
               <p>Poleg tega bi vas rad opozoril, da je Švica z referendumom sprejela sklep o popolni prepovedi kakršnega koli tovornega tranzita od leta 2002 dalje ali od leta 2004. Mi gremo s tem sklepom v bistvu počasi v to smer. V Republiki Sloveniji uvajamo neko ureditev, ki se bo tudi v širšem mednarodnem prostoru postopno uveljavila. Hvala lepa.</p>
            </sp>
            <sp xml:id="SDZ1-Redna-23-1994-09-27.sp73">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Redna-23-1994-09-27.sp74">
               <speaker>MIROSLAV GERŽINA:</speaker>
               <p>Hvala lepa za besedo. Spoštovani! Primerjati se z Zahodno Evropo je lepo, želeti si tja, je tudi lepo. Kar je dobrega tam, k nam prinesti je lepo in dobro. Kot je že doktor Šešerko rekel, da imajo več ali manj urejene avtoceste, da je po teh avtocestah manjše onesnaževanje in večji promet, postajališča, kjer imajo vso potrebno infrastrukturo, kjer se bodo cel dan ljudje, in to vsako soboto, ljudje ustavljali.</p>
               <p>Jaz nisem proti temu, da se omejuje promet. Sem tudi za to, da se ga postavi na železnico, kot je tukaj gospod Zmago rekel. Ampak glejte, če imamo postajališča, to lahko uredimo. Človeka za 24 ur pustiti v kabini brez gretja, ker ne bo smel prižgati motornega gretja ali motorja ali pa posebnega gretja na nafto, s katerimi so danes opremljena praktično vsa vozila, ne vem, kaj bomo z njim naredili. Bodo stali tam ob cestah, kjer koli, kjer so zasilna postajališča, da ne bodo imeli ne kam iti, ne kje jesti in tako naprej in niti umiti se ne bodo mogli ter preskrbeti hrane. Jaz ne vem, če je to danes že primerno.</p>
               <p>Namen je zopet dober, ampak ko bomo imeli zdaj, po šestih letih, vsaj to glavno avtocestno žilo urejeno in z vsemi tistimi  postajališči in z vsem servisom urejeno, mislim, da bi lahko v to šli, ker potem bi zahtevali, da gre tja ves tisti promet, ki zdaj pelje po vseh stranskih cestah, ki ni danes prepovedan po vseh regionalkah in magistralkah in zdaj tja spraviti te ljudi, mislim, da najmanj, kar lahko rečemo, ni pošteno. Če pa pripišemo še, da bomo to infrastrukturo uredili, potem se pa z doktor Šešerkom strinjam. In če smo vsi "za", da to investiramo takoj danes, pa podpiram tudi ta sklep. Hvala lepa.</p>
            </sp>
            <sp xml:id="SDZ1-Redna-23-1994-09-27.sp75">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Thaler, prosim.</p>
            </sp>
            <sp xml:id="SDZ1-Redna-23-1994-09-27.sp76">
               <speaker>ZORAN THALER:</speaker>
               <p>Hvala lepa. Rad bi dal tudi svojo podporo predlogu tega sklepa.</p>
               <p>Najprej dovolite, da repliciram gospodu Geržini. Gotovo šoferji-prevozniki planirajo svoje poti, če potujejo daleč z vzhoda na zahod in tako naprej. Ob cestah so moteli, imajo predpise, na vsakih koliko ur je treba ustaviti in se spočiti in tudi take ureditve pripomorejo k temu, da to bolj dosledno spoštujejo in da imajo čas, da se spočijejo. Drugače pa mislim, da je glavni namen teh, ekološko naravnanih sklepov v tem, da mi izvršno oblast, ki je za to odgovorna, prisilimo, da začne dolgoročno urejevati te zadeve. Jaz osebno mislim, da ni dobro, da se zakonodajno telo ukvarja s temi izvršnimi uredbami, vendar po generalnem videnju stanja stvari je jasmo, da Vlada, ministrstvo na tem praktično ne dela nič. Se pravi, na politiki potiskanja tovornega tranzita na železnico, na politiki omejevanja kolone, ki se vije od Fernetičev do Dolge vasi, tovornjakov in tako naprej. Zato ta sklep podpiram. Ta sklep bo predvsem pokazal izvršni oblasti, da je volja, da se te stvari začnejo urejati tako, kot se dokaj dobro urejajo v Avstriji in Švici, tudi v tem Državnem zboru. Hvala lepa.</p>
            </sp>
            <sp xml:id="SDZ1-Redna-23-1994-09-27.sp77">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Geržina.</p>
            </sp>
            <sp xml:id="SDZ1-Redna-23-1994-09-27.sp78">
               <speaker>MIROSLAV GERŽINA:</speaker>
               <p>Jaz bi se popolnoma strinjal z gospodom Thalerjem, če bi imeli tak itinerar oziroma tak urnik, kot ga je imel Pendollino zadnjič, ko so mu odprli vsa vrata, da je lahko vozil 208 kilometrov na uro pred Mariborom, ali pa 170 nekje na Dolenjskem oziroma tukaj pred Ljubljano. Glejte, ampak ti ljudje, ki gredo od daleč, kot je bilo rečeno, to je daljinski promet, mislim, da ga lahko ustavi ena čisto navadna nesreča, ko so trije mrtvi. Avtomobili na naših cestah stojijo in potem se vse skupaj podre. In potem  pride do tistega problema, na katerega sem prej opozoril. Zato pravim, saj namen je dober, vsekakor, ampak temu namenu je treba dodati še nekaj. Treba je zagotoviti gostinske usluge in vse tisto na določenih mestih, ki danes ni. Samo ta odlok oziroma tak pritisk ni pravilen. Hvala lepa.</p>
            </sp>
            <sp xml:id="SDZ1-Redna-23-1994-09-27.sp79">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Rupel, za njim pa ima besedo gospod Madon.</p>
            </sp>
            <sp xml:id="SDZ1-Redna-23-1994-09-27.sp80">
               <speaker>DR. DIMITRIJ RUPEL:</speaker>
               <p>Spoštovani gospod predsedujoči, spoštovane kolegice in kolegi, strinjam se s kolegom Thalerjem glede njegove razlage problema in podpiram ta sklep. Sicer pa moram ugotoviti v nasprotju s tistimi, ki tu pa tam, se mi zdi, pojejo slavo naši cestni politiki in Ministrstvu za promet in zveze. Mislim, da je stanje na naših cestah mizerno, da navzočnost težkih tovornjakov bistveno ovira razvoj in razmah turizma in povzroča velike težave. Mislim pa še posebej nekaj povedati. Tisti, ki ugovarjajo takšni ureditvi, so pozabili, da smo imeli neko podobno ureditev že v stari Jugoslaviji. Zdaj, če sprejmemo tak sklep oziroma če priporočimo nek režim, v bistvu samo vzpostavimo nazaj neko stanje, ki smo ga že imeli in ki smo ga po nepotrebnem odpravili. Hvala lepa.</p>
            </sp>
            <sp xml:id="SDZ1-Redna-23-1994-09-27.sp81">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Madon, prosim.</p>
            </sp>
            <sp xml:id="SDZ1-Redna-23-1994-09-27.sp82">
               <speaker>ZORAN MADON:</speaker>
               <p>Spoštovani! Ocenjujem, da ja sicer namen tega sklepa pozitiven in pravi, ampak ocenjujem, da bodo ti sklepi povzročili ravno nasprotno od tistega, kar želijo. Oglasil sem se pa zato, ker sem poslušal tri predstavnike oziroma tri kolege, ki so iz Ljubljane, bolj kot pa od kje drugje. Sam prihajam iz obrobja Slovenije in menim, da bo ta sklep dosegel  to, da bo prihajalo do konic prometa tovornjakov. In te konice prometa tovornjakov se bodo zgodile ravno ob ponedeljkih in pred zaporami ob petkih. To ne zato, ker se jaz takrat vozim domov, ali pa v Ljubljano, ampak zaradi tega, ker ni slabšega, kot so konice pri tovornjakih. Sam doživljam konice iz mejnega prehoda Vrtojba, ker mejni prehod ne deluje 24 ur, ampak deluje omenjen čas in ko pride do te konice tovornjakov, takrat je Vipavska dolina zabita.</p>
               <p>In enako bo cela Slovenija zabita ob konicah po teh omejitvah ali pred temi omejitvami. Ni slabšega za okolje, za promet v Sloveniji, kot so konice. Konice tovornjakov pomenijo veliko večje ogrožanje okolja, veliko večje onesnaževanje, ker ti tovornjaki potem ne peljejo tekoče, ampak peljejo v kolonah, kjer pride vmes še nekaj nespretnih šoferjev osebnih avtomobilov in potem se dogaja to, da prehitevamo dolge kolone tovornjakov in prihaja do teh strašnih prometnih nesreč. Jaz osebno raje dohitim en tovornjak ali pa dva tovornjaka, kot pa da dohitim kolono tovornjakov, ali pa da dohitim nekaj nespretnih šoferjev osebnih avtomobilov. Tovornjake, ki so na cesti v ustreznih razmikih, je lepo prehitevati, se je lepo z njimi srečevati, ni problemov. Bati pa se je konic tovornjakov. In  do teh konic bo prav gotovo prihajalo.</p>
               <p>Druga zadeva pa je, da bi resnično želel, ker želite s tem sklepom doseči razbremenitev okolja in onesnaženost s hrupom, da bi morda napisal kakšen predlog sklepa za omejitev hrupa pri tistih motorjih brez izpušnikov ali "z ven zmetanimi stvarmi" za izpuh, da bi morda omejili prelete raznih helikopterjev, letal povsod itn. Te stvari veliko bolj onesnažujejo okolje kot pa nek tekoč promet tovornjakov na tranzitnih cestah, ki jih imamo v Sloveniji. Upam, da bomo te ceste čimprej preuredili in da tega problema ne bo več. Hvala.</p>
            </sp>
            <sp xml:id="SDZ1-Redna-23-1994-09-27.sp83">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Šešerko ima besedo.</p>
            </sp>
            <sp xml:id="SDZ1-Redna-23-1994-09-27.sp84">
               <speaker>DR. LEO ŠEŠERKO:</speaker>
               <p>Moram reči, da je intervencija gospoda Madona nekoliko nenavadna in to zaradi tega, ker Republika Slovenija že ima omejitve ob vikendu. Te so samo primerljive od sobote, od 15. ure naprej, z avstrijskimi.Problemi, o katerih vi govorite, pa so neizogibni. Sedaj pa postavim to drugače: vi pledirate v bistvu za popolnoma prost tovorni tranzit čez Slovenijo ob vsakem času. Mislim, da je to skrajno neresno zagovarjati tu na tem mestu in ne bom tega naprej komentiral.</p>
            </sp>
            <sp xml:id="SDZ1-Redna-23-1994-09-27.sp85">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Mislim, da smo razpravo končali. Prehajamo na odločanje. Najprej dajem na glasovanje sklep skupine poslancev s prvopodpisanim gospodom Šešerkom. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(8 poslancev.)</stage></p>
               <p>Ugotavljam, da smo sklep sprejeli. Imamo še drugi sklep iste skupine poslancev. Državni zbor nalaga Vladi Republike Slovenije, da z odredbo o omejitvi prometa na cestah v Republiki Sloveniji od 1. januarja 1995 prepove promet tovornih vozil, ki s hrupom prekomerno onesnažujejo okolje v nočnih urah, od 22. ure do 5. ure vsak dan. Poleg odredbe o omejitvi prometa naj Vlada pripravi odredbo o klasifikaciji tovornih vozil v hrupna in nehrupna v skladu s smernicami Evropske unije. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da smo ta sklep sprejeli. Imamo še sklep odbora matičnega delovnega telesa: Državni zbor nalaga Vladi Republike Slovenije, da pripravi ustrezno zakonsko podlago, na podlagi katere bi v posebnih primerih v nekaterih predpisih lahko uporabljali tudi tujo denarno enoto. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo tudi ta predlog dodatnega sklepa sprejeli. S tem zaključujem to točko dnevnega reda.</p>
               <p>Prehajamo na <title>46. TOČKO DNEVNEGA REDA, ZAHTEVA O RAZLAGI 23. IN 26. ČLENA POSLOVNIKA DRŽAVNEGA ZBORA</title>.</p>
               <p>Na podlagi tretjega odstavka 334. člena Poslovnika Državnega zbora je poslanec Janez Podobnik zahteval, da Državni zbor odloči o razlagi 23. in 26. člena Poslovnika Državnega zbora, ki ga je na predlog predsednika Državnega zbora sprejela Komisija za poslovnik. Ali želi predlagatelj besedo? Prosim, gospod Janez Podobnik.</p>
            </sp>
            <sp xml:id="SDZ1-Redna-23-1994-09-27.sp86">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! Poslovnik Državnega zbora naj ima osnovni namen v tem, da nam, poslancem, omogoča, da čimbolj kvalitetno opravljamo svoje poslanstvo. To je instrument, ki ureja delovanje Državnega zbora. Subjekt Državnega zbora smo poslanci, zato naj ima po mojem mnenju, kadar Komisija za poslovnik tolmači določbe poslovnika, vedno pred seboj to osnovno izhodišče, da bo tolmačila poslovnik na način, da bo, poslancem omogočila čim boljše delo. Tako sem, ko sem dobil kot poslanec na svojo poslansko mizo razlago teh vprašanj, ki jih je, zanimivo, na predsednika Državnega zbora naslovil generalni sekretar Vlade. Vlada je predlagala, da se tolmačijo določbe poslovnika in sem dobil odgovore na naslednja tri vprašanja:</p>
               <p>1. Kaj se šteje kot prijava poslanskega vprašanja? Ali zadošča, da se poslanec prijavi tako, kot v razpravi tretji odstavek 23. člena določa poslovnik?</p>
               <p>2. Kdaj se šteje, da je vprašanje postavljeno pisno, ali je to npr. tudi prijava poslanskega vprašanja, ki je podrobno napisana in obrazložena?</p>
               <p>3. Ali pisno vprašanje poslanec lahko tudi ustno predstavi na seji zbora?</p>
               <p>Ko sem videl odgovore na ta tri vprašanja, me je najbolj zadelo 4. stališče Komisije za poslovnik, ki se je soglasno odločila, da posamezen poslanec lahko prijavi le eno poslansko vprašanje ali pobudo in eno dopolnilno vprašanje.</p>
               <p>Moj zorni kot razmišljanja je šel najprej s pogleda opozicijske stranke. To je določba, ki meni kot poslancu opozicije jemlje enega osnovnih instrumentov, da lahko postavljam na seji Državnega zbora vprašanja, na katera mora Vlada po poslovniku tudi odgovoriti. Menim, da je taka rešitev, da lahko poslanci postavimo samo eno poslansko vprašanje, restriktivna za nas poslance, še posebej pa za poslance opozicije.</p>
               <p>Hkrati sem presenečen, kako to, da Komisija za poslovnik ni nikoli odreagirala, ko smo poslanci različnih poslanskih skupin večkrat opozarjali, da Vlada ne odgovarja na vsa poslanska vprašanja. To je 27. člen našega poslovnika. Kako to, da tukaj, ko smo poslanci nekako prizadeti, ne stopi Komisija za poslovnik v bran poslancem.</p>
               <p>Seveda ne bom podprl četrte razlaga Komisije za poslovnik, ki trdi in predlaga, da lahko posamezen poslanec prijavi le eno poslansko vprašanje.</p>
               <p>Ostala tri stališča, ki jih je Komisija za poslovnik sprejela, bi bila načeloma lahko sprejemljiva. Ob tem bi opozoril na neko težnjo, ki jo opazimo tudi pri spreminjanju oziroma dopolnjevanju našega poslovnika, temu smo danes priča, to je težnja, ki je prisotna v Državnem zboru, strahotni normativizem. Enostavno vse hočemo opredeliti s tem, da zapišemo v poslovnik. Naš poslovnik bo postal preobremenjen, členov bo vedno več,</p>
               <p>hočemo vsako situacijo točno določiti v poslovniku, mislim, da se s tem nadaljuje neka stara praksa, vsako situacijo določiti z nekim členom. Sam plediram za drugo možnost. Počasi sprejmimo način, da bodo nekatera pravila v Državnem zboru veljala tudi nenapisana, da se jih bomo poslanci držali in jamčili. Kot poslanec se bom nekega pravila držal, ki ne bo napisano, ampak bo držalo, ker bomo poslanci zavezani, da ga spoštujemo. Mislim, da je to tudi praksa nekaterih drugih parlamentov, predvsem v evropskih demokracijah, torej, da nekatera pravila niso napisana in jih poslanci enostavno nikoli ne kršijo. Kajti poslanec, ki ga krši, se onemogoči pred poslanci. Izgubi verodostojnost. Zato predlagam, da četrte razlage, ki jo predlaga Komisija za poslovnik, danes Državni zbor ne potrdi. Hvala lepa.</p>
            </sp>
            <sp xml:id="SDZ1-Redna-23-1994-09-27.sp87">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Janez Podobnik. Želi besedo poročevalec komisije? Prosim, gospod Potrč.</p>
            </sp>
            <sp xml:id="SDZ1-Redna-23-1994-09-27.sp88">
               <speaker>MIRAN POTRČ:</speaker>
               <p>Hvala lepa. Najprej nekaj uvodnih stavkov k načelni razpravi gospoda Podobnika.</p>
               <p>Izhodišče, da naj Poslovnik Državnega zbora ureja in bo tolmačen v korist poslancev, in to predvsem, ali pa tudi v korist opozicijskih poslancev, je bilo ves čas izhodišče dela v poslovniški komisiji in pogledi o tem vprašanju so lahko različni, vendar načelno takšen ugovor, ki ga je dal gospod Podobnik, zavračam, ker poslovniška komisija ni nikoli delala tako, da bi kdaj želela koristiti komurkoli, Vladi ali komurkoli drugemu, ampak je delala v korist poslancev.</p>
               <p>Kar zadeva normativizem in nenapisana pravila, soglašam z gospodom Podobnikom in bi vas rad samo spomnil, da smo v poročilu o poslovniku tudi napisali, da se je v Državnem zboru že oblikovalo veliko nenapisanih pravil, po katerih delamo in hvala bogu, da bi jih bilo še več, hkrati smo pa opozorili na to, da posamični poslanci na nekatera vprašanja reagirajo tudi z zahtevami po razlagi, enkrat eden, drugič drugi, to kar mu ni jasno. In v takšnem primeru poslovniška komisija nima nobene druge možnosti kot to, da pobudo ali zahtevo, ki jo je predsednik Državnega zbora dal, obravnava in v tem primeru neko razlago sprejme. Smo pa tudi mi bili za to, da je čim več teh razlag, ne pa dopolnitev poslovnikov in če govorimo o parlamentarni praksi, zunaj imajo, res, poleg poslovnika še veliko napisanih in nenapisanih pravil, ampak tudi napisanih, ki jih potem v svoji praksi objavijo in se šteje to kot nek sestavni del same razlage poslovnika. Upam, da bomo postopoma do tega prišli.</p>
               <p>Zdaj pa glede konkretnega vprašanja. V poslovniški komisiji smo bili mnenja, da razlaga poslovnika 23. in posebej 26. člena, ki izhaja iz ednine, pač predpostavlja, da na seji poslanec postavlja eno vprašanje ali pa eno pobudo, zato smo tudi tako napisali. Drugo, izhajali smo iz izhodišča, da poslovnik Državnega zbora pozna dve vrsti vprašanj, pisna in ustna. In kar zadeva pisna vprašanja, niso omejena niti številčno niti časovno. Vsak poslanec jih lahko, da poenostavim, vsak dan postavi nekaj in zahteva v 30-ih dneh odgovor. Da je pa ustno vprašanje neka posebna oblika, ki pravzaprav pomeni aktualno vprašanje, v katerem želiš direkten odgovor Vlade na neko vprašanje zato, da bi preizkusil sposobnost Vlade in ministra, da direktno reagira in da bi v dodatnem vprašanju pravzaprav s politiko Vlade in s stališčem tudi polemiziral. Da pa se je pokazala sedanja praksa kot slaba v tem smislu, da je posamezen poslanec pisno najavil 24 ur prej oziroma dan pred sejo, svoje vprašanje, prišel gor in povedal: poleg tega imam pa še drugo, tretje, četrto, peto. Predsedujoči ni vedel, kaj storiti, ostali poslanci, prijavljeni, so prihajali težje na dnevni red in dogovor Vlade seveda potem ni bil vezan na eno vprašanje, ampak na vseh tistih tri, štiri ali pet, kolikor je bilo postavljenih in je za vse druge, ki niso tega delali, se postavila pravzaprav v neenakopraven položaj. Zaradi tega se nam je zdelo, da bi bilo koristno omejiti to ustno vprašanje na eno na sejo. Vemo, da je v tej smeri potrebna selekcija pri posamezniku. Mislimo, da je v tej smeri možen tudi kakšen dogovor v poslanski skupini, ker si seveda več poslancev iz iste poslanske skupine lahko vprašanja razdeli in da s tem, če bi to stališče sprejeli, ne bi škodovali poslancem, ker takšna možnost obstaja preko postavljanja pisnih vprašanj.</p>
               <p>Če se boste večinsko odločili drugače, bo pač še naprej veljala praksa, ki smo jo do zdaj imeli, ki pa se poslovniški komisiji ni zdela niti skladna s poslovnikom, ker govori o ednini, pa tudi ne koristna za enakopraven položaj med vsemi poslanci. Ker pa gre za eno samo mnenje, ki ga gospod Podobnik postavlja pod vprašaj in ki ni vsebinsko vezano na ostala tri, bi jaz predlagal, da Državni zbor ločeno glasuje o točkah, da bi vsaj ostale tri točke, če bi bile nesporne, bile sprejete. Nekatere od teh pa gredo izrazito v korist poslancem. Namreč, v korist v tej smeri, ker so zdaj bile zahteve, da mora tudi tisti poslanec, ki bi rad ustno postavil vprašanje Vladi oziroma Državnemu zboru, 24 ur prej postaviti tekst tega vprašanja in je predstavnik Vlade prišel in rekel: Mi smo komaj zdaj to dobili, ne moremo odgovoriti. Ne, smisel tega ustnega vprašanja je prav v tem, da ne ve, kaj bo vprašan in da se preveri sposobnost ministra za njegovo takojšnje poznavanje stvari in reakcijo in je dobra ta rešitev, da je pri ustnem vprašanju samo najava komu in teme, ne pa konkretno vprašanje, tisto, ki ga mora minister vedeti in če ne bo znal odgovoriti, bo pač prosil, da se kasneje da pisni odgovor.</p>
               <p>Predlagam torej, da bi po točkah, ali pa prve tri točke skupaj, ki so nesporne, pa četrto posebej, če je o tem različen pogled. Hvala.</p>
            </sp>
            <sp xml:id="SDZ1-Redna-23-1994-09-27.sp89">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Potrč. Želi besedo predstavnik sekretariata? <stage>(Ne želi.)</stage> Predstavnik Vlade prav tako ne. Želijo besedo predstavniki poslanskih skupin? <stage>(Ne.)</stage> Besedo dajem poslankam in poslancem. Gospod Pregelj, izvolite.</p>
            </sp>
            <sp xml:id="SDZ1-Redna-23-1994-09-27.sp90">
               <speaker>ŽARKO PREGELJ:</speaker>
               <p>Spoštovani! Strinjam se z marsičem povedanim, toda ne z vsem. Predvsem bi se oglašal, da je bil poslovnik res napisan v ednini, ni pa nikjer izrecno zapisano, da je lahko na seji postavljeno le eno poslansko vprašanje. To je lahko dogovor zaradi omejenega časa, nikakor pa to ni striktno poslovniška opredelitev.</p>
               <p>Druga taka sporna zadeva je druga točka razlage, kjer je zapisano, da pisno postavljeno poslansko vprašanje ni mogoče ustno predstaviti na seji. To je spet lahko zgolj dogovor. Nikakor pa ne more izhajati iz poslovnika. Namreč iz poslovnika 26. člena sledi le sledeče. Poslanec lahko postavi vprašanje pisno, ali ustno na seji Državnega zbora in nikjer ne piše, da ne sme tistega, ki ga ima zapisanega  in ki je sicer pisno že dano, tudi ustno obrazložiti. Tukaj gre dejansko za neke omejitve, ki nastajajo vzporedno s to razlago.</p>
               <p>Sam se zavzemam, da ostane ta možnost, da se tudi pisno vprašanje prebere pred zborom, kajti tudi to ima svojo težo. Ne gre zgolj za tista hitra in kratka vprašanja, na katera lahko minister odgovori na seji. Vemo, da se največkrat izgovorijo, da bodo dali pisni odgovor ali pa prosijo za več časa. Gre pač za to, da s pisnim ali ustnim vprašanjem poslanec na nekaj javno opozori in ravno na javnost tega postavljanja vprašanj je bilo pri razlagi mogoče nekoliko spregledano, tako da jo žal kot take ne morem v celoti sprejemati. Hvala.</p>
            </sp>
            <sp xml:id="SDZ1-Redna-23-1994-09-27.sp91">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč, prosim.</p>
            </sp>
            <sp xml:id="SDZ1-Redna-23-1994-09-27.sp92">
               <speaker>MIRAN POTRČ:</speaker>
               <p>Hvala lepa. Meni je sicer žal, ker vem, da je to za večino poslancev, razen kadar so direktno tisti moment tangirani, zoprna materija. Ampak gospod Pregelj, midva sva vsaj oba člana poslovniške komisije in bi rad zato povedal naslednje. Seveda, če nekdo bere drugi odstavek 26. člena, ga lahko bere tudi različno. Piše namreč: Poslanec lahko postavi vprašanje pisno ali ustno na seji Državnega zbora in sedaj bodo slavisti razlagali ali je bila na seji Državnega zbora za pisno in ustno, ali samo za ustno. Pa recimo, da je to še možen dvom. Samo, kdor bere 27. člen, bo videl, da je iz logike 27. člena odgovor popolnoma različen. Na pisno vprašanje Vlada da pisni odgovor v 30 dneh in ga nimaš kaj ustno predstavljati, ker sploh ni dolžna nanj odgovarjati. Na ustno vprašanje pa je dolžna dati odgovor takoj na tisti seji, ali pa reči, da ga ne zna dati. Zato sta ti dve različni obliki in mislim, da je koristno, da sta dve različni obliki, ker če naenkrat nastane usten odgovor in še kasnejši pisni odgovor, se bo poslanec pač odločil, ali želi Vlado presenetiti v dejavnosti, zahtevati krajšo reakcijo Vlade in videti, kako reagira, ali pa želi neko temeljitejšo oceno in v tem primeru pisno vprašanje postaviti. Mislim, da je vsaj glede tega poslovniška določba res popolnoma jasna in gre za dvoje različnih vprašanj, ki smo jih tudi v celotnem postopku na različen način uredili in mislim, da bi bilo slabo, če ne bi te prakse, ki jo poslovnik jasno določa, tudi sprejeli.</p>
            </sp>
            <sp xml:id="SDZ1-Redna-23-1994-09-27.sp93">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem in prehajam na glasovanje. Glede na to, da je bilo predstavljenih več stališč in mnenj, mislim, da je prav, da glasujemo po točkah in da razlago potem sprejmemo, pač tiste točke, ki so sprejete.</p>
               <p>Najprej dajem na glasovanje prvo razlago. Mislim, da imate vsi gradiva pred seboj, da ni potrebno, da berem. Ugotovimo sklepčnost! <stage>(44 prisotnih.)</stage> Glasovanje bomo ponovili. Prosim, da je nekdo tako dober in pokliče kolege in kolegice iz avle v dvorano. Pozval sem jih po aparatu, pa očitno ne slišijo. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo pod 1. točko razlago sprejeli.</p>
               <p>Na glasovanje dajem 2. točko. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo pod 2. točko razlago sprejeli.</p>
               <p>Na 3. strani imamo 3. in 4. točko. Najprej dajem na glasovanje 3. točko. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo tudi to točko sprejeli.</p>
               <p>Na glasovanje dajem 4. točko. Obrazložitev glasu gospod Podobnik.</p>
            </sp>
            <sp xml:id="SDZ1-Redna-23-1994-09-27.sp94">
               <speaker>JANEZ PODOBNIK:</speaker>
               <p>Spoštovani! Glasoval bom proti 4. točki. Menim, da je vsebina te točke lahko samo materija spremembe zakona o poslovniku, nikakor pa ne materija razlage Komisije za poslovnik. To je en argument.</p>
               <p>Drugi pa je ta, da menim, da je to lahko stvar napisanega ali nenapisanega dogovora, nikakor pa ne razlage Komisije za poslovnik, ki je potem za nas poslance zavezujoča kot sam poslovnik.</p>
               <p>Nisem govoril samo z vidika poslancev opozicije. Menim, da je za delovanje Državnega zbora, ki naj predstavlja voljo ljudi, da uporabim to večkrat uporabljeno besedo, da je to izhodišče tisto, ki nam mora omogočiti, da se sami organiziramo na način, da bomo to voljo ljudi lahko resnično uveljavljali. In to je že ena od določb, ki nam to možnost krni. Prepričan sem, da Državni zbor take razlage ne bo potrdil. Hvala.</p>
            </sp>
            <sp xml:id="SDZ1-Redna-23-1994-09-27.sp95">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da 4. točka ni sprejeta. S tem smo pri obvezni razlagi sprejeli 1., 2. in 3.točko in s tem zaključujem to točko dnevnega reda.</p>
               <p>Prehajamo na naslednjo, na <title>46.B TOČKO DNEVNEGA REDA - DODELJEVANJE STANOVANJSKIH KREDITOV IN STANOVANJ NEKATERIM DRŽAVNIM FUNKCIONARJEM POD UGODNIMI POGOJI</title>.</p>
               <p>Gradivo je za obravnavo zboru predložila Vlada Republike Slovenije. Želi besedo predstavnik Vlade? <stage>(Ne.)</stage> Gradivo je obravnaval Odbor za nadzor proračuna in drugih javnih financ kot matično delovno telo. Prosim poročevalko, da predstavi mnenje. Gospa Metka Karner-Lukač.</p>
            </sp>
            <sp xml:id="SDZ1-Redna-23-1994-09-27.sp96">
               <speaker>METKA KARNER-LUKAČ:</speaker>
               <p>Spoštovani zbor! Odbor za nadzor proračuna in drugih javnih financ je navedeno problematiko obravnaval dokaj obširno. Pozornost je posvetil predvsem delovanju vladnih stanovanjskih komisij vse od leta 1990 naprej, seznanil se pa je tudi z nekaterimi dokumentiranimi podatki, o delovanju komisije od leta 1988 pa do 1994 na podlagi vpogleda v zapisnike iz tega obdobja. Za obravnavo na odboru nam je služilo predvsem gradivo, ki nam ga je predložila Vlada, na podlagi zaprosila predsednice oziroma kasneje odbora. Poročilo Vlade med drugimi obravnava tudi dodeljevanje stanovanj in stanovanjskih kreditov v Ministrstvu za obrambo in v ministrstvu za notranje zadeve. Prejeli smo tudi poročila o urejenosti tega področja v inštitucijah, ki se financirajo v celoti ali pa deloma iz proračunskih sredstev ali pa iz prispevkov od plač zaposlenih in prispevkov delodajalcev. Na kratko povzemam razpravo v odboru.</p>
               <p>Razprava je potekala okrog treh poglavitnih vprašanj. Prvo. Ali je bilo delovanje komisije, tako prve, druge, kot tretje zakonito in na podlagi katerih predpisov je ta komisija delovala? Drugo. Precej razprave se je odvijalo okrog tega, ali so bile proračunske postavke ustrezno formirane v proračunskih dokumentih iz preteklih let, saj je v proračunu le skupna postavka, in sicer investicije v stanovanjsko gradnjo. In tretjič. Kaj konkretno je bilo narobe pri delu stanovanjske komisije. Člani so menili, da je zaskrbljujoče, ker so bile možnosti za pridobitev teh ugodnosti za posameznike različne in odvisne od subjektivnih faktorjev. Za podeljevanje kreditov so vedeli samo nekateri, ni bilo nikakršnih razpisov, ob katerih bi imeli dostop tudi ostali, recimo tako poslanci, funkcionarji, kot delavci v državni upravi; da je opaziti vpliv, ki ga imajo nekateri posamezniki v sami komisiji, nadalje ministri in pa tisti politično vidni posamezniki, kajti mnoga dejstva kažejo na to.</p>
               <p>Nekateri člani odbora so tudi menili, da bi morali ugotoviti, koliko so si posamezniki pri tem okoristili in iz tega sprejeti ustrezne sklepe. Menili so tudi, da dodeljevanje kreditov in službenih stanovanj poslancem in ministrom ne more biti daljše, kot je obdobje trajanja mandata, in da se s temi inštrumenti ne rešuje kadrovska politika v državni upravi in da funkcionarji in poslanci niso kadri. Predstavnik Vlade je ugotovitvam vseskozi nasprotoval. V glavnem se je spuščal v delo zadnje komisije pod predsedstvom gospoda Kozinca in menil, da je edina pomanjkljivost pri delu komisije ta, da komisija ni spoštovala sklepa Vlade, to je sklepa, ki je nalagal, da ji predloži, stanovanjski pravilnik v soglasje.</p>
               <p>Naj navedem še glavne ugotovitve. Odbor je ugotovil, da je dodeljevanje stanovanj in stanovanjskih kreditov v proračunskih dokumentih za celotno obdobje nedorečeno, da za kredite ni bilo posamezne postavke in je zaradi tega lahko prihajalo do različnih tolmačenj in porabe teh sredstev; da stanovanjske komisije, niti prva, niti druga, niti tretja niso imele ustreznih stanovanjskih pravilnikov oziroma, da je komisija pod predsedstvom gospoda Kozinca pravilnik sicer sprejela oziroma izdelala, Vlada pa k njemu soglasja ni dala; da so stanovanjske kredite in službena stanovanja za daljše obdobje prejemali poslanci in pa voljeni funkcionarji; da je prihajalo do prekvalifikacije službenih stanovanj, ki jih je bilo možno kasneje po stanovanjskem zakonu odkupiti in da prodaja še vedno poteka, sicer ne po določilih stanovanjskega zakona, ampak po drugih merilih; da imajo institucije, ki smo jih zaprosili za informacijo, to področje pravno formalno urejeno, pri dajanju stanovanjskih posojil pa je bila obrestna mera vedno ugodnejša od obrestne mere za take kredite pri bankah; da je stanovanjska komisija delovala v nasprotju s 4. členom zakona o izvršitvi proračuna, ki pravi, da smejo uporabniki uporabljati sredstva proračuna le za namene, ki so določeni s proračunom in da se sredstva proračuna nakazujejo uporabnikom, če so izpolnjeni vsi z zakonom ali z drugim aktom predpisani pogoji za uporabo teh sredstev.</p>
               <p>Iz navedenih ugotovitev izvirajo tudi sklepi odbora, ki v glavnem podajajo zahtevek po ureditvi tega področja, da do teh nepravilnosti v bodoče ne bi več prihajalo, in sicer ločitev stanovanjskih skladov treh vej oblasti na tisti del, ki je namenjen za voljene in imenovane funkcionarje ter na del za ostale delavce v državni upravi, da je treba izdelati kriterije in poenotiti pravila.</p>
               <p>Drugič, za zaščito stanovanjskega fonda, s katerim razpolaga Republika Slovenija, tako da se službena stanovanja dodeljujejo funkcionarjem in poslancem za časa mandata in ne dalje, službena stanovanja pa je potrebno prodajati, če se prodajajo na javni licitaciji ob takojšnjem plačilu kupnine.</p>
               <p>Tretjič, da se opravijo revizije sklepov, odločb in pa pogodb, ki se nanašajo na dodeljevanje stanovanjskih kreditov, prekvalifikacije, prodajo stanovanj in primernost ocenitve stanovanjskih enot, ki so bile predmet menjalnih pogodb.</p>
               <p>Četrtič, da se ugotovi oškodovanje državnega premoženja oziroma proračunskih sredstev in da se, v kolikor zadeve niso bile v skladu z zakonodajo, vrnejo v prvotno stanje.</p>
               <p>Stališča in sklepi odbora so oblikovani tako, vsaj po naši presoji, da bodo pripomogli k vsestranski ureditvi tega področja, kar mislim, da je v našem skupnem interesu.</p>
            </sp>
            <sp xml:id="SDZ1-Redna-23-1994-09-27.sp97">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospa Karner-Lukač. Želi besedo predstavnik sekretariata? <stage>(Ne želi.)</stage> Besedo dajem predstavnikom poslanskih skupin. Besedo dajem poslankam in poslancem. Gospod Pregelj, prosim.</p>
            </sp>
            <sp xml:id="SDZ1-Redna-23-1994-09-27.sp98">
               <speaker>ŽARKO PREGELJ:</speaker>
               <p>Spoštovani! Dovolite mi, da najprej povem nekaj splošnih misli v zvezi s to problematiko. Nedvomno je dodeljevanje stanovanjskih kreditov in stanovanj funkcionarjem, delavcem republiške uprave spodbudilo v najširši javnosti ogromno polemik, hkrati tudi vprašanj in večina teh vprašanj se je nekje glasila na noto, ali je možno sploh še komu zaupati. Očitno je šlo za določeno zlorabo javnih pooblastil in kot taka je treba ta dejanja tudi razumeti. Obnašanje, ki je bilo značilno za prejšnji sistem, se je očitno preneslo tudi v nov demokratični sistem in ga s tem v bistvu pohabilo. Že v prejšnjem sklicu parlamenta so se pojavila poslanska vprašanja, ki so se nanašala na prodajo do nedavno službenih stanovanj posameznim poslancem oziroma drugim državnim funkcionarjem. Šlo je očitno za dejanja, ki niso imela podlage v ustrezni zakonodaji, niti v ustreznih sklepih organov in je v resnici šlo, kot kaže, za zlorabo uradnih položajev. Za take namene običajno v zboru razpišemo oziroma skličemo posebno komisijo, kar bi v tem primeru bilo tudi možno, verjetno pa dokaj jalovo dejanje in je bila verjetno prava pot, da je pod svojo lupo to problematiko vzel Odbor za nadzor proračuna in drugih javnih financ ter nam na ta način verjetno pripravil dokaj dobro poročilo in nam omogočil pogled v to problematiko.</p>
               <p>Izgovori so sicer možni. Tudi različne razlage obstoječe veljavne zakonodaje so možne, toda dejstva so dejstva in se jih ne da več spremeniti. Dejstvo je, da so nekateri prišli do stanovanj, do katerih v resnici niso prišli po taki poti, po kateri pride večina državljanov te države. To je pa običajno z odrekanjem, z varčevanjem oziroma s pomočjo širšega sorodstva in podobno. Dejstvo je, da so bili dani krediti, ki niso bili javno razpisani. O obrestni meri ne bi govoril, to je stvar čisto finančne politike, toda tudi ta je lahko vprašljiva. Kajti nizka obrestna mera je nekje rezervirana za socialne primere oziroma za finančno šibkejše državljane, nikakor pa ne za funkcionarje, ki imajo popolnoma ustrezno plačo itd. Teh razlogov je lahko ogromno.</p>
               <p>V glavnem mene osebno, če dovolite, najbolj moti to, da se večina teh, ki je tako ali drugače, vede ali nevede, zašla v te stanovanjske posle, v bistvu ni distancirala od svojega početja, ni vrnila nezasluženo prisvojenega, niti ni kako drugače obžalovala svojih dejanj. Nekateri so sicer javno že pojasnili nekakšne razloge, toda pravega odgovora ni nihče podal.</p>
               <p>Menim, da so osnovna stališča Odbora za nadzor proračuna izredno primerna in zdrava. Gre jih le nekoliko precizirati, zato sva s kolegom Podobnikom vložila tudi nekaj amandmajev na posamezne sklepe. Gre predvsem za to, da se jasno opredeli, kaj je bilo v bistvu primerno in kaj ni bilo primerno. Predvsem gre za ugotovitev, da je nesprejemljivo dejanje, ko se državnim funkcionarjem, kar poslanci nedvomno smo, ki imamo omejen mandat, dajo krediti za nabavo stanovanj, tako kot se dajo delavcem, ki so zaposleni za nedoločen čas. Tukaj mislim, da je le bistvena razlika v statusu. Poleg tega je verjetno pravilno in tudi v drugih parlamentarnih državah je tako, da imajo funkcionarji za čas opravljanja funkcije določene ugodnosti v smislu službenih stanovanj. Enostavno država ne more biti odvisna od tega, kako ima nekdo urejene stanovanjske razmere, zato je prav, da imamo za čas, ko se opravlja funkcija službena stanovanja. To niso nikakršni krediti, nikakršne zamenjave in na ta način kot posledica tudi bogatenje posameznikov. Mislim, da gre tukaj za neko popolnoma si nasprotujočo osnovo, ki jo dobitniki teh kreditov, če lahko tako rečem, nikakor nočejo priznati.</p>
               <p>Poleg tega dajanje kreditov z neprofitno obrestno mero in podobno ureja sicer res stanovanjski zakon, toda zato je potrebno imeti ustrezne sklade. Recimo, tak sklad je stanovanjski sklad in podobno, ki dodeljuje kredite po točno določenem postopku, razpisani morajo biti in podobno. V tem primeru ni šlo za razpisne kredite, niti ni šlo za javno znano zadevo. Delalo se je pod mizo, tako da je lahko ogorčenje javnosti v takem primeru še bolj razumljivo.</p>
               <p>Osebno menim, da je edino pravilno izhodišče, da se tako pridobljeno imetje vrne, da ti poslanci, ki so začeli reševati svoj stanovanjski problem z najemom kreditov, najamejo kredite kjerkoli drugje. To bi bilo edino moralno. Poleg tega bi pa bilo prav, da v tem primeru razčistimo tudi z vso plejado nejasnosti, ki so se zgodile s prenosom protokolarnih objektov v last posameznih funkcionarjev še pred nastopom te afere v prejšnjem mandatu parlamenta. Šlo je za vrsto mahinacij tik pred sprejetjem stanovanjskega zakona, ko so kar nenadoma dobili posamezni ministri stanovanjsko pravico na službenih stanovanjih. Mislim, da je to tudi na podlagi takratne zakonodaje nesprejemljivo dejanje.</p>
               <p>Nadalje, verjetno je prav, da je odbor tudi nekako zastavil neko osnovo za nadaljnje reševanje teh problemov in osebno menim, da je pravilen pristop, da se iz sredstev za stanovanja, ki so opredeljena v proračunu, rešujejo stanovanjski problemi predvsem zaposlenih delavcev v državnih organih, tistih delavcev, ki so zaposleni za nedoločen čas in da se tudi eventualni krediti, v kolikor se dodelijo takim delavcem, čeprav seveda to ni najboljša pot, razpišejo na podlagi znanih kriterijev in da je tukaj razpis javen. Ne morem pristajati, da bi bili teh ugodnosti deležni poslanci, kajti na ta način bi sami sebe degradirali v uslužbence, kar pa v bistvu nismo. Vsak, ki se odloči za kandidaturo za člana parlamenta, se mora zavedati, da bo v tistem času predvsem na voljo državi, da bo na voljo državljanom in da v tistem času ne bo mogel kaj bistveno skrbeti za svojo materialno osnovo, kot je lahko prej. Sama poslanska plača, vsi dobro vemo, je v resnici zgolj nadomestilo za ves tisti porabljen čas in zgolj omogoča nam, poslancem, da nekje lahko normalno živimo, nikakor pa ne more biti osnova za bogatenje. Tudi te ugodnosti, ki so jih nekateri v bistvu izkoristili na ta način, ne morejo biti nikakršna osnova za bogatenje posameznih funkcionarjev.</p>
               <p>Še enkrat, če dovolite, bi izrazil svoje ogorčenje nad temi dejanji, ki so bila storjena, in upam, da bo večina v zboru tokrat le toliko poštena, ne toliko do opozicije, ampak predvsem do državljanov te države in bo vrnila tisto, kar jim ne pripada in hkrati bo tudi storila vse, da se kaj podobnega ne bo zgodilo več. V kolikor se to ne bo zgodilo, bo za mene zgolj dodaten argument k nezaupanju v demokracijo, ki naj bi v Sloveniji obstajala, v resnici pa tudi zaradi takih dejanj ne more obstajati. Jasno je, da je to nezaupanje lahko zgolj posledica žalostnega dejstva, da naša generacija, ki je uspela narediti nek določen prelom s prejšnjim sistemom, ni uspela urediti tega bistvenega preloma in dela enake napake kot prejšnji sistem, s tem pa tudi povzroča enak odnos državljanov do politike, do parlamenta, kar pa, kot vidimo, ni pozitivno in hkrati tudi ne onemogoča razumevanja politike kot sredstva za enakopravno borbo pri uveljavljanju interesov, ampak zgolj kot sredstva za pridobivanje nekih dodatnih koristi, ki ne izhajajo ne iz dela niti iz poštenega plačila. Toliko zaenkrat. Upam še enkrat na razumevanje večine, da bodo ta stališča odbora sprejeta.</p>
            </sp>
            <sp xml:id="SDZ1-Redna-23-1994-09-27.sp99">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Peršak, prosim.</p>
            </sp>
            <sp xml:id="SDZ1-Redna-23-1994-09-27.sp100">
               <speaker>ANTON PERŠAK:</speaker>
               <p>Spoštovane poslanke in poslanci! Bom krajši, rad bi samo povedal, da čeprav se nisem javil v imenu poslanske skupine, da smo se o tem poročilu posebej pogovarjali v</p>
               <p>poslanski skupini in da se nam zdi važno, ker je pač ta zgodba na nek način na vse nas vrgla neko senco, in to bolj ali manj na večino po krivici, je vendarle nekako izpostaviti nekatere stvari, čeprav je v poročilu gospe predsednice bilo to že na nek način povedano in korektno predstavljeno.</p>
               <p>Tisto, kar je važno, so zlasti po našem mnenju naslednje točke. To, da se poskuša stvar minimalizirati, da se ji skuša dati značaj neke vrste podaljška iz nekih prejšnjih časov, ki je pač po nekem avtomatizmu tekel in da se v bistvu ni zgodilo pravzaprav nič posebnega in na ta način se tudi potem operira s pojmi, kot so kadrovska stanovanja, službena stanovanja itd., ki v dokajšnji meri prej niti niso bila urejena z zakoni. Poskuša se nekako te razlike med temi pojmi tudi zabrisati, zato da bi se celi zadevi dalo manj vprašljiv značaj.</p>
               <p>Drugo kar je, je v zvezi s tem tudi to, da se je ves čas nekako poskušalo to zadevo prikazati kot nekakšen inštrument kadrovske politike, češ, šlo je vendarle za kadrovske kredite, za kadrovska stanovanja itd., kar je, gotovo veste vsi ravno tako dobro kot jaz, nezdružljivo s pojmom volitev in imenovanj v politiki. Nemogoče je reči, da smo mi kader v nekem smislu, kot se pač ta beseda uporablja, kadar se uporablja tudi zato, da se potem nekomu da kadrovski kredit, ali pa kadrovsko stanovanje z namenom, da se ga pravzaprav zadrži pri nekem podjetju ali tudi recimo v upravnem organu.</p>
               <p>Tretja stvar, ki je, je to, da smo pač tisti, ki smo se s tem bolj ukvarjali, ugotavljali in bili hkrati opozorjeni tudi od uslužbencem v Državnem zboru, da istočasno, ko so nekateri naši kolegi ali pa ministri dobivali kredite po 5, 6 milijonov tolarjev, uslužbenci, ki so neprimerno slabše plačani v tem zboru, niso mogli dobiti posojila v višini 500 tisoč tolarjev ali kaj podobnega za nujno sanacijo kakšne strehe ali kaj podobnega, pri čemer je seveda njihov problem ravno zaradi te razlike tudi v prejemkih bil bistveno drugačen. Najbrž so tudi vas kdaj na kakšnem hodniku ustavili in vam kazali vloge, ki so bile zavrnjene in podobno.</p>
               <p>Zelo važno je, in to piše tudi v tem poročilu oziroma sklepih, da lahko postopki za reševanje teh vprašanj za delavce iz uprave in tudi iz Državnega zbora tečejo naprej, da pa seveda ni nobene možnosti, da bi se še kaj podobnega ponavljalo, kar zadeva, kot pravim, voljene in imenovane politične funkcionarje. To, da pač za te kredite nismo vsi vedeli in nismo mogli priti v skušnjavo je samo še dodaten ocvirk, ki je bil že omenjen. Hvala lepa.</p>
            </sp>
            <sp xml:id="SDZ1-Redna-23-1994-09-27.sp101">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Podobniku.</p>
            </sp>
            <sp xml:id="SDZ1-Redna-23-1994-09-27.sp102">
               <speaker>JANEZ PODOBNIK:</speaker>
               <p>Ko sva s kolegom Pregljem razmišljala, ko sva vložila tri amandmaje na stališča in sklepe k tej točki, sva razpravljala tudi o tem, da bi vložila dodaten sklep, ki bi se glasil, da naj vsi tisti, ki so pač na ta sporen način prejeli te kredite, jih pač vrnejo. Toda, potem sva se odločila, da to ni materija sklepa Državnega zbora. Po mojem osebnem mnenju in to pričakujem od tistih, ki so pač te kredite prejeli, da jih bodo sami čimprej vrnili in potem seveda rešili situacijo na način, da bodo najeli kredite kot ostali državljani te države. Vsekakor pa je to tipična rešitev, o kateri smo prej govorili. To naj bo nenapisano pravilo. To je moralno stališče, ki naj ga vsak poslanec oziroma javni delavec sprejme sam.</p>
               <p>Ta točka, ki je upravičeno v slovenski javnosti dvignila zelo veliko prahu, je brez dvoma ena od tistih točk, ki jo mora ta naš Državni zbor zelo resno obravnavati. Prepričan sem, da pridejo trenutki v delovanju parlamenta, ko naj dobi moč, da spregovori o samem sebi. Gre za neko samorefleksijo in samospraševanje. Vprašati se moramo, na kakšen način delujemo kot poslanci, kot politiki, kot javni delavci. Morda nekaterim te moje misli zvenijo nekoliko moralistično, toda povedal jih bom, ker je to pač moj osebni moto javnega, torej političnega delovanja in upam, da me boste sprejeli. Vaša stališča, če bodo nasprotna, bom sprejel, saj je prav spoštovanje različnosti temeljno gibalo vsake demokracije.</p>
               <p>Pravzaprav sem se danes zjutraj odločil, da bom na tak način nastopil, ko sem pač prebral nekatere slovenske dnevnike. Torej dejstvo je, da slovensko družbo, slovensko državo vedno bolj dušijo in bremenijo najrazličnejše nepravilnosti, nezakonitosti itd. Morda bi lahko rekli z eno besedo nepoštenje. In to dobesedno kliče, da ta država, tudi Državni zbor, sprejme nekakšen kodeks, nekakšna moralna pravila, po katerih bomo delovali, sicer se nam bo vse sfižilo.</p>
               <p>In potem, ko sem razmišljal, kaj moram ponuditi, pa mi je prišel pod roke odličen zapis slovenskega razumnika, ki je zaklical, da slovenska družba potrebuje mornariško moralo, kapitansko moralo. Da vam obrazložim. To je tista morala, ki pravi, da je kapital najbolj odgovoren za usodo posadke in potnikov. Zato je njegova prva dolžnost in sme svojo rešitev postaviti na zadnje mesto. Najprej mora poskrbeti za tiste, ki so mu zaupani in za katere je prevzel odgovornost. Kaj je torej bistvo tega kodeksa, ki naj bi ga sprejeli? To, da bomo kot javni delavci delovali odgovorno in pošteno. To je to, da če sem izvoljen na odgovorno mesto in kot poslanec sem izvoljen na odgovorno mesto, je na prvem mestu odgovornost za skupno blaginjo. S svojim znanjem in svojim delovanjem naj storim vse, da bo skupna blaginja države, v kateri delujem, večja. Nimam pa ne nobenih določil, nimam nobene moralne pravice, da najprej mislim na svoje osebno dobro. Mislim, da je to trenutek, da Državni zbor o tem spregovori, da o tem ne sprejema nobenih sklepov, ampak da se enostavno odloči in gre v to smer.</p>
               <p>To je tema, ki je za slovenskega povprečnega človeka, da uporabim ta izraz, izredno občutljiva. Stanovanja so bila vedno občutljiva točka, ki so kazala na socialno slojevitost v neki družbi. Zato je potrebno, da do tega zavzamemo stališča v smislu, kot jih je predlagalo matično delovno telo, da pa odpremo razpravo, o kateri sem govoril, kakšen je kodeks javnega delovanja slovenskih politikov. Hvala lepa.</p>
            </sp>
            <sp xml:id="SDZ1-Redna-23-1994-09-27.sp103">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Podobniku. Besedo dajem gospe Lukač.</p>
            </sp>
            <sp xml:id="SDZ1-Redna-23-1994-09-27.sp104">
               <speaker>METKA KARNER-LUKAČ:</speaker>
               <p>Še enkrat, spoštovane poslanke in poslanci, se javljam k razpravi oziroma prvič k razpravi, čeprav mi ni ljubo razpravljati o nepravilnostih pri delu komisije, ki je nekaterim posameznikom, predvsem tistim, ki so prišli do oblasti in samim članom komisije, podeljevala privilegije materialnega značaja, kajti za temi njenimi odločitvami stojijo konkretna imena. V razpravi jih res ne bom povedala, skušala se bom čimbolj oddaljiti od tega, da bi katerokoli ime navedla, kajti zavedam se, da ni to cilj razprave, vendar sem se pa javila zato, ker sem verjetno edina med vami, ki sem pogledala v zapisnike o delu stanovanjskih komisij, in sicer pri Servisu skupnih služb Vlade, ki se vodijo od leta 1988 dalje, torej tisto kar je tam fasciklirano in pa tudi v spremljajočo dokumentacijo, ki se nanaša na te zapisnike.</p>
               <p>Odbor je izrazil stališče, da bi bilo potrebno pogledati v te zapisnike, seveda pa nas je Vlada k temu ljubeznivo povabila in sem se zaradi tega tudi na njeno povabilo odzvala.</p>
               <p>Tudi zato sem se javila k besedi, ker vam bom sedaj nazorno predstavila, zakaj je določene ukrepe potrebno sprejeti, da se te nepravilnosti ne bodo več dogajale.</p>
               <p>Kot veste, so od leta 1988 naprej delovale tri stanovanjske komisije in bom navedla samo predsednike teh komisij. Od 12.6.1990 predsednik Janez Zajc, od 12.6.1990 do 9.6.1992 predsednik dr. Janez Dular, od 9.6.1992 dalje pa do nedavnega gospod Miha Kozinc. Ne bom navajala, kdo so bili člani teh komisij, saj najbrž tudi sami veste. Za obdobje delovanja prve stanovanjske komisije gospoda Zajca je izredno skopa dokumentacija. Mislim, da je vse skupaj nekih pet skromnih zapisnikov, ki so napisani v stenografskem stilu. Pomembno pa je poudariti nekaj, da se že v teh zapisnikih srečamo s pojmom službenih stanovanj, čeprav, kot so mi razlagali predstavniki Vlade, zakon tega ne pozna in je šele stanovanjski zakon to kategorijo uvedel. Komisija je v tem času podeljevala, tako v začasno kot v trajno uporabo, stanovanja predvsem vidnejšim političnim osebnostim in pa tudi kredite. Torej, to vse je tudi prej potekalo. Naj povem, da sta bila tudi v tej komisiji dva člana deležna kredita in članica prekvalifikacije stanovanja iz službenega v najemno. V času te komisije je bila izvedena tudi zadnja kvalifikacija osmih službenih stanovanj v letu 1990, kar pomeni, da so bile dane še zadnje bonitete posameznikom, ko se je že vedelo za sestop z oblasti ali pa ko se je predvideval sestop z oblasti.</p>
               <p>V času druge komisije, to je bila pa že Demosova komisija, pa me je zbodlo veliko število soglasij k prenosu stanovanjske pravice na ožje družinske člane iz različnih razlogov, npr., da se je imetnik stanovanjske pravice odselil in se je potem ta prenos naredil na sina, hčerko ali ženo itn., ne da bi se preverjala upravičenost. Vsaj jaz iz dokumentacije nisem videla upravičenosti tega prenosa. To mi da sklepati, da je šlo za pripravo na privatizacijo stanovanj in potem kasneje tudi odkupa po stanovanjskemu zakonu. Tudi ta stanovanjska komisija je izvajala tako prekvalifikacije kot dajala kredite. Zanimivo pa je poudariti nekaj, da je bilo to precej namensko delano, kajti nekateri prosilci za stanovanja že v svojih prošnjah za dodelitev stanovanja izražajo namero, da se jim to vprašanje uredi tako, da bi potem lahko po določilih stanovanjskega zakona tako stanovanje odkupili, torej prekvalifikacijo službenega stanovanja v stanovanje z najemno pravico. V tem obdobju se je zgodila menjalna pogodba dveh stanovanj za zamenjavo s stanovanjsko hišo ministru in tudi nekaterim vidnejšim posameznikom, ministrici in vidnejšim političnim osebnostim so dodeljena stanovanja.</p>
               <p>Med časom  delovanja tretje komisije, to je pa za čas gospoda Kozinca, pa je bistveno poudariti nekaj. Prej smo že rekli, da ni imela potrjenega pravilnika, čeprav jo je Vlada za to zadolžila. Sicer si je ta stanovanjska komisija pravilnik izdelala, 9.7.1993 ga je tudi sprejela, vendar pa opažam, da ga potem prilagaja glede na situacijo, ki jo rešuje. Torej ta pravilnik nastaja tako, kot se rešujejo problemi, ki jih dobi ta komisija na mizo. Tudi ta komisija dodeli prosilcem - gre za poslanca, svetovalca ministra za šolstvo, sodnika ustavnega sodišča za čas upravljanja funkcije oziroma zaposlitve pri državnem organu, torej ne samo za čas opravljanja funkcije, ampak za čas celotne zaposlitve pri državnem organu večja službena stanovanja z neprofitno najemnino, pri tem pa nikjer ni razvidno, da bi upoštevali, recimo, koliko so ti prosilci oddaljeni od stalnega bivališča od mesta Ljubljane oziroma, ali imajo že ustrezno rešene stanovanjske probleme ali ne in tudi ne upošteva premoženjskega stanja. Ob tem primeru komisija dopolni pravilnik tako, da odpovedi pogodbe ne službenih stanovanjih ne bodo deležni tisti, ki se upokojijo po opravljanju funkcije oziroma dela pri državnem organu, kakor tudi ne njihovi družinski člani v kolikor jim je to edino stanovanje. To pa z drugimi besedami pomeni izgubo službenih stanovanj za vekomaj. V tem času se zgodi tudi to, da komisija prenese pravico do sklenitve najemne pogodbe za nedoločen čas dvema prosilcema na večji stanovanjski enoti, torej z dvosobnega na štirisobno stanovanje. Komisija v tem času tudi dopolni pravilnik o prodaji službenih stanovanj. Iz zapisnikov je razvidno, da vseskozi teh službenih stanovanj primanjkuje, da se vsako leto kupujejo nova, hkrati pa teče prodaja novejših službenih stanovanj, in sicer pod pogoji po tržni ceni, torej ti prosilci oziroma kandidati za odkup službenih stanovanj lahko pripeljejo oziroma poskrbijo za sodnega cenilca sami. Dajo oceniti to stanovanje in potem je komisija v treh primerih to odprodajo tudi dovolila z odplačilom kupnine v desetih letih, brez obresti, z devizno klavzulo.</p>
               <p>Pa še nekaj vas bi opozorila, kaj vse sem v tej dokumentaciji zagledala, ampak to vas opozarjam zato, ker vam želim predstaviti to nevarnost, da komisija dela vseskozi pod pritiskom določenih prosilcev in bo še delala ter bo vseskozi postavljena v to skušnjavo, ali naj popusti, ali ne in zato bi bilo potrebno s temi sklepi, ki smo jih predlagali, zadevo ustrezno dodelati in rešiti, da do teh stvari ne bi več prihajalo.</p>
               <p>Recimo zasledim vlogo za odkup službenega stanovanja, več vlog je, kakor tudi vlogo za zamenjavo lastniškega stanovanja za večjo stanovanjsko enoto z odplačilom pod ugodnimi pogoji, recimo vlogo za odpust dolga, vlogo za pomoč pri reševanju stanovanjskega vprašanja, vlogo ministra, ki prosi, da se najemna pogodba na štirisobnem stanovanju, ki je bila sklenjena za čas opravljanja funkcije, podaljša za nedoločen čas itn. Res je, da je komisija večino teh prosilcev zavrnila in da je tukaj ravnala korektno, vendar krater pa ostaja odprt, da lahko takim pritiskom klone, v kolikor ne bo z našimi sklepi to področje ustrezno urejeno.</p>
               <p>Zanimivo je, da se prvič pojavi vprašanje stanovanjskih kreditov 11.12.1993, ko ugotovijo, da je potrebno stanovanjski pravilnik dopolniti in že kmalu potem se podelijo prvi krediti, in sicer prejemnika sta dva ministra. Eden od njiju je predsednik komisije in pa poslanci. Ne bom navajala imen, ker te zadeve vse poznate. Iz priložene dokumentacije ni razvidno, da je komisija ugotavljala upravičenost dodelitve teh kreditov, saj so vloge napisane izredno skopo, v nekaj stavkih. Recimo vloga predsednika, bom to navedla, ker mislim, to je pa res značilno, je napisana lastnoročno v nekaj stavkih, menda trije stavki, in sicer samo en dan prej, preden mu je bil kredit, ki pa ni bil majhen, odobren. V tem času se zgodi tudi to, da se dodeli službena stanovanjska hiša poslancu za čas opravljanja funkcije, ki jo kasneje odkupi.</p>
               <p>Iz navedenih dejstev je pa nekaj možno zaključiti. Torej da, kot je že rekel predhodnik pred mano, da so ti posamezni vidnejši politiki prihajali, poskrbeli predvsem najprej zase in pa recimo, da so poskrbeli tudi najbrž za svoje znance in pa podrejene, tudi to se da iz teh zapisnikov zaključiti, ali tisto, kar je prej omenil gospod Šešerko, da volk čredo pazi in da bi bilo zaradi tega v bodoče potrebno preprečiti oziroma onemogočiti zlorabo položaja in pa moči.</p>
               <p>Mislim, da bi bilo zelo potrebno, da sprejmemo tiste usmeritve, ki jih je odbor predlagal.</p>
            </sp>
            <sp xml:id="SDZ1-Redna-23-1994-09-27.sp105">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ker ne želi nihče več besedo, razpravo zaključujem. Prosim, gospod Pregelj, še je razprava, se opravičujem. Gospod Pregelj ima besedo in potem gospod Rejc.</p>
            </sp>
            <sp xml:id="SDZ1-Redna-23-1994-09-27.sp106">
               <speaker>ŽARKO PREGELJ:</speaker>
               <p>Spoštovani! želim razpravljati na nekoliko bolj polemičen način. Očitno je, da tiste večine, ki je imela največ prstov zraven v teh nečednih poslih, da tiste večine tukaj notri ni. Tudi to izredno nezanimanje, svojevrstno tudi bojkotiranje te razprave, kajti vse, kar je bilo povedanega, je bilo povedano zgolj s strani Ljudske stranke, drugi so pa modro tiho oziroma niti tiho ne, ampak imajo neke izredno živahne pogovore, očitno o bolj pomembnih zadevah. To vzdušje dokazuje, da se - se opravičujem, tudi gospod Peršak s Demokratske stranke je nekaj povedal, se opravičujem - želijo nekateri ta problem minimalizirati, prikazati ga kot nekaj obrobnega, nekaj kar sodi zraven očitno politike, zraven parlamenta, zraven demokracije, kar pa ni tako pomembno za narodov blagor, če lahko tako karikirano rečem. V resnici gre za izredno pomembno moralno dejanje, ki je bilo nemoralno, žal. Gre za odnos do državljanov in mislim, da je ta odnos, kot ga nekateri tukaj kažejo, izredno slab. To ne bo brez odziva. Hudo mi je, da se to dogaja, da se ne zmore toliko osebnega poštenja oziroma toliko nekih osebnih kvalitet in priznanja, da je bila storjena napaka. Mislim, da ta odnos pokaže popolnoma vse. Vi govorite, povejte svoje! Izkašljajte se, mi si bomo mislili svoje in imeli te kredite in ta stanovanja naprej, konec koncev smo na oblasti in imamo do tega pravico! To je očitno mnenje tistih, predvsem iz vladne koalicije, ki so si to priborili, pa očitno tudi mnenje tistih, ki so sicer v opoziciji, pa so ravno tako pod mizo prišli do teh kreditov.</p>
               <p>Mislim, da bolj negativne situacije skoraj ni mogoče v zboru na tako delikatnem vprašanju ustvariti. Žal mi je, res mi je žal, da nekateri, ki ste tukaj prisotni, ne želite javno povedati, zakaj ste te korake storili. Mislim, da imate sedaj priložnost, da to opravite in da vsaj na en način razrešite to situacijo, v katero ste se očitno prostovoljno podali. Upam, da ste se prostovoljno, namreč to je zelo pomembno, kajti v kolikor ste v to bili prisiljeni, me je groza, kajti tudi to se je dogajalo. V prejšnjem sistemu se je dogajalo, da je nekdo stanovanje moral dobiti, tudi če ga ni hotel. Če ga ni hotel sprejeti, so mu pa ustvarili možnosti, da ga je moral sprejeti. In na ta način so vrsto funkcionarjev, tudi iz vrst nekdanjega ZSMS, ki so bili izredno odzivni, izredno proti nekdanjemu sistemu, na ta način so jih popolnoma utišali. Take izkušnje imam, ne pri sebi, ampak pri svojih kolegih.</p>
               <p>Žal mi je, da se je to nadaljevalo tudi v novo demokratično obdobje in da s tem ne znamo prenehati. Verjetno je dejstvo, da je ta prehod ustvarila le generacija politikov, ki še ni imela teh materialnih dobrin in misli, da je sedaj trenutek, ki si jih lahko ustvari. In to je verjetno največja zmota, kar je ta generacija do sebe naredila in do vseh ostalih, ki so v njo upali. Žal, kot kaže, se v tem zboru ne misli narediti nekega odločilnega premika in verjetno bomo morali svoje ravnanje temu ustrezno spremeniti. Takih kolegov, ki niso pripravljeni svojih napak vsaj nekje javno popraviti na ta način, da bi vrnili, kar jim je bilo nepravilno dodeljeno, mislim, da jih ne morem imeti več za kolege in jih ne bom več naslavljal za poslanske kolege, kar je tudi po svoje pomenljivo za vzdušje v parlamentu. Hvala.</p>
            </sp>
            <sp xml:id="SDZ1-Redna-23-1994-09-27.sp107">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Rejcu.</p>
            </sp>
            <sp xml:id="SDZ1-Redna-23-1994-09-27.sp108">
               <speaker>IZIDOR REJC:</speaker>
               <p>Gospod podpredsednik, gospe in gospodje. Tudi mene malo preseneča, da je ta razprava oziroma že pri kraju in da smo že pri sprejemanju stališč in sklepov. Moram pa povedati, ker sem tudi član Odbora za nadzor proračuna in drugih javnih financ, da mislim, da smo vložili kar veliko truda v oblikovanje sklepov oziroma predlogov sklepov in stališč. Mislim, da je tudi treba s te strani pohvaliti tudi predsednico, da se je potrudila in vsem nam omogočila lažje delo, pa tudi vam, ki ste sedaj poslušali, pa ne bi sedaj nadaljeval. Bi bil zelo kratek. Menim, da je ravno v 6. točki tega dodatnega poročila od 15. 9. 1994 tisto bistvo. Se pravi, mi pričakujemo, da Vlada v svojih ministrstvih, predvsem pa finančno ministrstvo napravi temeljito revizijo od leta 1990 naprej in seveda ugotovi dimenzijo oškodovanja, to je tisto, kar bo potem izcedek, kar bo sinteza vsega tega različnega gledanja in seveda ugotavljanja kaj je bilo in kaj ni bilo in zgražanja ali pa tudi nezgražanja. Gre za to, da naj Vlada pripravi in naj v 90-dneh pripravi ustrezno poročilo, v katerem se vidi, kakšna je tu nastala škoda na račun najemnin, na račun dajanja stanovanj, na račun prekvalifikacij, na račun posojil, obrestnih mer ipd. Skratka v celovitem pasu, ki je temeljito zajet v teh poročilih in ki je seveda nekako v sklepu menimo, da naj v teh 90 dneh opravi tisti pregled in postavi tisto objektivno merilo, ki bo povedalo, od kje naprej je ta škoda. Če tega ne bo, potem še vedno lahko živimo v nekakšni nejasnosti. Se pravi, to je tudi preizkus za Vlado, da postavi neko objektivno merilo, pod katerim se je seveda ta škoda naredila in seveda ta dimenzija te škode naj se tudi iz tega poročila vidi. No iz tega naj bi sledila pa dokončna ocena, kaj je bilo, ker kot pravim, podobno kot je tudi pri zakonu o lastninskem bilo potrebno napraviti določene elemente, tako bi tudi tu bilo potrebno ugotoviti, katere stvari so še sprejemljive in katere stvari niso nikakor sprejemljive. In to je tisto, kar mislim, da je tudi ena od bistvenih sintez tega našega prizadevanja v tem odboru. Hvala.</p>
            </sp>
            <sp xml:id="SDZ1-Redna-23-1994-09-27.sp109">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? V kolikor ne, razpravo zaključujem in prihajamo na razpravo o predlogu ugotovitev in sklepov. Želi morda še kdo dodatno razpravljati? Jaz pa bi vse prosil, da se dogovorimo za proceduro, da najprej glasujemo kot ponavadi o spreminjevalnih, dopolnjevalnih stališčih, nato pa o ugotovitvah in sklepih v celoti. Če želi kdo, da se kakšna točka iz ugotovitev in sklepov črta, da je črta. Prosim gospod Pregelj.</p>
            </sp>
            <sp xml:id="SDZ1-Redna-23-1994-09-27.sp110">
               <speaker>ŽARKO PREGELJ:</speaker>
               <p>Spoštovani! Predlagam, da predsedujoči tokrat ne naredite izjeme in pred glasovanjem o posameznih stališčih vsakega posebej preberete.</p>
            </sp>
            <sp xml:id="SDZ1-Redna-23-1994-09-27.sp111">
               <speaker>PODPREDSEDNIK VLADIMIR TOPLER:</speaker>
               <p>Predlagate torej, da k vsaki točki stališč in sklepov glasujemo posebej. Dopolnjevalno bom tako prebral. Ali želite tudi osnovna? V celoti preberem vsa? Prav, če Državni zbor to zahteva od predsedujočega, bom seveda to naredil. Gospod Pregelj zahteva, da o vsaki točki posebej, jaz sem pa predlagal, da bi o celotnih ugotovitvah in sklepih v bloku, kot je nam podala komisija in da bi najprej o teh.</p>
               <p>K prvemu stališču imamo dodatni predlog. Je amandma skupine gospoda Podobnika in gospoda Preglja. Beseda "določneje" se nadomesti z besedo "ustrezno". Dajem to na glasovanje. Prosim, da ugotovimo prisotnost! <stage>(38 prisotnih.)</stage> Prosim, da tudi sekretarji poslanskih skupin zagotovijo večjo prisotnost v dvorani. Prosim, da ugotovimo prisotnost v dvorani. Ugotovimo sklepčnost! <stage>(51 prisotnih)</stage>.</p>
               <p>Kdo je za amandma k 1. sklepu, kdo je za spreminjevalno stališče ? <stage>(31 poslancev.)</stage> Je kdo proti? <stage>(10 poslancev.)</stage></p>
               <p>Ugotavljam, da je stališče sprejeto. Dajem na glasovanje prvo stališče. Državni zbor ugotavlja, da dodeljevanje stanovanj in stanovanjskih kreditov v proračunskih dokumentih v obdobjih 1990 - 1994 ni bilo določneje opredeljeno. Skupaj z amandmajem, ki je bil sprejet, dajem prvo stališče na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo to stališče sprejeli. K drugemu stališču imamo še dodatno 2.a točko in dajem na glasovanje potem 2. točko. Stanovanjska komisija Vlade je delovala po pravilniku, ki ni bil potrjen s strani Vlade Republike Slovenije, kar pomeni formalno pravno pomanjkljivost. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 2. stališče sprejeli. Imamo 2.a stališče. Zbor ugotavlja, da je podeljevanje stanovanj in stanovanjskih kreditov na Ministrstvu za notranje zadeve potekalo formalno pravilno. Ministrstvo za obrambo je za zadovoljevanje potreb po stanovanjih imelo veljavni pravilnik in je v skladu s sklepi Vlade opravljalo z vsemi stanovanjskimi fondi bivše JLA. Ob tem zbor ugotavlja, da je v nekaterih primerih o dodeljevanju stanovanj odločal minister, ne pa stanovanjska komisija, pri čemer kriterije za takšne odločitve niso jasno razvili. Minister je stanovanja drugim institucijam in osebami dodeljeval pod različnimi kriteriji. Podeljevanje stanovanj v Ministrstvu za obrambo je sicer potekalo formalno pravilno, razen v primeru devetih stanovanj v Ribnici, ki jih brez konkretnih aktov in ne upoštevajoč veljavni pravilnik o službenih stanovanjih Ministrstvo za obrambo zasedajo nekateri posamezniki, zaposleni v prvi specialni brigadi MORIS. To 2.a točko dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo 2. točko sprejeli.</p>
               <p>3. sklep imamo spreminjevalni - se spremeni. Državni zbor ugotavlja, da je stanovanjska komisija Vlade dodeljevala stanovanjske kredite in službena stanovanja za daljše obdobje za čas zaposlitve v državnih organih tudi poslancem in voljenim funkcionarjem s časovno omejenim mandatom, pri tem pa je imela premalo izdelane kriterije. Predlagatelja sta gospod Janez Podobnik in Žaro Pregelj. Če bo to sprejeto, je potem ta 3. točka v našem poročilu brezpredmetna. Dajem to na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 3. sklep sprejeli.</p>
               <p>K 4. sklepu imamo od istih predlagateljev, gospoda Podobnika in gospoda Preglja, tudi sklep, da se spremeni 4. točka v poročilu. Državni zbor ugotavlja, da je stanovanjska komisija Vlade delovala v nasprotju s 4., 29. in 67. členom zakona o izvrševanju proračuna Republike Slovenije za leto 1994. Prosim, gospod Kopač.</p>
            </sp>
            <sp xml:id="SDZ1-Redna-23-1994-09-27.sp112">
               <speaker>JANEZ KOPAČ:</speaker>
               <p>Hvala lepa. No, ta predlog sklepa pa ne drži. Sicer, če bo sprejet, se pač ne bo zgodilo nič. Morda bo pisalo v časopisih, da je komisija delala v nasprotju z dotičnim zakonom, ampak potrebno je vedeti, da 4. člen zakona o izvrševanju proračuna govori o nakazovanju proračunskih sredstev proračunskim uporabnikom. Stanovanjska komisija Vlade oziroma Republiška uprava skupnih služb, v okviru katere je delovala stanovanjska komisija, pa ni nakazovalec sredstev proračunskih porabnikov, zato je seveda ta predlog sklepa nesmiseln, ker bi se moral nanašati na nakazovalce sredstev, če je to že kdo mislil. Zato je stvar pač nesmisel oziroma je nelogično. Sekretar Vlade je na seji odbora uporabil, bom rekel, zelo ilustrativne besede, kot da bi obsodili nekoga, ki ga ni, nečesa, ampak ne bom ponavljal tistih besed, da ne bi razburkal še kakšnih čustev. Hočem samo povedati, da se ta člen ne nanaša ali pa, da ga stanovanjska komisija ne more, če bi ga še tako želela, ga ne more kršiti. Samo to. Zato takšna ugotovitev ne drži in bom glasoval proti temu sklepu. Hvala.</p>
            </sp>
            <sp xml:id="SDZ1-Redna-23-1994-09-27.sp113">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Bandelj ima besedo.</p>
            </sp>
            <sp xml:id="SDZ1-Redna-23-1994-09-27.sp114">
               <speaker>MIRKO BANDELJ:</speaker>
               <p>Spoštovane poslanke, poslanci! Glede možnosti kršitve 4. člena je gospod Kopač ravno razložil. Mislim, da tudi 29. člena in 67. člena stanovanjska komisija ni mogla kršiti, še zlasti zato, ker 29. člen proračuna govori o tem, da je treba imeti načrt nabave zemljišč, zgradb, stanovanj, poslovnih prostorov in tako naprej in ta načrt potrjuje Vlada. Ta načrt je Vlada potrdila, notri so bila namenjena tudi sredstva za stanovanjske kredite in to tudi v vladnem poročilu piše. Isto velja tudi za 67. člen, kjer je Vlada ugotovila, da je osnova ta zakon, na katerega se 67. člen sklicuje, stanovanjski zakon sam. Hvala.</p>
            </sp>
            <sp xml:id="SDZ1-Redna-23-1994-09-27.sp115">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Lukačeva, prosim.</p>
            </sp>
            <sp xml:id="SDZ1-Redna-23-1994-09-27.sp116">
               <speaker>METKA KARNER-LUKAČ:</speaker>
               <p>Jaz bi gospoda Bandlja samo to prosila, naj nam pojasni, da ne bomo tukaj v dilemi, namreč to o 4. členu smo slišali. Odbor je zaprosil tudi za mnenje sekretariat. Sekretariat je dal pitijski odgovor. Na podlagi tega pitijskega odgovora sem predložila odboru drugačno formuliran sklep, vendar ga člani odbora niso potrdili. Kar se tiče 29. člena, ki ste ga prej navedli, govori o sredstvih za investicijske dodatke. Ti krediti oziroma to pa se je dogajalo iz postavke investicije v stanovanjski gradnji in ta člen ne govori o dajanju nikakršnih kreditov. Nadalje 67. člen, ki ga navajate, govori, da lahko uporabnik uporablja sredstva proračuna za dajanje posojil le v primeru, če je to določeno s posebnim zakonom. Vi pravite, da je to stanovanjski zakon, vendar smo vas pa že takrat prosili, že na samem odboru, da navedite člen, kateri člen stanovanjskega zakona govori, da je dajanje teh posojil omogočeno.</p>
            </sp>
            <sp xml:id="SDZ1-Redna-23-1994-09-27.sp117">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želite besedo, gospod Bandelj? Ja, prosim, izvolite.</p>
            </sp>
            <sp xml:id="SDZ1-Redna-23-1994-09-27.sp118">
               <speaker>MIRKO BANDELJ:</speaker>
               <p>Termin o investicijskih izdatkih je seveda zelo širok termin in ga ni mogoče tolmačiti zgolj tako restriktivno, kot ga je zdaj gospa Lukačeva. Vlada je v poročilu na tretji strani navedla, da je bil v skladu z 29. členom zakona o izvrševanju proračuna predložen načrt nabave sredstev za investicijske izdatke, med drugim tudi za stanovanja, in na 75. seji, 24.3. je tudi sprejela in v okviru postavke investicije v stanovanjski gradnji je bila razdeljena tudi postavka za stanovanjske kredite v višini 16 milijonov 872 tisoč tolarjev. To piše na tretji strani poročila. Glede samega zakona je pa tudi navedeno v poročilu - samo trenutek - mislim, da je to 80. člen stanovanjskega zakona. Hvala.</p>
            </sp>
            <sp xml:id="SDZ1-Redna-23-1994-09-27.sp119">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Lukačeva, prosim.</p>
            </sp>
            <sp xml:id="SDZ1-Redna-23-1994-09-27.sp120">
               <speaker>METKA KARNER-LUKAČ:</speaker>
               <p>Glede 67. člena, to ste rekli, da naj bi to določal 80. člen stanovanjskega zakona oziroma da je razumeti, da je to 80. člen stanovanjskega zakona, mislim, da bi bilo dobro, če v zvezi s stališčem, ki ste ga nam sedaj podali oziroma Vlade, reče tudi nekaj strokovna služba, da se namreč ne bi zgodilo zopet tisto, kar se je zgodilo recimo na našem odboru, ko nam je gospod Bandelj povedal, da je gospod Miha Kozinc vrnil kredit, pa ga ni, in je s tem pač želel vplivati na stališče oziroma odločitev odbora, da se ne bi sedaj pri tem členu, ko bomo o tem glasovali, zopet isto ponovilo. Hvala lepa.</p>
            </sp>
            <sp xml:id="SDZ1-Redna-23-1994-09-27.sp121">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Sedaj ni več nobenega prijavljenega k besedi. Gospod Pregelj ima besedo.</p>
            </sp>
            <sp xml:id="SDZ1-Redna-23-1994-09-27.sp122">
               <speaker>ŽARKO PREGELJ:</speaker>
               <p>Spoštovani! Včasih je neverjetna sposobnost določenih državnih funkcionarjev, ki znajo reči ne in pri tem govoriti, da so rekli ja. Dobesedno je to naredil sedaj gospod Bandelj. Namreč, 29. člen zakona o izvrševanju proračuna Republike Slovenije ne omenja kreditov. Omenja investicije v stanovanjsko gradnjo, ne pa kreditov. Mislim, krediti, ki so šli zasebnikom v roke, niso stvar državnega proračuna in tukaj je bil kršen zakon o izvrševanju proračuna in prosim ne govorite, da ni bil.</p>
               <p>Druga zadeva, 67. člen, ki se sklicuje na zakon, ki kot tak opredeljuje kredite, tega zakona ni. Stanovanjski zakon za te namene opredeljuje sklad. To je stanovanjski sklad, ki daje kredite pod točno določenimi pogoji, ki jih javno objavi in objavi tudi razpis teh kreditov. Kriteriji, pod katerimi jih daje, so taki, da se nanašajo predvsem na tiste, ki še nimajo rešenega stanovanjskega vprašanja, ki so socialno ogroženi in podobno. Ne morete govoriti, da je belo, če je popolnoma črno. In mislim, da je ta manever, ki sta ga sedaj začela gospod Kopač in predstavnik Vlade, v resnici zgolj poskus zakriti dejstva.</p>
               <p>Verjamem, da je lahko bila intervencija gospoda Kopača, ki se je tokrat le odločil in nastopil jasno izrazito v strokovni vlogi, da je mogoče 4. člen nekoliko nerodno tukaj notri omenjen, čeprav v resnici gre za kršenje tudi 4. člena. Ne s strani komisije, ampak s strani tistega, ki je nakazal sredstva. Ker je to vladna komisija in ker je v tej Vladi tudi minister, ki je odgovoren za nakazovanje sredstev, mislim, da je ta 4. člen tukaj čisto upravičeno v tem sklepu.</p>
            </sp>
            <sp xml:id="SDZ1-Redna-23-1994-09-27.sp123">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> Dajem to dodatno spreminjevalno stališče k 4. točki na glasovanje.</p>
               <p>Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da je stališče sprejeto in s tem ne bomo glasovali o četrtem stališču v našem predlogu.</p>
               <p>Smo pri petem stališču. Zbor zadolžuje Vlado Republike Slovenije, da v roku 90 dni pripravi pregled vseh odločb sklepov in pogodb, ki se nanašajo na dodeljevanje stanovanjskih kreditov, uporabo službenih stanovanj in dodelitev pravice do uporabe stanovanja za nedoločen čas od leta 1990 dalje ter za uporabnike vzpostavi prvotno stanje, če dokumenti niso v skladu z zakonom oziroma so formalno-pravno pomanjkljivi. Želi kdo o tem razpravljati? <stage>(Ne.)</stage></p>
               <p>Dajem peto točko na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo peto stališče ali sklep sprejeli.</p>
               <p>K 6. točki imamo spreminjevalna stališča odbora v dodatnem poročilu. 6. točka se spremeni, tako da se glasi: "Vlada Republike Slovenije naj opravi za obdobje od leta 1990 naprej revizijo nad pogodbami o najetju stanovanjskih kreditov, dodeljevanja stanovanj, prekvalifikacij službenih v družbena najemniška stanovanja, prodajo službenih stanovanj in revizijo o primernosti ocenitve stanovanjskih enot, ki so bile predmet menjalnih pogodb, s posebnim poudarkom na morebitnem oškodovanju proračunskih sredstev in s konkretnim poročilom <stage>(navedba sklenitelja pogodb, ocene škode na proračunskih sredstvih in predlog ukrepov)</stage> v roku 90 dni seznani Državni zbor." Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo to stališče sprejeli.</p>
               <p>7. stališče. Vlada Republike Slovenije naj poda utemeljitev za prekvalifikacijo enega službenega stanovanja v stanovanje z najemno pravico in omogočanje odkupa osmih službenih stanovanj. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo sedmo točko sprejeli.</p>
               <p>8. točka. Vlada Republike Slovenije naj v roku 90 dni pripravi poročilo o porabi sredstev kupnine družbenih najemnih stanovanj, odkupljenih po stanovanjskem zakonu. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(NIhče.)</stage></p>
               <p>Ugotavljam, da smo osmo točko sprejeli.</p>
               <p>9. točka se črta, to je dodatno stališče. Predlaga jo odbor. Ugotovimo sklepčnost! <stage>(35 prisotnih.)</stage> Mogoče sem bil malce prehiter. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 9 točko črtali.</p>
               <p>V razpravo dajem 10. točko: "Zbor zadolžuje komisijo po zakonu o nezdružljivosti opravljanja javne funkcije s pridobitno dejavnostjo, da opravi vpogled v prijavo premoženja funkcionarjev in poslancev ter jih pokliče k evidentiranju spremembe premoženjskega stanja in o ugotovitvah obvesti Državni zbor." Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 10. točko sprejeli.</p>
               <p>11. točka: "Vlada Republike Slovenije naj pripravi ločitev stanovanjskih skladov v tri veje oblasti in v okviru posameznega sklada ločitev na del za voljene in imenovane funkcionarje in na del za ostale delavce. Zagotovi naj se predvsem javnost porabe in poenotenje pravil poslovanja vseh stanovanjskih skladov, ki delujejo v okviru državnega proračuna. Vlada naj o tem čimprej pripravi ustrezno zakonsko ureditev. Dajem ta sklep na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo to sprejeli.</p>
               <p>Imamo novo 11.a točko: "Funkcionarjem državne uprave in poslancem Državnega zbora naj se podeljujejo samo službena stanovanja, in sicer za čas opravljanja funkcije oziroma trajanje mandata poslanca. Kriteriji za dodelitev službenega stanovanja naj bodo razdelani tako, da stanovanje lahko dobi le tisti, ki v bližnji okolici delovnega mesta nima druge  možnosti za bivanje. Podrobnejši kriteriji naj se določijo v spremembah zakona o funkcionarjih v državni upravi." Dajem to 11.a točko na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo 11.a točko sprejeli.</p>
               <p>11.b točka: "Službeno stanovanje naj se prodaja le izjemno, npr. stanovanje na neugodnih lokacijah in stanovanja, starejša od 20 let. Prodaja se izvede z licitacijo in takojšnjim plačilom kupnine v celoti." Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo 11.b točko sprejeli.</p>
               <p>11.c točka: "Delavcem v državni upravi naj se za reševanje stanovanjskih problemov predvsem dodeljujejo stanovanjski krediti iz razlogov kadrovske politike, tudi po enaki obrestni meri, kot se dodeljujejo krediti pri Stanovanjskem skladu Republike Slovenije, ali se jim za čas dela v državni upravi dodelijo ustrezna službena stanovanja." Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo to stališče sprejeli.</p>
               <p>12. stališče: "Do ureditve stanovanjskih zadev v skladu z 11. sklepom naj se dodeljevanje stanovanj in stanovanjskih kreditov za voljene in imenovane funkcionarje zamrzne. Obveznosti prejemnikov kreditov naj se izvajajo brez odloga, Vlada naj zagotovi izselitev tistih najemnikov službenih stanovanj, ki ne izpolnjujejo pogojev za njihovo dodelitev." Ugotovimo sklepčnost! <stage>(42 prisotnih.)</stage> Bomo ponovili. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo 12. točko sprejeli.</p>
               <p>13. stališče: "Vlada Republike Slovenije naj v proračunskem dokumentu za leto 1995 določi višino postavk, ki se nanašajo na stanovanja in stanovanjske kredite, ločeno po vejah oblasti in namenih v skladu z 11. sklepom."</p>
               <p>Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo 13. točko sprejeli.</p>
               <p>14. točka. "Vlada Republike Slovenije naj pripravi predlog zakona o spremembi zakona o funkcionarjih v državnih organih, v katerih bo bolj natančno formalizirale status funkcionarjev in poslancev". Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo 14. stališče sprejeli.</p>
               <p>In doda se 15. točka. "Državni zbor ugotavlja, da imajo inštitucije, ki jih je Odbor za nadzor proračuna in drugih javnih financ zaprosil za poročila o reševanju stanovanjskih vprašanj <stage>(RTV Slovenija, Zavod za zdravstveno zavarovanje Slovenije, Služba družbenega knjigovodstva Slovenije, Zavod za pokojninsko in invalidsko varstvo, Banka Slovenije, Ljubljanska banka, PTT podjetje Slovenije, Republiški zavod za zaposlovanje)</stage>, dodeljevanje stanovanj in stanovanjskih kreditov pravnoformalno urejeno. Ureditev dajanja stanovanjskih posojil pri tem izhaja iz kadrovskih interesov, zato se je v teh inštitucijah obrestna mera praviloma gibala v razmerjih od realnega vračila do R+3, bila pa je vedno znatno ugodnejša od bančnih obrestnih mer. V primerih, ko se te inštitucije financirajo iz javnih sredstev <stage>(proračun, prispevki iz plač zaposlenih, ali iz prispevka delodajalca)</stage> ali v primerih, ko Vlada Republike Slovenije lahko na druge načine vpliva na opravljanje s sredstvi v teh inštitucijah, naj zagotovi, da se bodo stanovanjski krediti in stanovanja dodeljevali pod podobnimi pogoji, kot se bodo v državni upravi po realizaciji 11. sklepa". Dajem to 15. dodatno stališče sklepa na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo s tem sprejeli novo 15. točko in s tem zaključujem to točko dnevnega reda.</p>
               <p>Kolegice in kolegi! Dovolite, da predlagam, ker mislim, da nimamo dolgo, da sedaj končamo to sejo, in da se lahko popoldne pripravimo na drugo sejo, da je vsem nam to v interesu, če se strinjate s tem. Prav. Hvala lepa.</p>
               <p>Prihajamo na naslednjo <title>46.C TOČKO DNEVNEGA REDA - PROBLEMATIKO NEPROFITNIH STANOVANJ, KI JIH DODELJUJE IZVRŠNI SVET SKUPŠČINE OBČINE MESTA LJUBLJANA</title>.</p>
               <p>Predlagatelj točke mag. Igor Omerza je kot predsednik preiskovalne Komisije o domnevnem, škodljivem, nedopustnem in nezakonitem ter neustavnem delovanje poslovanja Izvršnega sveta Skupščine mesta Ljubljane, Izvršnih svetov skupščin občin Postojne, Trbovlje in Izola ter vseh tistih izvršnih svetov skupščin občin, pri katerih delovanju so bile s strani Službe družbenega knjigovodstva ali drugih pristojnosti državnih organov ugotovljene nepravilnosti, nezakonitosti ter o sumu zlorabe pooblastil nekaterih javnih funkcionarjev in drugih tovrstnih nepravilnosti, dne 13.09.1994 predlagal Državnemu zboru, da obravnavo in odločanje o tej problematiki preloži na eno od naslednjih sej. Razlog za preložitev obravnave te točke je razviden iz informacije, ki jo je zboru predložil predsednik Preiskovalne komisije in ste jo prejeli na klop. V skladu s 73. členom Poslovnika Državnega zbora predlagam, da Državni zbor sprejme naslednji sklep: "Državni zbor prelaga razpravo in odločanje o problematiki neprofitnih stanovanj, ki jih dodeljuje Izvršni svet Skupščine občine mesta Ljubljana na eno izmed naslednjih sej, ko bo predlagatelj predložil ustrezno gradivo. Želi kdo razpravljati? <stage>(Ne.)</stage> Dajem ta sklep na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli in s tem zaključujem to točko dnevnega reda.</p>
               <p>Prehajamo na <title>47. TOČKO DNEVNEGA REDA , to je OBRAVNAVA PREDLOGA VLADE REPUBLIKE SLOVENIJE ZA SPREJEM OBVEZNE RAZLAGE PRVEGA ODSTAVKA 72. ČLENA ZAKONA O DENACIONALIZACIJI</title>.</p>
               <p>Predlog za sprejem obvezne razlage je zboru predložila Vlada Republike Slovenije. Vlada Republike Slovenije je z dopisom dne 9. 9. 1994, ko ste ga prejeli, predlagala, da Državni zbor te točke ne obravnava, saj Vlada umika predlog za obvezno razlago. Želi besedo predstavnik Vlade? <stage>(Ne želi.)</stage> Želi poročevalec komisije besedo? <stage>(Ne želi.)</stage> Želi besedo predstavnik Sekretariata? <stage>(Ne.)</stage> Besedo dajem predstavnikom poslanskih skupin. Besedo dajem poslankam in poslancem.</p>
               <p>Razpravo zaključujem in prehajam na odločanje o predlogu naslednjega sklepa: Predlog Vlade Republike Slovenije za sprejem obvezne razlage prvega odstavka 72. člena zakona o denacionalizaciji se umakne iz zakonodajnega postopka. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da je sklep sprejet. S tem smo točko končali in obvezno razlago umaknili iz zakonodajnega postopka.</p>
               <p>Prehajamo na <title>48. TOČKO</title>, to je na zadnjo točko <title>DNEVNEGA REDA 23. SEJE</title>, to je <title>OBRAVNAVA SPREMEMBE POROČILA O GOSPODARSKIH DRUŽBAH, PODJETJIH ALI ZAVODIH</title>, za katere velja prepoved poslovanja z državo z javnimi podjetji in javnimi zavodi. Spremembo poročila je zboru predložila Komisija po zakonu o nezdružljivosti opravljanja javne funkcije s pridobitno dejavnostjo. Želi poročevalec komisije besedo? <stage>(Ne želi.)</stage> Želi besedo predstavnik sekretariata? Besedo dajem predstavnikom poslanskih skupin. Ne želi nihče besede. Besedo dajem poslankam in poslancem. Ker ne želi nihče besede, predlagam Državnemu zboru, da sprejme naslednji sklep: Državni zbor Republike Slovenije se je seznanil s spremembo poročila o gospodarskih družbah, podjetjih ali zavodih, za katere v skladu s prvim odstavkom 20. člena zakona o nezdružljivosti opravljanja javne funkcije s pridobitno dejavnostjo velja prepoved poslovanja z državo z javnimi podjetji in javnimi zavodi. Sprememba poročila se objavi v Uradnem listu Republike Slovenije. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je sklep sprejet.</p>
               <p>S tem zaključujem to točko dnevnega reda in s tem zaključujem tudi 23. sejo Državnega zbora. Dodatno gradivo za 24. sejo boste prejeli na klop. Sejo nadaljujemo ob 16. uri po predlogu, ki sem ga povedal že prej.</p>
            </sp>
            <stage type="time">(Seja se je končala 27. septembra 1994 ob 14.00 uri.)</stage>
         </div>
      </body>
   </text>
</TEI>
