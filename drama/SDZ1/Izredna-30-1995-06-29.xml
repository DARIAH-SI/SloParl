<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Izredna-30-1995-06-29">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref
                     target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref
                     target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">511F0750C7BAA522C1257832004838DA</idno>
               <idno type="URI">511F0750C7BAA522C1257832004838DA</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-30-1995-06-29.DZ" n="30">
               <name>Izredna</name>
               <date when="1995-06-29"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-30-1995-06-29.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 29. JUNIJA 1995 OB 10.14 URI.)</stage>
            <sp xml:id="SDZ1-Izredna-30-1995-06-29.sp1">
               <speaker>PREDSEDNIK JOŽEF ŠKOLČ:</speaker>
               <p>Kolegice poslanke, kolegi poslanci, gospe in gospodje, prosim, da zasedete mesta
                  in prisluhnete pričetku seje. Obveščen sem, da so zadržani in se seje ne morejo
                  udeležiti naslednje poslanke in poslanci: gospa Mihaela Logar, gospod Borut Pahor,
                  dr. Peter Tancig, gospod Miroslav Mozetič, gospod Vitodrag Pukl, gospod Rafael
                  Kužnik, dr. Leo Šešerko, dr. Jože Pučnik, dr. France Bučar, gospod Tone Partljič,
                  gospa Breda Pečan in gospod Jožef Kopše. Ugotovimo sklepčnost! <stage>(55
                     prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Včeraj smo ostali v pregledu amandmajev na 120 strani pri razdelku Ministrstvo za
                  delo, družino in socialne zadeve. Prosil bi za pozornost v dvorani in pa tudi, če
                  lahko zasedete svoja mesta. Hvala lepa. Pod a) je predlagala amandma Vlada
                  Republike Slovenije in ga matični odbor podpira.</p>
               <p>Amandma pod številko 1 je predlagal dr. Franc Zagožen. Matični odbor in Vlada ga
                  ne podpirata.</p>
               <p>Amandma pod številko 2 je predlagal gospod Ivo Hvalica. Matični odbor in Vlada ne
                  podpirata.</p>
               <p>Amandma pod številko 3; je ostala predlagateljica gospa Danica Simšič. Odbor za
                  zdravstvo, delo, družino in socialno politiko amandma podpira, matični odbor in
                  Vlada pa ne.</p>
               <p>Amandma pod številko 4 je umaknjen.</p>
               <p>Amandma pod številko 5 so ostali podpisniki: gospa Metka Karner-Lukač, gospa
                  Danica Simšič, Zmago Jelinčič in Jože Pučnik. Amandma ni vložen v skladu s
                  poslovnikom in o njem ne bomo glasovali.</p>
               <p>Amandma pod številko 6 je umaknjen.</p>
               <p>Amandma pod številko 7 je vložil gospod Janez Podobnik.  </p>
               <p>Odbor za zdravstvo, delo, družino in socialno politiko amandma podpira, matični
                  odbor in Vlada pa ne.</p>
               <p>Amandma pod številko 8 je umaknjen.</p>
               <p>Amandma pod številko 9 je predlagal gospod Janez Podobnik. Odbor za zdravstvo,
                  delo, družino in socialno politiko amandma podpira, matični odbor in Vlada pa
                  ne.</p>
               <p>Amandma pod številko 10 je umaknjen.</p>
               <p>Amandma pod številko 11 je predlagal gospod Janez Podobnik. Odbor za zdravstvo,
                  delo, družino in socialno politiko ga podpira, matični odbor in Vlada ne.</p>
               <p>Amandma pod številko 12 je vložila skupina poslancev: gospa Polonca Dobrajc, gospa
                  Mihaela Logar, Metka Karner-Lukač, Danica Simšič in gospa Maria Pozsonec. Drugi so
                  podpise umaknili. Odbor za zdravstvo, delo, družino in socialno politiko amandma
                  podpira, matični odbor in Vlada ne.                    </p>
               <p>Amandma pod številko 13 je umaknjen.</p>
               <p>Amandma pod številko 14 je predlagala Komisija za vprašanje invalidov. Odbor za
                  zdravstvo, delo, družino in socialno politiko ga podpira, matični odbor in Vlada
                  pa ne.</p>
               <p>Amandma pod številko 15 je ravno tako predlagala Komisija za vprašanje invalidov.
                  Odbor za zdravstvo, delo, družino in socialno politiko ga podpira, matični odbor
                  in Vlada pa ne.</p>
               <p>Amandma pod številko 16 je predlagal gospod Sašo Lap. Odbor za zdravstvo, delo,
                  družino in socialno politiko ga ne podpira, matični odbor in Vlada tudi ne.</p>
               <p>Tudi 17. amandma je predlagal gospod Sašo Lap in vsi trije odbori oziroma dva
                  odbora in Vlada ne podpirata.</p>
               <p>Amandma pod številko 18, ostala sta podpisnika gospa Danica Simšič in gospod
                  Miroslav Geržina. Komisija za vprašanje invalidov podpira, Odbor za zdravstvo,
                  delo, družino in socialno politiko podpira, matični odbor in Vlada pa ne.</p>
               <p>Amandma pod številko 19 je predlagal Odbor za zdravstvo, delo, družino in socialno
                  politiko. Matični odbor in Vlada ga ne podpirata.</p>
               <p>Amandma pod številko 20 je predlagala Metka Karner-Lukač. Odbor za zdravstvo,
                  delo, družino in socialno politiko ga ne podpira, matični odbor in Vlada tudi
                  ne.</p>
               <p>Amandma pod številko 21 je umaknjen.</p>
               <p>Amandma pod številko 22 je podpisala skupina poslancev. Ostali so gospod Peršak,
                  Danica Simšič, Jože Pučnik, Marjan Podobnik, Ivo Hvalica, Vindiš, Potočnik, Metka
                  Karner-Lukač. Odbor za zdravstvo, delo, družino in socialno politiko ga podpira,
                  matični odbor in Vlada pa ne.</p>
               <p>Amandma pod številko 23 je umaknjen.</p>
               <p>Amandma pod številko 24 je predlagala Komisija za vprašanje invalidov. Odbor za
                  zdravstvo, delo, družino in socialno politiko podpira, matični odbor in Vlada pa
                  ne.</p>
               <p>Amandma pod številko 25 je predlagal gospod Janez Podobnik. Komisija za vprašanja
                  invalidov načelno podpira in vlaga svoj amandma. Odbor za zdravstvo, delo, družino
                  in socialno politiko ga podpira, matični odbor in Vlada pa ne.</p>
               <p>Amandma pod številko 26 je predlagala Komisija za vprašanja invalidov. Matični
                  odbor in Vlada ga ne podpirata.</p>
               <p>Amandma pod številko 27 je umaknjen.</p>
               <p>Amandma pod številko 28 je ravno tako predlagala Komisija za vprašanja invalidov.
                  Odbor za zdravstvo, delo, družino in socialno politiko podpira, matični odbor in
                  Vlada pa ne.</p>
               <p>Amandma pod številko 29 je umaknjen.</p>
               <p>Amandma pod številko 30 je predlagala Komisija za vprašanja invalidov. Odbor za
                  zdravstvo ga podpira, matični odbor in Vlada pa ne.</p>
               <p>Amandma pod številko 31 je predlagal gospod Janez Podobnik. Matični odbor in Vlada
                  ga ne podpirata.</p>
               <p>Amandma pod številko 32 je umaknjen.</p>
               <p>Amandma pod številko 33 je vložila skupina poslancev s prvopodpisanim gospodom
                  Sisingerjem. Matični odbor in Vlada ga ne podpirata.</p>
               <p>Amandma pod številko 34 je vložila gospa Mihaela Logar. Odbor za kulturo, šolstvo
                  in šport podpira, Odbor za zdravstvo, delo, družino in socialno politiko ga ne
                  podpira, matični odbor in Vlada tudi ne.</p>
               <p>Amandma pod številko 35 je vložil gospod Alojz Metelko. Odbor za zdravstvo delo,
                  družino in socialno politiko ga podpira, matični odbor in Vlada pa ne.</p>
               <p>Amandma pod številko 36 je vložil je predlagal Odbor za zdravstvo, delo, družino
                  in socialno politiko. Matični odbor in Vlada ga ne podpirata.</p>
               <p>Smo pri Inšpektoratu Republike Slovenije za delo. Prvi in edini amandma je
                  umaknjen in to so vsi amandmaji, ki se nanašajo na ta razdelek. Odpiram diskusijo.
                  Želi kdo besedo? Gospod Janez Podobnik.</p>
            </sp>
            <sp xml:id="SDZ1-Izredna-30-1995-06-29.sp2">
               <speaker>JANEZ PODOBNIK:</speaker>
               <p>Spoštovani gospod predsednik, poslanke in poslanci! Glede na izkušnjo zadnjih dveh
                  dni ob sprejemanju Državnega proračuna je jasno samo nekaj, da bo sprejeto samo
                  dopolnilo pod točko a). Torej je potem edino logično, da se poslanci
                  skoncentriramo in razpravljamo o dopolnilu a), saj bodo tako ali tako vsa ostala
                  dopolnila zavrnjena. Zato sem pogledal dopolnilo, ki ga predlaga Vlada in imam ob
                  njem nekaj vprašanj.</p>
               <p>Najprej sem bil v nerodnem položaju zato, ker to dopolnilo ni obrazloženo. V
                  Poročevalcu številka 26 na strani 15, kjer je pač to dopolnilo napisano, ni nobene
                  obrazložitve, tako da mi preprosto ni jasno, iz katerih in kakšnih razlogov Vlada
                  predlaga zmanjševanje sredstev na postavkah in tudi povečanje sredstev na
                  postavkah. Jaz sem bil navajen kot poslanec, ki sem se držal poslovnika, da sem
                  vedno amandma obrazložil. Tokrat temu ni bilo tako.</p>
               <p>Drugo vprašanje, ki se mi pojavlja pa je predvsem to, da postavke, ki se
                  povečujejo, primer priprava brezposelnih na zaposlitev, ali pa pospeševanje novega
                  zaposlovanja, ali pa pospeševanje zaposlovanja invalidnih oseb, ali pa pomoč pri
                  samozaposlovanju smo pred dvema dnevoma na glasovanju, te postavke smo na predlog
                  Odbora za finance že znižali večinoma za 50 oziroma za 25 milijonov tolarjev.
                  Mislim, da bi bilo dobro, da bi poslanci preden glasujemo o tem amandmaju vedeli,
                  iz katere osnove se povečujejo sredstva na teh postavkah. Po mojem mnenju, če je
                  bil ta amandma pred dvema dnevoma sprejet, potem so predlagane postavke za tako
                  višino nižje in te nižje postavke zdaj ponovno povečujemo.</p>
               <p>Vsekakor sem bil najbolj pozoren do dveh postavk, kjer Vlada predlaga znižanje. To
                  je postavka Denarno nadomestilo in nadomestilo v enkratnem znesku, to je milijarda
                  400, zelo veliko znižanje in pa denarna pomoč za milijardo 600. V obrazložitvi
                  piše, to pa je prvotnega predloga proračuna, da zaradi razlogov, ker se
                  predvideva, da bo vendarle število brezposelnih, da se bo zniževalo, to je prvi
                  argument za tako veliko znižanje. Drugi je pa ta, da se bo uporabljalo bolj
                  aktivne oblike pomoči brezposelnim. Vsekakor se s to usmeritvijo strinjam. Se pa
                  sprašujem, in to je moje vprašanje gospe ministrici za to področje, gospe
                  Klinarjevi, ali glede na trende in statistične kazalce, ki smo jim priča, ali ni
                  tukaj vendarle bilo še več rezerve. Osebno menim, da bi te dve postavki lahko še
                  bolj znižali. Namreč prav zadnji pokazatelji oziroma trendi v prvih petih mesecih
                  so taki, da se bo število, torej glede na zniževanje števila brezposelnih,  osebno
                  menim, da bi lahko ti dve postavki še bolj znižali in potem pa pri postavki, kjer
                  so pa bolj aktivne oblike zaposlovanja, torej pomoči zaposlovanja brezposelnih,
                  tam bi pa lahko, torej osebno menim, da je tukaj še rezerva v proračunu in bo
                  najverjetneje prav postavka 1826 in postavka 7022 tista, ki bo v prihodnjem letu,
                  ko bomo imeli pred seboj realizacijo proračuna za leto 1995 tista kjer bomo
                  videli, da je bila tukaj rezerva. To je moje vprašanje, ki ga naslavljam
                  ministrici.</p>
               <p>Prav tako pa me zanima, zelo veliko povečanj je na postavki 8674 Pomoč pri
                  samozaposlovanju. Zdaj, če sem pravilno razumel, se bo ta postavka koristila tudi
                  za zagonska sredstva oziroma za vzpodbudo, da se v Sloveniji oblikujejo klubi za
                  iskanje zaposlitve. Podpiram sam tako usmeritev, zanima pa me, koliko oziroma ali
                  bodo iz te postavke torej financirani tudi klubi za iskanje zaposlitve. Hvala
                  lepa.</p>
            </sp>
            <sp xml:id="SDZ1-Izredna-30-1995-06-29.sp3">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Gospod Janez Jug.</p>
            </sp>
            <sp xml:id="SDZ1-Izredna-30-1995-06-29.sp4">
               <speaker>MAG. JANEZ JUG:</speaker>
               <p>Spoštovani kolegi poslanci, poslanke! Določena stopnja kulturnosti neke družbe se
                  meri tudi z odnosom do invalidnih ljudi v posamezni družbi. Ko boste glasovali o
                  tem razdelku tule, jaz bom absolutno podpiral to, kar sem rekel, hočem ostati
                  kulturen človek in bom podprl invalide, predvsem pa tiste v Stari gori iz
                  preprostega razloga, za vse te naše dešpire in tako dalje, kar počenjamo tukaj,
                  mislim, da ti ljudje zaslužijo vsako podporo, ker že tako jim je mati narava, da
                  rečem, vzela tisto, kar je nam dala in zaradi naših dešpirov ne smemo pretrgati
                  tisto, kar smo dolžni narediti kot kulturna družba. Zato bi prosil poslance, ko
                  boste glasovali o teh členih katerih so zdajle, ni važno, kdo jih je predlagal,
                  koliko je predlagal, podprite te invalidne ljudi in pokažite, da ste kulturni
                  narod, slovenski narod. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp5">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Tone Peršak.</p>
            </sp>
            <sp xml:id="SDZ1-Izredna-30-1995-06-29.sp6">
               <speaker>ANTON PERŠAK:</speaker>
               <p>Spoštovane poslanke in poslanci, spoštovani predstavniki Vlade! Rad bi, moram reči
                  zelo jasen odgovor na vprašanje, zakaj nas imate za norce. Gre za vprašanje, ki ga
                  je postavil že gospod Podobnik. Včeraj in predvčerajšnjim smo od gospoda Kopača
                  slišali obrazložitve, kako je delovala koalicija, kako je delovala skupina
                  koalicijskih poslancev v Odboru za finance. Koalicija je usklajevala proračun in
                  ta koalicijska skupina v Odboru za finance je z buldožersko metodo, ne da bi
                  upoštevala kakršnekoli razloge in argumente ostalih poslancev v odboru izglasovala
                  svoje amandmaje in jih uveljavila kot usklajen predlog koalicije. Kaj se zdaj
                  dogaja? Vlada v amandmaju a) povečuje nekatere postavke. Jih je sicer nekaj več,
                  ampak 4 izmed teh postavk so koalicijski poslanci v Odboru za finance zmanjšali.
                  Sicer za precej manjše zneske, kot jih Vlada povečuje in drugo vprašanje, na
                  katerega bi rad od ministrice odgovor, je, ali ona povečuje te postavke glede na
                  že zmanjšane postavke s strani koalicije, ali glede na osnovne postavke v predlogu
                  proračuna? Se pravi, ali so oni, ko je Vlada, ki je sicer prej dala amandmaje, kot
                  jih je dal Odbor za finance, računali na to, da bo koalicija v Odboru za finance
                  te postavke zmanjševala in so jih potem dajali na te, predvidoma zmanjšane
                  postavke, ali so dajali svoje amandmaje oziroma svoj amandma Vlada še glede na
                  nezmanjšane postavke? Potem bi pričakoval, da bo Vlada popravila svoj amandma in
                  bo te postavke v amandmaju spet nekoliko povečala glede na to, kaj so koalicijski
                  poslanci naredili v Odboru za finance. Jaz vem, da to, kar govorim, je mogoče za
                  normalnega poslušalca malo nerazumljivo. Zveni tako, kot že večkrat omenjeni
                  monolog zlodeja v Pohujšanju v dolini Šentflorjanski, ampak tako tudi izgleda. Ali
                  ta koalicija sploh ve, kaj hoče oziroma, ali so koalicijski poslanci, ki so
                  usklajevali proračun, vedeli, kaj hoče Vlada, ki je tudi koalicijska? To je eno
                  vprašanje, na katerega bi zelo želel odgovor po možnosti od gospe ministrice.
                  Drugo bi pa zelo podprl razpravo gospoda Juga, ki upam, da ni zdaj zbežal. Ni,
                  hvala bogu, ker je še vedno tam, še zlasti glede amandmajev pod številko 25, 26 in
                  tudi ostalih, ki se nanašajo. Naravnost nerazumljivo je, da bo lanski, že tako
                  minimalni vsoti, namenjeni za oblikovanje teh stanovanjskih skupnosti za invalide,
                  letos naj ne bi bilo predvideno v ta namen nič, niti za eno stanovanje in upam, da
                  boste koalicijski poslanci spoštovali ne moj nasvet, ali pa mojo željo, ker to
                  vem, da ne boste, ampak vsaj željo gospoda Juga, ki je eminenten koalicijski
                  poslanec. Hvala.</p>
            </sp>
            <sp xml:id="SDZ1-Izredna-30-1995-06-29.sp7">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo? Gospa Metka Karner-Lukač.</p>
            </sp>
            <sp xml:id="SDZ1-Izredna-30-1995-06-29.sp8">
               <speaker>METKA KARNER-LUKAČ:</speaker>
               <p>Spoštovane gospe in gospodje! Kolegi me opozarjajo, da je zastonj, če grem sem
                  gor. Vem. Nikoli nisem posebej plačana, če grem tukaj za govornico in to me sploh
                  ne moti. To gre v moje delovne zadolžitve. Rada bi povedala svoje stališče glede
                  porabe proračunskih sredstev v Ministrstvu za delo. Mislim, da je v Ministrstvu za
                  delo izredno veliko denarja, seveda pa samo za nekatere. Proračunski denar ponuja
                  ministrstvo tudi tam, kjer ne gre za nikakršne zakonske obveznosti in bi prosila
                  gospo ministrico, če mi bo odgovorila na nekatera vprašanja, ki jih bom kasneje v
                  tej zvezi postavila. Pri uskladitvi proračuna se vidi nekakšen izredno lahkoten
                  pristop tega ministrstva k zniževanju posameznih postavk, ali pa bom rekla tudi do
                  tega, da ne zviša tiste postavke, ki bi bile nedvomno upravičene, na primer
                  študentska prehrana. Prej smo slišali, da se določena stopnja demokracije in pa
                  kulture neke družbe kaže tudi v odnosu te družbe, pa recimo Vlade in vladajoče
                  koalicije do slabotnih. Kaže pa se tudi še v odnosu do posameznih zvez in društev,
                  ki so v tem proračunu diskriminirana. Na kaj mislim? Poglejte, tukaj v tem delu
                  proračuna imamo financiranje treh zvez, in sicer Zveza prijateljev Mladine, ki ji
                  nameni ministrstvo 1,9 milijonov tolarjev sredstev, torej Zveza prijateljev
                  mladine. Potem je druga zveza, to je Zveza veteranov vojne za Slovenijo 1991 in
                  proračun je predvidel le 15,9 milijonov tolarjev sredstev. V letu 1994 ta zveza
                  veteranov ni imela, torej vojne za Slovenijo, ni imela niti tolarja in ti veterani
                  nimajo možnosti, da bi kakorkoli delovali kot zveza, še zlasti, ker niso imeli v
                  prejšnjem letu denarnih sredstev niti toliko, da bi kupili pisarniški material,
                  kaj da bi šele koga zaposlili.</p>
               <p>Na drugi strani pa vidimo izredno radodarno financiranje Zveze združenja borcev
                  NOB. In sicer, dve postavki imamo. Zveza združenja borcev NOB v znesku 72
                  milijonov tolarjev. Potem je pa druga postavka, ki pa je namenjena sofinanciranju
                  organizacij, občinskih organizacij Zveze združenj borcev NOB v znesku skoraj 70
                  milijonov. Torej, če to seštejemo, znesek 141 milijonov za financiranje te
                  zveze.</p>
               <p>Postavljam vprašanje. Ali je to politična stranka, kajti nobena parlamentarna
                  stranka nima tako velikega obsega financiranja, kot recimo obe Zvezi združenja
                  borcev? Tukaj ne posegam v tisto, kar jim pripada za njihove zasluge, ki se
                  plačajo drugje, ampak izključno vprašanje gospe ministrici, na podlagi katerega
                  zakona, na podlagi katerih zakonskih obveznosti tako izdatno financiranje teh
                  združenj Zveze borcev NOB v znesku 141 milijonov tolarjev.</p>
               <p>Jaz sem, da ne bom potem še enkrat obrazlagala glasu, predložila amandma, da se
                  sredstva za financiranje te zveze znižajo, in sicer na takšen obseg, kot jih bo
                  deležna Zveza veteranov vojne za Slovenijo iz leta 1991, torej vse skupaj na 16
                  milijonov tolarjev. Mislim, da bi bil takšen pristop pravičen do enih in drugih,
                  še zlasti pa poudarjam, da bi se morali bolj zavedati vloge, ki jo ima Zveza
                  veteranov vojne za Slovenijo iz leta 1991 v delovanju za mir, za demokracijo, za
                  varnost, obrambo in ohranjanje in razvijanje zgodovinskih izročil, kajti mislim,
                  da je slednja veliko bolj perspektivna, kot pa tista, bom rekla, ki smo ji
                  hvaležni v tem zgodovinskem smislu in da bi bilo potrebno ta proračunska sredstva
                  ustrezno razporediti oziroma financirati obe zvezi v enakem obsegu.</p>
            </sp>
            <sp xml:id="SDZ1-Izredna-30-1995-06-29.sp9">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Metelku.</p>
            </sp>
            <sp xml:id="SDZ1-Izredna-30-1995-06-29.sp10">
               <speaker>ALOJZIJ METELKO:</speaker>
               <p>Spoštovani predsednik, spoštovani člani Vlade, spoštovani zbor. V 35. amandmaju
                  sem vložil amandma za gradnjo doma starejših občanov v Trebnjem. Zavedam se, da
                  kot vsi ostali amandmaji, tudi ta verjetno ne bo izglasovan, da je pa ta
                  problematika zelo aktualna, je pa razvidno tudi iz tega, ker me je nekako poskušal
                  podpreti tudi Odbor za zdravstvo, delo, družino in socialne zadeve s svojim
                  amandmajem, ker sicer predlagana sredstva bistveno zmanjšuje. Gradnja tega doma se
                  že vleče 18 let. Občina ima 18 tisoč prebivalcev in je veliko starejših občanov
                  nad 70 let. Trenutno so ti občani v 22 različnih domovih širom Slovenije in je že
                  skrajni čas, da se tudi na tem področju pristopi h gradnji takega doma. Zamerim
                  Ministrstvu za delo in družino, da kljub prošnji ni vključilo v svoj program za
                  leto 1995 tudi izgradnjo tega doma, ker če si enkrat v programu potem se nekako
                  nekako po korakih stvar začne vsaj premikati. Moram reči, da je občina do zdaj
                  vložila v ta dom že z vsemi pritiklinami, to se pravi nakup zemljišča, gradbeno
                  dovoljenje, ko so dajatve 137 milijonov in bi s pomočjo oziroma z voljo
                  Ministrstva za delo in družino verjetno se lahko vsaj začela izgradnja tega
                  doma.</p>
               <p>V svojem amandmaju sem posegel, ker je pač tako po poslovniku, v določene
                  postavke, za katere verjetno mislim, da mogoče niso najbolj primerne, ali pa so,
                  zato tudi sprašujem Ministrstvo za delo, zakaj se je, recimo, občinska
                  priznavalnina za Zvezo borcev povečala za 46% nasproti letu 1994 in sem osebno
                  menil, da bi se lahko iz te postavke določena sredstva namenila tudi za gradnjo
                  tega doma. Enako tudi vemo, da se ogromna sredstva vlagajo v poslovno zgradbo
                  Republiškega zavoda za zaposlovanje in če bi se tudi iz te postavke del sredstev
                  namenilo, bi skupaj že bila določena sredstva za start. Ocenjujemo, da bi s
                  sredstvi cca 135 milijonov lahko ta dom postavili pod streho, ker je celotna
                  predračunska vrednost za ta dom 769 milijonov s tem, da je 130 milijonov že
                  vloženih s strani občine. V kolikor ne bi spoštovani zbor sprejel tega amandmaja,
                  bi pa prosil, da poskusite vsaj sprejeti amandma odbora, ki je sicer v skromnem
                  znesku 10 mio, ampak vsaj to pomeni, da bi s takim pristopom prišli enkrat tudi s
                  tem domom v vrstni red, ker zdaj pa tam čakamo pred vrati in dokler nismo v
                  vrstnem redu, smo nekako skozi odrinjeni. Mi vemo odgovor ministrstva. Vse
                  investicije so zmanjšane, ampak če bi se malo globlje pogledalo te postavke,
                  katere sem predlagal v svojem amandmaju, ker gre za ogromne zneske, kot so, saj so
                  občinske priznavalnine za 1 milijardo 600 mio in kaj bi pomenilo 46% povečano
                  tistih 35 mio, če bi se te postavke zmanjšale in se dale v ta namen. Za sam
                  začetek pa bi bilo to izrednega pomena. Hvala.</p>
            </sp>
            <sp xml:id="SDZ1-Izredna-30-1995-06-29.sp11">
               <speaker>PREDSEDNIK JOŽEF ŠKOLČ:</speaker>
               <p>Hvala. Besedo dajem gospodu Hvalici.</p>
            </sp>
            <sp xml:id="SDZ1-Izredna-30-1995-06-29.sp12">
               <speaker>IVO HVALICA:</speaker>
               <p>Hvala. Spoštovani! Kolega Janez Podobnik je rekel, da nima smisla, da smo obsojeni
                  na obup in da se lahko skoncetriramo samo na tako imenovane amandmaje pod a), ki
                  jih daje Vlada. Tudi sam sem včeraj skoraj obupal. Potem sem to prespal. Še prej
                  sem doživel prijeten ljubljanski večer. To je bil eden redkih, ker drugače se
                  vozim domov in sem razmišljal, kakšno veliko uslugo nam dela koalicija. Je ni
                  koalicije v nobeni parlamentarni demokraciji v Evropi, vsaj, kar jaz poznam, da ne
                  bi dopustila niti minimalnega manevrskega prostora v opoziciji. Jaz se vam za to
                  zahvaljujem, ker, kolega Peršak je rekel, da ste nas z buldožerjem poravnali. Jaz
                  bi dodatno rekel: "Celo povaljali ste nas, in to s tistim ježem." Ampak bomo
                  videli, kdo bo končni, moralni in vsebinski zmagovalec tega "fighting-a."</p>
               <p>Gledam ta amandma Vlade in ugotavljam, da zelo lepo zmanjšuje sredstva predvsem
                  invalidom. Imamo razne postavke. Izgleda, da je to kategorija, ki ji je najlažje
                  vzeti. Jaz razumem liberalnost. Ta je brezobzirna, kruta, ampak, kar je preveč, je
                  pa le preveč. Gledam postavke, ki se povečajo in med njimi zastonj iščem pozicijo
                  7054, ki predstavlja štipendije. Namreč, na to se veže moj amandma, ki pod
                  številko 2 sledi temu amandmaju Vlade. Iz raziskav je jasno, kako nastaja
                  disproporc pri študentih s podeželja, iz mesta v korist mest. Danes postaja študij
                  privilegij velikih centrov, medtem ko zaradi pomanjkanja štipendij, neustrezne
                  štipendijske politike ostajajo talenti na podeželju in jim ni usojeno obiskovati
                  visoke šole. To je dolgoročno gledano izjemno negativna selekcija v smislu
                  nalaganja v razvoj, v izobrazbo in sem poizkušal to v mojem amandmaju popraviti.
                  Kje sem pa jemal? Jemal sem pri, za moje pojme, zelo čudnih postavkah. Poglejte na
                  primer. Na primer Ministrstva za notranje zadeve, stanovanja posebnega pomena.
                  Vem, da smo imeli včasih zakone posebnega pomena, pa ne vem kaj vse, ampak
                  stanovanje posebnega pomena, tega ne razumem. Jemal sem tudi pri velikih zneskih,
                  pri servisu skupnih služb, pri vladnih službah za investicijsko vzdrževanje
                  zgradb, adaptaciji in podobno. Jemal sem pri osebni opremi Ministrstva za notranje
                  zadeve, ker ne vem, kaj to pomeni. Jemal sem pri počitniški dejavnosti MNZ-ja, ker
                  ne vem, kaj to pomeni, ker ne poznam nobene počitniške dejavnosti Državnega zbora,
                  pa je ravno tako državna institucija.</p>
               <p>Torej jemal sem tudi pri predsedniku Vlade, ker ne vem, kaj pomeni drugi odhodki
                  za delo na drugih področjih. Drugi odhodki za delo na drugih področjih. Ne vem,
                  ali je to na tem ali drugem svetu ali kje. Jemal sem pri plačah. Torej, in kot sem
                  rekel, da bi vsa pridobljena sredstva dal za štipendije.</p>
               <p>Vem, da govorim tako rekoč zastonj, ampak rad bi opozoril javnost na to, da mogoče
                  pri sprejemanju tega proračuna ne bomo dosegli, vsaj opozicija, vsaj tisti, ki smo
                  nameravali dati temu proračunu nek korektiv, ne bomo dosegli ničesar. Lahko se
                  tudi zgodi in verjetno se bo zgodilo, da bomo prišli do konca obravnave tega
                  proračuna, pa ga tudi sprejeli, brez da bi sprejeli en sam opozicijski amandma. Do
                  tega trenutka, in to je silno žalostno, to je verjetno tudi edinstveno. Tega
                  verjetno ne pozna, sem siguren, da ne pozna nobena ustaljena stara evropska
                  parlamentarna demokracija, da bi v treh dneh parlamentarne debate ne sprejeli niti
                  enega minimalnega premika, ki ga želi opozicija. Ob tem se bo potrebno vprašati
                  tudi, kako v bodoče spremeniti tehnologijo sprejemanja tega proračuna.</p>
               <p>Tukaj se postavlja vprašanje, kaj je to Odbor za finance. Ali je to odbor nad
                  odbori? Ali je to posebej posvečen odbor? Ali je to ne vem kakšen lobi? Kaj to je?
                  Kaj to je? Kakšne pravice ima Odbor za finance, da pravzaprav bedi nad vsako
                  postavko tega proračuna, pa četudi ta ne predstavlja, odnosno nad vsakim
                  amandmajem, pa če tudi, da ne predstavlja finančnih posledic. Kot primer sem
                  navedel tisto, kar sem rekel včeraj, mislim, da je bilo to predvčerajšnjim, ko sem
                  hotel zgolj na podlagi strokovnega mnenja, strokovnega suporta, mnenje Odbora za
                  obrambo, zgolj znotraj ene postavke prerazporediti en denar, ampak matični Odbor
                  za finance se pojavlja tu. Pa lepo vas prosim. Torej, danes bom glede na to tudi,
                  kako se je matični Odbor za finance, zame je to "matični" med navednicami. V
                  bodoče sem prepričan, da bomo najmanj kar bomo dosegli, ko bo drugo razmerje sil
                   v tem parlamentu, da bo to somatični odbor, ali pa da bo to na nek drugačen način
                  urejeno. Tu ne more biti Odbor za finance tisti, ki ima tu alfa in omega besedo,
                  ne more biti. Torej, jaz s tega mesta zdaj tudi najavljam zahtevo opozicije po
                  odstopu predsednika Odbora za finance. Ni samo zaradi tega dela, ki ga je opravil
                  ob tem sprejemanju oziroma nesprejemanju amandmajev k proračunu, gre tudi za
                  ostale stvari. Mislim da se je tega dovolj nabralo in da je to treba resno resno
                  razmisliti. Ne nazadnje sem dobil ponovni navdih za to s strani same pozicije,
                  gospod Jagodnik mi je dal. Kot veste, sem pa jaz to isto zahtevo skupaj z poslanci
                  opozicije že zahteval lansko leto in zaradi tega tudi že izstopil iz tega odbora,
                  ker v tem odboru nimaš kaj iskati, to je valjanje, to je enoumje, zelo nevarno je
                  enoumje. Tisti, ki govorijo o nekem drugem enoumju, ne pomislijo na to, kako je
                  sila nevarno liberalno enoumje. Torej, ne glede na to, nesojeni štipendisti bodo
                  vedeli, kdo jih je prikrajšal za denar, kdo jih je prikrajšal za študij, medtem ko
                  bodo nekateri uživali posebne ugodnosti počitniške dejavnosti, pa bodo živeli v
                  stanovanjih posebnega pomena in se bodo opremili s posebno opremo, tako kot tu
                  piše in bodo uživali druge odhodke za delo na drugih področjih. Ne, saj človek bi
                  mislil, da je to pobrano iz Pavlihe, Pavliha je bil včasih humorističen časopis,
                  ampak jaz sem to dobesedno prepisal iz predloga proračuna. Ne vem, človeka jasno
                  grabi srd, ampak ne bom vam dal tega zadoščenja, niti približno ne. Ker, kdor
                  drugemu jamo koplje, sam vanjo pade. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp13">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz bi samo rad opozoril, gospodje in gospe poslanke, da je bila
                  splošna razprava že pred časom opravljena in če bi se lahko držali teh stvari, ki
                  so odprte v razdelkih in v amandmajih. Seveda, ker nisem vzel gospodu Hvalici
                  besede, je tudi kasneje drugim ne bom zaradi tega smel vzeti. K besedi se je
                  prijavila gospa Danica Simšič. Jaz sem razumel kot prijavo, gospod Pucko. Se
                  opravičujem, najprej ima repliko gospod Pucko in potem gospod Pavlica.</p>
            </sp>
            <sp xml:id="SDZ1-Izredna-30-1995-06-29.sp14">
               <speaker>CIRIL PUCKO:</speaker>
               <p>Hvala lepa, gospod predsednik. Spoštovane poslanke in poslanci!</p>
               <p>Nikakor se ne morem strinjati z vami gospod Hvalica, saj je maneverski prostor
                  opozicije ogromen, samo problem je v tem, da vas je premalo. Hvala.</p>
            </sp>
            <sp xml:id="SDZ1-Izredna-30-1995-06-29.sp15">
               <speaker>PREDSEDNIK JOŽEF ŠKOLČ:</speaker>
               <p>Hvala. Gospod Pavlica. Počasi. Vsi boste prišli na vrsto.</p>
            </sp>
            <sp xml:id="SDZ1-Izredna-30-1995-06-29.sp16">
               <speaker>MILOŠ PAVLICA:</speaker>
               <p>Hvala. Samo nekaj ugotovitev. Že vrsta poslancev iz opozicije je šla gor in je
                  trdila, da je ta razprava, ki jo ima, tukaj zastonj. Ta razprava ni zastonj. Vsaka
                  ura Državnega zbora stane med tisoč in dva tisoč markami in ne rečem, da niso
                  potrebne te razprave. Zastonj pa niso, mogoče so zaman.</p>
               <p>Druga zadeva okrog proračuna in valjanja koalicije. Povsod v svetu pride koalicija
                  s proračunom in ga spravi skozi parlament tak ali drugačen. To je popolnoma jasno.
                  Lansko leto smo bili priče, da ste hodili množično gor in nam razlagali, kako
                  koalicija ne funkcionira in da se v koaliciji zmenimo, kaj hočemo s to državo, ali
                  smo koalicija, ali nismo itd. Tu ste nas podučevali dneve in dneve. Zdaj delujemo
                  kot usklajena koalicija, pa nam spet očitate, da funkcioniramo kot valjar. Sami
                  poslanci opozicije ugotavljate - gospod Peršak je večkrat povedal in tudi drugi -
                  da sta Vlada in matični odbor povzela vrsto amandmajev opozicije v svoje
                  amandmaje. To se pravi, da ni koalicija funkcionirala kot valjar, ampak je vse
                  koristne predloge povzela v amandmajih, ki so na nek način zbirni. Komentiral bi
                  samo še vprašanje okrog invalidov, ki je bilo danes tukaj večkrat izpostavljeno.
                  Sredstva za pospeševanje zaposlovanja invalidnih oseb se povečuje z lanskih 220
                  mio na 800 mio.</p>
            </sp>
            <sp xml:id="SDZ1-Izredna-30-1995-06-29.sp17">
               <speaker>PREDSEDNIK JOŽEF ŠKOLČ:</speaker>
               <p>Hvala. Gospod Hvalica.</p>
            </sp>
            <sp xml:id="SDZ1-Izredna-30-1995-06-29.sp18">
               <speaker>IVO HVALICA:</speaker>
               <p>Hvala. Manevrski prostor, če ga imamo, nam to dopustite. Samo toliko rabimo. Samo
                  toliko, če ste pametni, samo toliko, ker sicer bomo lahko govorili v nekih drugih
                  terminih. Tudi recimo o besedi totalitarno. Hvala.</p>
            </sp>
            <sp xml:id="SDZ1-Izredna-30-1995-06-29.sp19">
               <speaker>PREDSEDNIK JOŽEF ŠKOLČ:</speaker>
               <p>Gospod Peršak bo imel repliko.</p>
            </sp>
            <sp xml:id="SDZ1-Izredna-30-1995-06-29.sp20">
               <speaker>ANTON PERŠAK:</speaker>
               <p>Strinjam se z gospodom Pavlico, da smo lani očitali koaliciji, da ne ve, kaj dela.
                  Moram reči, da to mislimo tudi letos. Da je to res, kaže tisto vprašanje, ki sem
                  ga na začetku zastavil in za katerega upam, da bom dobil odgovor. Koalicija namreč
                  na istih postavkah zmanjšuje in povečuje. Jaz še vedno ne vem, kaj pravzaprav
                  hoče. Ali hoče zvečati, ali hoče zmanjšati? Lanska ugotovitev še vedno velja.
                  Velja pa tudi ugotovitev o valjarju. Ta ugotovitev se kaže pa na zelo preprostem
                  dejstvu, ki sem ga omenil včeraj. Drži tisto, kar sem rekel včeraj in kar še vedno
                  trdim, da so zlasti v mojem primeru, celo večina amandmajev povzetih. Lepo bi
                  bilo, če bi bilo priznano tudi avtorstvo. To je tista buldožerstvo, o katerem
                  govorimo. Hvala.</p>
            </sp>
            <sp xml:id="SDZ1-Izredna-30-1995-06-29.sp21">
               <speaker>PREDSEDNIK JOŽEF ŠKOLČ:</speaker>
               <p>Hvala. Še ena replika. Gospod Rudi Moge.</p>
            </sp>
            <sp xml:id="SDZ1-Izredna-30-1995-06-29.sp22">
               <speaker>RUDI MOGE:</speaker>
               <p>Hvala lepa za besedo. Ogromno poslušam in se zelo malokrat oglasim, ampak
                  ugotavljam, da nerazumevanje določenih stvari gospoda Peršaka verjetno izvira iz
                  tega, da ne ve tega, da končne množice ni mogoče urediti, če je ne vložiš v
                  neskončni model.</p>
            </sp>
            <sp xml:id="SDZ1-Izredna-30-1995-06-29.sp23">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospe Danici Simšič.</p>
            </sp>
            <sp xml:id="SDZ1-Izredna-30-1995-06-29.sp24">
               <speaker>DANICA SIMŠIČ:</speaker>
               <p>Hvala za besedo. Jaz bi rekla, da silen odziv poslancev iz koalicije pomeni
                  vendarle nekakšen uspeh opozicije, kajti zmotili smo jih na primer v tem
                  samoljubnem ugodju prebiranja časopisov in neukvarjanja s proračunom v teh dneh,
                  ker je že vse prej dogovorjeno oziroma že pred nekaj tedni podpisano in
                  "požegnano" z različnimi kosili. Gospodu Pavlici pa, kakor ga spoštujem in cenim,
                  bi vendarle nekako lažje sprejela, če bi rekel koliko stane ura zasedanja
                  Državnega zbora vsaj v nacionalni valuti. Mislim, da v parlamentu lahko govorimo v
                  tolarjih, da ni potrebno v markah.</p>
               <p>Sama pa bi seveda rada razpravljala na temo, ki je zdaj na dnevnem redu, to je
                  področje Ministrstva za delo, družino in socialne zadeve in rekla, da socialno
                  politiko v danih razmerah razumem kot iskanje novega ravnotežja, novega
                  ravnovesja, za katerega pa se bojim, da bo, če letos ne pa prihodnje leto, ob taki
                  politiki iz najbolj skrajne točke ravnovesja dejansko omahnilo v neravnovesje. In
                  če govorimo o nekem evropskem pristopu na področju političnega sistema in na
                  področju gospodarstva, je seveda ta evropski sistem s temeljitim poudarkom na
                  liberalizmu, na področju socialne politike vsaj v naši državi zame osebno
                  nesprejemljiv. In če je Ministrstvo za delo, družino in socialne zadeve v
                  obrazložitvi proračuna v drugem odstavku zapisalo, da je poglavitni cilj, ki mu bo
                  sledila krepitev aktivne vloge posameznika, skupin, institucij delodajalca in
                  stroke pri uresničevanju oblike zaposlovanja in socialne politike z nadaljnjim
                  razvijanjem programov, ki tak pristop omogočajo in tako dalje, moram reči, da tega
                  v predlogu proračuna na nekaterih mestih preprosto ne najdem. Omenila bi tisto,
                  kar je bilo že omenjeno, področje invalidov. Če je kaj aktivna oblika, je aktivna
                  oblika oblikovanje samostojnih stanovanjskih ali bivalnih skupnosti za invalide,
                  pa v proračunu letos za ta namen niti v tistem znamenitem amandmaju odbora oziroma
                  Vlade ni namenjenega niti tolarja, ampak res niti tolarja. Lani smo ob pomoči
                  koalicijskih poslancev za to področje izborili 32 milijonov tolarjev, eno
                  stanovanje. Letos se očitno koaliciji zdi še eno stanovanje preveč. Jaz tega
                  preprosto ne razumem in naj mi bo dovoljeno, da tega ne razumem in da ministrstvo
                  vprašam, zakaj tega ni oziroma če ministrstvo ni moglo zagotoviti, potem naj mi
                  odgovorijo odgovorni za finance, zakaj v tem 510 milijardnem proračunu ni mogoče
                  dobiti nekaj 10 milijonov tolarjev za eno ali dve stanovanjski skupnosti za
                  invalide.</p>
               <p>Glede skrbi, ki jo Vlada ali pristojno ministrstvo namenja zaposlovanju invalidov
                  pa rahel lepotni popravek, gospod Pavlica. Govorite o 800 milijonih tolarjev, ki
                  so namenjeni zaposlovanju invalidov, pa sami zelo dobro veste, da temu ni tako, da
                  sta združeni dve postavki, ki sta bili lani razdeljeni in da je v bistvu postavka
                  popolnoma enaka kot lani, če gledamo glede na strukturo. Morda je rahlo za nekaj
                  odstotkov večja, ampak seštevata se dve postavki in zneseta to številko, ki ste jo
                  vi omenili.</p>
               <p>In še ena stvar. Jaz sicer ne vem kako je izgledalo to usklajevanje, niti v Vladi,
                  niti v koaliciji ampak občutek imam oziroma prepričana sem, da med temi poslanci,
                  ki stvari uskljajujo ni bil nihče, ki sodeluje v Komisiji za vprašanja invalidov.
                  Saj ni treba, da je iz opozicije. Ampak jaz mislim, da je politika invalidskega
                  varstva in skrbi za te ljudi tudi sestavni del politike te države in podpredsednik
                  te komisije je iz največje stranke vladajoče koalicije. Mislim, da bi se ga lahko
                  vsaj vprašalo. In ko smo seštevali in obravnavali vprašanja in predloge dopolnil s
                  tega področja na Komisiji za vprašanja invalidov, smo sešteli vse, dejansko vse,
                  kar smo predlagali in je prišlo nekaj več kot 600 milijonov tolarjev. Vedeli smo,
                  da je seveda to nemogoče, močno smo klestili posamezne postavke, za 3 pa smo
                  upali, da bodo sprejete. To je bil dom paraplegikov, ki znese 49 milijonov
                  tolarjev, to je bila stanovanjska bivalna skupnost, ki znese 31 milijonov tolarjev
                  in to je bila skrb za ohranitev bolnišnice oziroma centra na Stari gori v znesku
                  10 milijonov tolarjev. To so te gromozanske številke, s katerimi, če hočete, maha
                  Komisija za vprašanja invalidov in tudi opozicija kot taka, mislim pa da bi jih
                  lahko prenesli in mislim, da bi si s tem zagotovili tudi relativno skromno
                  politično higieno s tega vidika, o katerem je govoril prej gospod Peršak, da ne
                  gre za to, da nekatera dopolnila niso vključena ampak gre za zavestno izigravanje
                  predlagataljev, da si vse točke, take ali drugačne pridobi samo ali Odbor za
                  finance ali pa Vlada kot taka in da ne priznava predlagateljstva. Tudi gospod
                  Moge, jaz se na matematiko ne spoznam preveč, ampak tudi radijski program, ki je
                  sestavljen iz različnih skladb, je radijski program avtorske pravice, pa se
                  plačajo avtorjem. In priznajo. Hvala.</p>
            </sp>
            <sp xml:id="SDZ1-Izredna-30-1995-06-29.sp25">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem dr. Francu Zagožnu. Še prej pa imamo repliko.</p>
            </sp>
            <sp xml:id="SDZ1-Izredna-30-1995-06-29.sp26">
               <speaker>MILOŠ PAVLICA:</speaker>
               <p>Samo kratko pojasnilo. Strinjam se z vašimi ugotovitvami, čeprav je bila moja
                  trditev pravilna. Na tisti postavki se povečujejo sredstva za toliko. Ampak Rudi,
                  če seštejemo obedve postavki, gre še vedno za 40% povečanje v primerjavi z lanskim
                  letom, kar je v tem ministrstvu med največjimi povečanji za invalide.</p>
            </sp>
            <sp xml:id="SDZ1-Izredna-30-1995-06-29.sp27">
               <speaker>PREDSEDNIK JOŽEF ŠKOLČ:</speaker>
               <p>Korektno bi bilo samo reči, da tudi zaradi prizadevanja te zborovske komisije.</p>
            </sp>
            <sp xml:id="SDZ1-Izredna-30-1995-06-29.sp28">
               <speaker>DR. FRANC ZAGOŽEN:</speaker>
               <p>Spoštovani zbor! Usklajeni pa kljub temu tudi glede te postavke niste v koaliciji,
                  gospod Pavlica, ker gospod Jug je apeliral, da bi vse amandmaje, ki v to smer
                  spreminjajo proračun, podprli. Ampak, še nekaj bi rad rekel, stroški Državnega
                  zbora niso odvisni od tega, ali zaseda ali ne zaseda. Mislim, da tako govorjenje
                  tukaj nima nobene podlage, morda pa je priložnost, da bi jaz svoje mnenje rekel.
                  Gotovo ni dražja, kot je bilo nekdaj zasedanje centralnega komiteja. Želel bi
                  samo, da Državni zbor ne bi deloval kot centralni komite, ampak 2/3 izgleda deluje
                  na tak način. Jaz bi rad podprl tudi amandma, ki ga je vložil gospod Hvalica, za
                  povečanje štipendij. On predlaga druge vire in večji znesek, opozoril bi pa rad
                  tudi na amandma številka 1, ki sem ga sam predlagal, za povečanje štipendij in za
                  povečanje postavke za subvencioniranje študentske prehrane.</p>
               <p>Ti dve postavki se, žal, v proračunu zmanjšujeta. Z amandmajem naj bi se
                  subvencioniranje študentske prehrane ohranilo nekako na nominalno isti višini,
                  ampak to še vedno pomeni vsaj za 14% realni padec. Predlagal sem, da se povečajo
                  štipendije in subvencije za študentsko prehrano, namesto, da imamo take predloge,
                  kot so tukaj, republiške in občinske priznavalnine, to so postavke transferji za
                  varstvo borcev. Občinske priznavalnine imajo indeks 146 in nominalni znesek je 1
                  milijarda 492 mio. Skupaj socialni transferji za varstvo borcev 8 milijard 883
                  mio, indeks 139, štipendije indeks 106 in subvencioniranje študentske prehrane
                  indeks 90. Nihče me ne bo prepričal, da je prav tako in tudi ne, da je tako
                  potrebno. Strinjam se tudi z gospo Lukačevo, ki nasprotuje takemu sofinanciranju
                  Združenja zveze borcev in še posebej nove postavke Osnovne organizacije Združenja
                  zveze borcev 69 mio. Tega lani ni bilo. Enostavno ne morem razumeti, zakaj se to
                  dela. Če katera skupina v tej družbi, potem so lahko vsem tem spremembam, ki so se
                  zadnja leta zgodile, hvaležni predvsem borci. Ves čas imajo največje indekse rasti
                  pri njihovem financiranju. Ob tem, kolikor mi je znano, tudi mnoge občine
                  pripravljajo proračune, v katerih bodo Zvezo borcev podprle bolj kot vsa druga
                  društva in tudi politične stranke skupaj. Ne vem, kakšna logika je v tem, ali se
                  hoče s takim financiranjem dejansko narediti neko novo politično stranko, ali
                  kakšen namen ima to.</p>
               <p>Predvsem pa brez štipendiranja prav gotovo veliko  talentiranih, talentirane
                  mladine ne bo moglo na univerzo, ne na srednje šole in visoke šole. To pomeni
                  zapravljanje potenciala, ki ga bomo še kako potrebovali v naslednjih letih. Jaz
                  sem pred leti študentom predlagal, in če hočete, jih naščuval, da so zahtevali
                  subvencioniranje prehrane in takrat tudi uspeli. Stanje je bilo tako, so mi
                  povedali, da so na predavanjih izgubljali zavest študentje in študentke zaradi
                  lakote. Ali bi želeli, da se to spet ponovi? Zato, če je že prej gospod Jug
                  govoril o tem, da naj bi bili kulturen narod in tukaj eni kulturni predstavniki
                  tega naroda, potem predlagam, da razmislite o tem, kako boste glasovali.
                  Hvala.</p>
            </sp>
            <sp xml:id="SDZ1-Izredna-30-1995-06-29.sp29">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Gospod Sisinger.</p>
            </sp>
            <sp xml:id="SDZ1-Izredna-30-1995-06-29.sp30">
               <speaker>IVAN SISINGER:</speaker>
               <p>Spoštovani predsednik, poslanke in poslanci! Rad bi rekel po tem poglavju, o
                  katerem bomo odločali, da je Odbor za delo, zdravstvo in socialno politiko namenil
                  izredno pozornost v svoji razpravi. In moram reči, da ob vseh teh številnih
                  zadevah, kjer razprava teče že zdaj celo uro in več, smo tudi v odboru porabili
                  kar precej časa z željo, da vendarle nekateri amandmaji, ki so bili vloženi
                  najdejo svoje mesto v končni fazi in tudi v končnem usklajevanju. Jaz sem tudi že
                  pred dnevom povedal, da sem izredno nezadovoljen nad vsem tem proračunom, to
                  ponavljam tudi pri tem poglavju. Kajti niti en amandma, ki ga je Odbor za delo in
                  socialno politiko podprl s svojo razpravo, ni dobil svojega mesta v tem, da ga je
                  treba vendarle upoštevati v končni fazi. Jaz moram reči še enkrat, da smo si
                  posebej v odboru prizadevali, da bi se na teh izredno pozornih in težkih
                  vprašanjih našla neka razumna sredstva in jaz sem že povedal, da ne v Vladi, ki je
                  usklajevala te predloge in ne v komisiji se ni našlo razuma za nujne zadeve pri
                  invalidskih vprašanjih, ampak mene prav tako boli, da nismo našli razumevanja tudi
                  na tistih socialnih vprašanjih za domove starejših občanov in amandma pod številko
                  33, v katerem je združenih menda kar 13, 14 domov za ostarele občane širom po
                  Sloveniji, ker gre za nujna investicijska dela, ker sicer nekaterim so že strehe v
                  popuščanju, drugi imajo druge probleme, smo združili v en sam amandma in gre za, v
                  tem amandmaju 210 milijonov in tudi ta amandma seveda ni dobil podpore.</p>
               <p>Sprašujem se kako bo znotraj ministrstva lahko ministrstvo pomagalo nekaterim
                  domovom upokojencev v Sloveniji, ki so v izredno težkem položaju in ali jim bomo
                  rekli enostavno, v letošnjem letu ni nobenih sredstev, ničesar ne boste dobili ali
                  pa bomo rekli, ne jaz ampak v ministrstvu, v Vladi, našli bomo neka sredstva, ne
                  vem od kod in boste tudi vi deležni najnujnejših del pri tem in tem domu
                  upokojencev. Če so že vsi domovi za novogradnje v letošnjem letu zavrnjeni  pa
                  mislim, da vendarle ni bilo prav, da ni bilo razuma vsaj za tista nujna dela v
                  domovih starejših občanov, kjer te potrebe so. Pred kratkim sem imel obisk enega
                  od direktorjev doma upokojencev, kakšni trije so me klicali, ko so izvedeli, kaj
                  se dogaja, zato sem seveda resnično zaskrbljen tudi na tem področju, kako bo
                  ministrstvo te stvari v letošnjem letu razreševalo in bi tudi prosil, da to
                  vprašanje pojasni državna sekretarka, ker vem, da je ministrica odsotna in je v
                  tujini, kako bo ministrstvo poskušalo razrešiti zadeve. Če bom dobil odgovor, da
                  bo vendarle našlo neka sredstva izven tega, bom nekoliko bolj miren, čeprav sem
                  nad tem poglavjem nemiren.</p>
            </sp>
            <sp xml:id="SDZ1-Izredna-30-1995-06-29.sp31">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Matuš se je prijavil k besedi.</p>
            </sp>
            <sp xml:id="SDZ1-Izredna-30-1995-06-29.sp32">
               <speaker>ŠTEFAN MATUŠ:</speaker>
               <p>Hvala za besedo. Spoštovani, mislim, da je bilo včeraj večkrat slišati iz klopi,
                  da opozicijski poslanci krademo bogu čas. Ne vem. Pri tem se mi zastavlja
                  vprašanje, ali ste pozicijski poslanci bogovi? To dilemo bo potrebno prej ko slej
                  tudi razrešiti. Nadalje bi se pa predvsem spustil v postavko mednarodnega
                  sodelovanja, in sicer v tisti del, kjer se povečujejo sredstva za 20 tisoč za
                  mednarodno sodelovanje. Postavlja se mi vprašanje, in nanj pričakujem tudi
                  odgovor, čemu tako povečanje sredstev? Konec koncev gre za povečanje sredstev z
                  indeksom v tem primeru, ko prištejemo še ta amandma 175,36, to se pravi, da so za
                  75% povečana sredstev od sedanjih, ki so v predlogu proračuna. Ne vem ali gre tu
                  za potovanja po svetu, če vzamemo, da so potovanja po svetu lepa čednost, če jih
                  človek opravlja za svoj denar in ne za denar davkoplačevalcev. Nekako imam pa celo
                  občutek, da ko se zamenjajo ministri, se zamenja tudi ta postavka, vsaj tako je iz
                  tega razvidno, to se pravi, da so nastale precej večje potrebe za mednarodno
                  sodelovanje. Prosil bi na to tudi odgovor. Upam, da ga bom tudi dobil. V končni
                  fazi so pa predhodniki v glavnem povedali vse, kar sem mislil tudi sam. Hvala.</p>
            </sp>
            <sp xml:id="SDZ1-Izredna-30-1995-06-29.sp33">
               <speaker>PREDSEDNIK JOŽEF ŠKOLČ:</speaker>
               <p>Hvala. K besedi se je javil gospod Lap.</p>
            </sp>
            <sp xml:id="SDZ1-Izredna-30-1995-06-29.sp34">
               <speaker>SAŠO LAP:</speaker>
               <p>Hvala za besedo. Spoštovani predsednik, spoštovane kolegice in kolegi! Na strani
                  126 sem vložil dva amandmaja pod številko 16 in 17. Oba na isto temo. Predlagam,
                  da se Zvezi združenj borcev vzame dvakrat po 30 mio, s tem da ko to predlagam,
                  tvegam, kot vsa leta poprej, da bom izpostavljen, kot sem bil tudi letos,
                  določenim grožnjam. Zakaj pač to delam? Iz preprostega razloga, ker ugotavljam, da
                  večinsko Državni zbor, torej odbor je ta dva amandmaja zavrnil in enako Vlada,
                  zavestno ohranja privilegije, ki se v eni demokratični, normalni civilni družbi
                  pač ne plačujejo iz proračuna. Te zadeve se v zahodnih demokracijah urejajo
                  drugače in zato Vlado sprašujem, na osnovi katerega zakona in želim ta odgovor
                  resno, na osnovi katerega zakona, kdaj sprejetega, v katerem času izhajajo ti
                  privilegiji še vedno s tako visoko številko, kot je predlagana. Jaz pač predlagam,
                  da se dvakrat vzame po 30 mio, torej 60 mio skupno in daje, prvič, za oskrbo oseb
                  neznanega bivališča. Mislim, da tega sprenevedanja tukaj, v tem Državnem zboru je
                  počasi tudi dovolj, da v isti sapi, ko je potrebno, govorimo o človekovih pravicah
                  in o mladi generaciji in o prihodnosti, po drugi strani pa večina, poudarjam,
                  večina pa ohranja neke preživete stvari, s tem da poudarjam še enkrat, da v
                  normalni demokratični družbi se te stvari urejujejo drugače, ne pa iz proračuna,
                  kjer spet vsi davkoplačevalci to plačujejo. Hvala.</p>
            </sp>
            <sp xml:id="SDZ1-Izredna-30-1995-06-29.sp35">
               <speaker>PREDSEDNIK JOŽEF ŠKOLČ:</speaker>
               <p>Hvala. K besedi se je javil gospod Tone Peršak.</p>
            </sp>
            <sp xml:id="SDZ1-Izredna-30-1995-06-29.sp36">
               <speaker>ANTON PERŠAK:</speaker>
               <p>Javil sem se še enkrat k besedi zato, ker sem opazil, da je medtem gospod Moge
                  prišel v dvorano, zdaj pa mislim, da ga že spet ni. Hotel sem se tudi jaz malo
                  odzvati na njegove matematične duhovitosti in sem hotel povedati samo to, da ne
                  glede na to, če si zagovornik matematike množic je dobro, če znaš seštevati in
                  odštevati. Za to gre pri tistih vprašanjih, ki sem jih postavil. Zakaj koalicija
                  ne zna seštevati in odštevati, zakaj preprosto ni naredila enega amandmaja, ne pa,
                  da z enim jemlje, z drugim daje na istih postavkah in dobro bi bilo, če bi tisto
                  vprašanje, ki sem ga postavil, je šlo samo v to smer, če mogoče koalicija ve,
                  kakšni naj bi bili končni zneski na nekaterih postavkah, npr. 7023, 7024, če je
                  dogovorjeno, kajti dobro bi bilo, da bi vsaj koalicija to vedela, če že opoziciji
                  ni treba vedeti, kakšni bodo ti končni zneski. Sicer sem pa želel v smislu tiste
                  replike, ki sem jo začel na začetku, reči to - tisto, kar sta na nek način rekla
                  gospod Pavlica, čeprav za njega sem skoraj prepričan, da ni mislil dobesedno tako,
                  zlasti pa gospod Moge in še nekateri, predvsem pa vedenje koalicije kaže na nek
                  poseben način razumevanje demokracije. Jaz bi rekel, en tak trdi način razumevanja
                  demokracije. Jaz sem seveda za bolj mehke variante. Zakaj? Možno se je odločiti za
                  marginalizacijo opozicije. Ampak sociologi zelo svarijo pred tem. Gospod Moge, ki
                  je intelektualec, to gotovo ve. Zelo svarijo pred tem, kajti marginaliziranje
                  določene manjšine seveda nujno izzove tudi marginalno vedenje te manjšine. In jaz
                  si pravzaprav tega ne želim, da bi mi bili prisiljeni v to, da začnemo zbirati
                  marginalne ali pa marginalistične načine delovanja. Sam nisem pristaš tega, še
                  zdaleč ne, zato sem rajši, kot pravim, pristaš mehkih oblik, se pravi dialoških
                  oblik. In tega seveda ni. Tisto, kar sem pa jaz koaliciji lani očital, ji očitam
                  še danes. To je pa v zvezi s tistim vprašanjem notranje usklajenosti.</p>
               <p>Sedaj smo zvedeli neposredno tudi to, da pač gospe ministrice ni. Da je menda v
                  tujini na nekem posvetu. To je sicer koristna navada hoditi na posvete, čeprav bi
                  človek pričakoval, da bi ministrica tako pomembnega resorja, kot je ta za velik
                  del prebivalstva Slovenije čutila za potrebno, da zagovarja svoj proračun in da
                  mogoče pošlje na posvet kakšnega namestnika. Ker sedaj pač nje ni, ki je edina s
                  tega ministrstva navedena med predstavniki Vlade za zagovor proračuna, pričakujem
                  in ker tudi predsednika Vlade ni, da bi mogoče gospod generalni sekretar Vlade, ki
                  tudi nekako pokriva Vlado, v celoti pojasnil ta vprašanja. Ker, če bomo spet
                  ostali brez odgovora, bo to še en dokaz za to marginalizacijo, o kateri govori.
                  Hvala.</p>
            </sp>
            <sp xml:id="SDZ1-Izredna-30-1995-06-29.sp37">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? Gospod Janez Podobnik. Vmes bi pa dal pojasnilo,
                  da nas je generalni sekretar obvestil, da bo gospod Miro Berger, državni sekretar
                  iz Ministrstva za delo, družino in socialne zadeve odgovarjal na vprašanja, vezana
                  za ta del proračuna.</p>
            </sp>
            <sp xml:id="SDZ1-Izredna-30-1995-06-29.sp38">
               <speaker>JANEZ PODOBNIK:</speaker>
               <p>Hvala za besedo. Glede misli, ki jih je povedal gospod Peršak o marginalizaciji
                  opozicije ne bi nadaljeval na njegovo temo, mislim pa, da so bile misli zelo
                  tehtne. Dajem pa predlog, mislim, da sem v enem od amandmajev, ki sem jih vložil
                  pri tej postavki, torej dajem priložnost, saj je zelo po finančni plati
                  sprejemljiv. Namreč, predlagal sem, da se postavka 7.091 Zveza prijateljev mladine
                  zviša za 2 milijona tolarjev. Mislim, da je bila tukaj priložnost, da bi vendarle
                  to veliko zarezo, ki se je zgodila med pozicijo in opozicijo vsaj na simbolni
                  ravni prekinili.</p>
               <p>Na kratko bi rad predstavil še nekaj svojih dopolnil. Vse so vsebinske narave. Kar
                  nekaj ljudi me je danes klicalo v zvezi s temi dopolnili in še vedno upajo, da
                  bodo dobili podporo v Državnem zboru. Prvo je načelno vprašanje, kaj se bo zgodilo
                  z oddelkom in stavbo zavoda oziroma bolnišnice za invalidno mladino v Stari gori.
                  Tudi po zaslugi Kluba primorskih poslancev in Komisije Državnega zbora za invalide
                  je ta problematika postala vseslovenska, kar je pravilno in tudi po zaslugi teh
                  dveh institucij so se trije resorji nekako srečali. Žal pa sem dobil informacijo,
                  da se niso nič dokončnega dogovorili. Torej zato sem vložil dopolnila na vse te
                  resorje, na delo, družino, zdravstvo in socialno politiko, na šolstvo in na
                  zdravstvo, da bi ta celoten projekt, ki je na podlagi strokovne ekspertize težak
                  dobrih 300 milijonov tolarjev, da bi ga torej porazdelili. Seveda prav tako, to je
                  zelo ambiciozen pristop. Komisija za vprašanja invalidov pa je zelo realno, kot
                  invalidi znajo, k temu vprašanju pristopila in predlaga začetek, da se v ta namen
                  nameni 10 milijonov tolarjev, s katerimi se bo lahko tudi pripravilo vse potrebne
                  dokumente, da bi v prihodnjem letu vendarle pričeli z obnovo stavbe za invalidno
                  mladino v Stari gori, to pa seveda nedvoumno in de facto in dokončno pomeni, da bi
                  govorice, da se bo ta oddelek iz Stare gore odselil, dokončno prekinili, saj s tem
                  povzročamo veliko vznemirjanje med starši na celotni severno-primorski regiji.</p>
               <p>Vložil sem tudi dopolnilo, o katerem je že govorila gospa Simšičeva, Stanovanjske
                  skupnosti za invalide. Pokazalo se je, da tudi če gre za eno stanovanje ali pa en
                  stanovanjski del neke stanovanjske hiše, da je lahko za neko skupnost, za invalide
                  to veliko. Ne gre samo za to, da je potrebno tem stanovanjskim skupnostim,
                  predvsem mladih invalidov potem, ko zaživijo,  tudi pomagati z nekaterimi drugimi
                  pripomočki za življenje. Dejstvo je, da je v Sloveniji kar nekaj mladih invalidov,
                  ki pričakujejo, da bodo lahko oblikovali take stanovanjske skupnosti. Tudi zato
                  pričakujem v Državnem zboru podporo, še posebej na podlagi poziva gospoda
                  Juga.</p>
               <p>Prav tako pa sem vložil dopolnilo, s katerim predlagam, da bi za razvoj
                  terapevtskih skupin na področju zasvojenosti, torej, da bi to postavko povečali za
                  10 milijonov tolarjev. Spominjam se lanskoletne razprave na to temo, kjer smo bili
                  pravzaprav poslanci pozicije in opozicije zelo enotni, ko smo predlagali delno
                  povečanje. Takrat smo tudi dosegli, to je pa tudi edino, mislim, da je edino
                  dopolnilo, kjer sem bil udeležen delne podpore s strani, mislim, da Odbora za
                  finance, ki je predlagal 5 milijonsko povečanje te postavke. Prav tako so pa tudi
                  nekateri drugi kolegi vložili podobno dopolnilo. Dejstvo pa je, in to govorijo
                  tudi oddaje, zelo dobre reportaže na slovenski televiziji, ki so bile narejene v
                  zadnjem obdobju, da za vprašanje razvoja terapevtskih skupin na področju
                  zasvojenosti v Sloveniji potrebujemo bistveno bistveno večji denar, kot je
                  predlagan v letošnjem proračunu. Jaz sem prepričan, da je to zelo dobro naložen
                  denar in da bo podpora, torej tudi za 10 milijonov tolarjev na tem področju. Hvala
                  lepa.</p>
            </sp>
            <sp xml:id="SDZ1-Izredna-30-1995-06-29.sp39">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo besedo? <stage>(Ne želi.)</stage> Torej bi prosil gospoda
                  Bergerja, da odgovori. Prosim. Gospod Matuš želi še replicirati, predvidevam.</p>
            </sp>
            <sp xml:id="SDZ1-Izredna-30-1995-06-29.sp40">
               <speaker>ŠTEFAN MATUŠ:</speaker>
               <p>Hvala za besedo. Spoštovani, ne želim replicirati, vendar se mi vseeno zastavlja
                  vprašanje. Ministrstvo je razdeljeno na več resorjev, ima zato več državnih
                  sekretarjev, vsak resor ima svojega in predvidevam, da samo minister lahko
                  odgovarja v imenu vseh resorjev. Zato se mi enostavno zastavlja vprašanje, ali bo
                  najavljeni državni sekretar odgovarjal v imenu vseh resorjev ali samo v imenu
                  svojega?</p>
            </sp>
            <sp xml:id="SDZ1-Izredna-30-1995-06-29.sp41">
               <speaker>PREDSEDNIK JOŽEF ŠKOLČ:</speaker>
               <p>Ministrstvo je enoten resor in odgovarjal bo po pooblastilu Vlade in seveda bo
                  sramota padla na Vlado, če ne bo znal vse odgovoriti. Izvolite.</p>
            </sp>
            <sp xml:id="SDZ1-Izredna-30-1995-06-29.sp42">
               <speaker>MIRO BERGER:</speaker>
               <p>Spoštovani predsednik, spoštovane poslanke in poslanci, preden pričnem odgovarjati
                  na zastavljena vprašanja, za nekatera bi rad opravičil oziroma dal informacijo o
                  odsotnosti ministrice za delo, ki je obveznost o sodelovanju na konferenci
                  evropskih ministrov za družino prevzela že pred štirimi meseci in tam tudi aktivno
                  sodeluje s svojim referatom, tako da se tega zasedanja Državnega zbora pač ne more
                  udeležiti. Kar se tiče zastavljenih vprašanj, bi začel s skupino vprašanj,
                  nekatera bom poizkusil združevati, ki so bila postavljena v zvezi s transferji.
                  Gre za to, da je naše ministrstvo praktično 75% sredstev namenjalo za transfere,
                  ki so zakonske obveznosti. V prvih mesecih, prvih treh mesecih smo ugotovili za
                  socialne transfere, da so se bistveno zmanjšali glede na preteklo leto, zato
                  določena sredstva iz naslova denarnih nadomestil in pa denarnih pomoči
                  preusmerjamo v aktivnejše oblike ukrepov aktivne politike zaposlovanja. Vprašanje
                  je bilo, ali ni bilo to iz rezerv. Moram reči, da ne; ni rezerv, v  našem
                  ministrstvu ni rezerv, gre samo za preusmeritev v to kar sem rekel v aktivnejše
                  oblike in prilagajanju situacij, ki se pojavlja, če lahko tako rečem, na trgu
                  delovne sile ali pa na področju brezposelnosti. Vprašanje je bilo vmes tudi, ali
                  je predvideno tudi financiranje klubov za iskanje zaposlitev. Je, preslišal sem
                  postavko, ki je bila navedena, vendar klubi za financiranje so v tem in je to
                  predvideno, klubi za iskanje zaposlitev so predvideni.</p>
               <p>Drugo, drugi sklop vprašanj je bil predvsem na vprašanje zagotavljanja sredstev za
                  invalide. Moram reči, da so sredstva za invalide povečana glede na lansko leto, ne
                  sicer v takšnem znesku, kot je bilo tu rečeno, vendar precej,  s to razliko, da
                  sta dve postavki iz lanskega proračuna združeni, vendar oba programa ostajata.
                  Prihajalo je lani do problemov prerazporejanja, ker se glede na situacijo tudi
                  spreminja ali zaposlovanje invalidov ali problem invalidskih podjetij. In, ker so
                  potem tehnične težave operativne težave, smo predlagali združitev teh dveh postavk
                  s tem, da moram opozoriti, da je ta postavka že povečana na okroglo 160
                  milijonov.</p>
               <p>Vprašanje je bilo tudi glede študentske prehrane. Študentska prehrana je zajeta v
                  povečanje, sicer ne v takem znesku, kot je bilo predlagano, vendar v že sprejetem
                  amandmaju z začetka tega zasedanja v višini 100 milijonov tolarjev. Kar se tiče
                  naslednjega sklopa vprašanj, ki je bil vezan na zvezo borcev, aja še pred tem bi
                  odgovoril na Zvezo vojnih veteranov iz 91. Moram reči to, da se financira letos
                  preko našega ministrstva, da pa je v lanskem letu in prej to financiranje potekalo
                  preko treh ministrstev, in sicer Ministrstva za obrambo in pa Ministrstva za
                  notranje zadeve, zdaj pa združeno v našem ministrstvu in približno v enaki višini
                  kot v preteklem letu. Enaka višina sredstev kot v preteklem letu je tudi namenjena
                  za sklop financiranja Zveze borcev in kar nekaj vprašanj je bilo, po kakšni
                  zakonski osnovi. To je zakon o financiranju Zveze borcev, če skrajšam naslov in
                  sicer Uradni list Republike Slovenije, številka 8 iz leta 1990. Ko govorim o
                  financiranju tega sklopa, bi opozoril še na to, kar vi dobro veste, da je, ali bo
                  vsak čas v tretjem branju ta zakonodaja, ki določena vprašanja rešuje drugače in
                  vsi vemo, da v kolikor in kadar bo ta zakon in zakonodaja sprejeta, bo potrebno
                  zagotoviti tudi bistveno večja sredstva.</p>
               <p>Kar se tiče investicij, kar mislim, da je vprašal gospod Metelko - v domove za
                  starejše občane, konkretno najbrž je bilo za problem doma v Trebnjem, moram reči
                  tako, da so v proračunu predvidena samo sredstva za dokončanje že začetih
                  projektov. Kar se pa tiče konkretnega problema v Trebnjem, ta dom zaenkrat ni v
                  mreži domov. To pa ne pomeni, da v bodoče, če bo ta mreža dopolnjevana zaradi
                  utemeljenih razlogov razporeditve teh občanov, da to ne bi moglo biti v naslednjem
                  obdobju zajeto.</p>
               <p>Kar se tiče občinskih priznavalnin za borce - tudi tu je zakonska osnova in znesek
                  zagotavlja samo tisto, kar zakon predpisuje. V kolikor se bo to spremenilo, bomo
                  pač zmanjšali, ali povečali sredstva. Za postavko invalide sem že rekel, da se ne
                  zmanjšuje. Praktično se povečuje s tem, da se združujeta dve postavki, kar pa ni
                  rečeno, da je dovolj. S tem se pa strinjam. Konkretnejše vprašanje je bilo
                  stanovanjske skupine za invalide. Rekel bi to, da je sofinanciranje zajeto v
                  postavki 7094. Celotna postavka znaša 1 milijardo 273 mio. Kar se tiče Stare gore,
                  ni zajeta v tem predlogu proračuna. Razlog je enostaven. Poteka postopek
                  opredeljevanja programov strokovne opredelitve te Stare gore in brez tega
                  enostavno ni bilo možno vključiti v predlog proračuna, ki se je že začel
                  pripravljati.</p>
               <p>Vprašanje je bilo tudi glede samega investicijskega vzdrževanja za domove za
                  starejše občane. Dejal bi, da je zajeto v postavki 6195, in sicer v skupni višini
                  417 mio 751 tisoč.</p>
               <p>Komentar glede postavke mednarodnega sodelovanja, naša država se letos na našem
                  področju, na področju našega ministrstva praktično prvič intenzivneje vključuje v
                  Svet Evrope v Ilo in razne druge obveznosti so na tej postavki, to so članarine,
                  ki smo jih, moramo reči, letos praktično prvič začeli plačevati. To je pač cena
                  vključevanja v te socialne in pa druge razmere z našega področja dela.</p>
               <p>Mogoče še kratek odgovor, samo pojasnilo, za osebe neznanega prebivališča, moram
                  reči, da sredstva so zagotovljena, jih je pa samo šest v Sloveniji, tako da ni
                  problematično. Še enkrat, to je bila Stara gora. In pa, vprašanje je bilo, razvoj
                  terapevtskih skupin in pa socialne rehabilitacije je tudi z že sprejetim
                  amandmajem na dveh postavkah zajeto v višini dvakrat po 5 milijonov. Upam, da sem
                  odgovoril na vse po...</p>
               <p>Še eno vprašanje je bilo, kaj ti amandmaji pomenijo glede na izhodišče že
                  sprejetih amandmajev. Potrebno jih je jasno uskladiti. Ponekod pomenijo povečani
                  seštevek, ponekod pa zmanjšani. Hvala.</p>
            </sp>
            <sp xml:id="SDZ1-Izredna-30-1995-06-29.sp43">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospe Danici Simšič.</p>
            </sp>
            <sp xml:id="SDZ1-Izredna-30-1995-06-29.sp44">
               <speaker>DANICA SIMŠIČ:</speaker>
               <p>Hvala za besedo gospod predsednik. Se opravičujem, ampak moram reči, da nisem
                  razumela tisti del odgovora glede stanovanjskih skupnosti za invalide, da naj bi
                  bilo to zajeto v neki postavki, ki štejejo milijardo in toliko tolarjev. Prosila
                  bi vas, če mi lahko še enkrat poveste in za kakšno vsoto v tej postavki gre in
                  kolikšna bo namenjena izgradnji stanovanjskih skupnosti za invalide. Kajti, pri
                  stanovanjskih skupnostih ne gre samo za zgraditev stanovanjske skupnosti, ampak
                  gre potem tudi za plačevanje dejavnosti te skupnosti. Tako, da mislim, da teh
                  stvari ne bi smeli pomešati in bi prosila za dodatno pojasnilo, da natančno vem.
                  Hvala.</p>
            </sp>
            <sp xml:id="SDZ1-Izredna-30-1995-06-29.sp45">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Zagožnu.</p>
            </sp>
            <sp xml:id="SDZ1-Izredna-30-1995-06-29.sp46">
               <speaker>DR. FRANC ZAGOŽEN:</speaker>
               <p>Spoštovani! S tem odgovorom nisem zadovoljen, ni me prepričal. Ni bilo razloženo,
                  na podlagi katerega zakona je ravno potrebno občinske priznavalnine povečati za
                  46,44%, če je bila inflacija 14% ali koliko ali 20% in približno takšen indeks ima
                  tudi proračun. Poleg tega ne vem, na podlagi katerega zakona, to se bo sicer dalo
                  tudi preveriti, ampak če se zakon izvaja letos, potem se ni izvajal lani, tisti iz
                  Uradnega lista številka 8 iz leta 1990. Najbrž pred prvimi volitvami. Ker lansko
                  leto ni bilo sofinanciranja osnovnih organizacij Združenja zveze borcev
                  narodnoosvobodilne vojne. To je nova postavka letos. Postavka 49.04 ima indeks
                  128, postavka 61.78 je pa popolnoma nova, medtem se pa, torej od lani do letos ta
                  zakon ni spreminjal. Rad bi pojasnila. Hvala.</p>
            </sp>
            <sp xml:id="SDZ1-Izredna-30-1995-06-29.sp47">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Podobniku.</p>
            </sp>
            <sp xml:id="SDZ1-Izredna-30-1995-06-29.sp48">
               <speaker>JANEZ PODOBNIK:</speaker>
               <p>Hvala za besedo. Torej, nisem bil zadovoljen z odgovorom državnega sekretarja
                  glede statusa in sploh položaja oddelka v Stari gori. Kaj to pomeni? Da je vsa
                  zadeva v postopku strokovne opredelitve. Namreč, ali to lahko pomeni, da se temu
                  zavodu pišejo slabi časi? Ali to pomeni, da bi lahko kdo izkoristil čas poletnih
                  dopustov in v tej poletni dremavici speljal neke postopke, ki bi bili potem
                  nepovratni. Mnogi, tako zdravniki, kot starši se tega bojijo in jaz bi rad
                  nedvoumen odgovor od gospoda sekretarja. Kakšen je namen z oddelkom za invalidno
                  mladino v Stari gori? Jaz bi rad nedvoumen odgovor, ali ta čudovita lokacija, ki
                  bi lahko povečala apetite nekaterih krogov na tem področju in namenila ta prostor
                  za kakšne druge namene, ne pa za namene zdravstva in invalidnih otrok, lahko
                  pomeni tudi to sprenevedanje? Nam je bilo na seji Komisije za invalide pred dvema
                  mesecema rečeno, da se bodo ti resorji sestali in do letošnjega proračuna
                  oblikovali stališče. Sedaj je stališče tako, da ni nič in starši se upravičeno
                  bojijo, da je v ozadju neka igra. Kot poslanec s Primorske ne pristajam na tak
                  odgovor. Ne pristajam na tak odgovor in zahtevam jasen odgovor, zakaj ni možno, da
                  bi v letošnjem proračunu namenili 10 milijonov tolarjev, da bi na podlagi tega
                  lahko šli v pripravo celotne dokumentacije za bolnico v Stari gori? Hvala.</p>
            </sp>
            <sp xml:id="SDZ1-Izredna-30-1995-06-29.sp49">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Peršaku.</p>
            </sp>
            <sp xml:id="SDZ1-Izredna-30-1995-06-29.sp50">
               <speaker>ANTON PERŠAK:</speaker>
               <p>Jaz moram priznati, da zdaj vem vsaj eno. Razumem, zakaj je gospod Moge želel, da
                  se ne bi ukvarjali s tako banalnimi stvarmi, kot je seštevanje in odštevanje.
                  Namreč tisto, kar sem vprašal in kar bi pravzaprav rad izvedel, je naslednje. Ali
                  ministrstvo, Vlada in koalicija v celoti želi, da je recimo postavka 7023
                  naslednja 1 milijarda 253 milijonov 252 tisoč tolarjev plus 311 milijonov 748
                  tisoč tolarjev minus 50 milijonov tolarjev, ali mogoče želi, da bi ta postavka
                  bila 1 milijarda 253 milijonov 252 tisoč tolarjev plus 311 milijonov 748 tisoč
                  tolarjev. Kaj pravzaprav koalicija želi? Če želi tisto prvo, in take postavke so
                  štiri, če želi tisto prvo, potem ne vem, zakaj je še minus 50 milijonov tolarjev.
                  Če je pa želi to drugo, bi pa rad zvedel zakaj je pravzaprav zdaj namenjenih
                  tistih 50 milijonov tolarjev. Ali se vrne na tisto postavko, iz katerih je bilo
                  vzetih 311 milijonov 748 tisoč tolarjev, ali se to vrača tja, ker to ni povedano,
                  ali se prenaša nekam drugam, ali bo ostalo za kakšne posebne potrebe koalicije? To
                  bi rad zvedel, ker bi rad vedel na koncu, kaj bomo pravzaprav izglasovali oziroma
                  boste izglasovali? To je vprašanje. 50 milijonov tolarjev na tej postavki ni
                  veliko denarja na prvi pogled, ampak na postavki 7024 gre že spet za 50 milijonov
                  tolarjev; na postavki 7025 za 25 milijonov tolarjev na isti način; na postavki
                  8674 spet za 50 milijonov tolarjev. To so te variabile, za katere zdaj ne vemo,
                  kaj so. Ali se vračajo na postavke, iz katerih so bile vzete, pri čemer ne vemo,
                  iz katerih so bile vzete, ker je bilo generalno vzeto iz različnih postavk ali za
                  kaj bodo namenjene? Kaj bo s temi 175 milijoni tolarjev? Zato mislim, da bi bilo
                  pametneje, če bi tudi v Odboru za finance znali seštevati in odštevati in bi
                  naredili en amandma iz tega, ne pa dva različna; z enim dodaš toliko 100
                  milijonov, z drugim pa potem vzameš toliko 10 milijonov, pri čemer pa ni jasno
                  povedano kam to gre. To mene zanima, pa najbrž še koga in mogoče celo koga iz
                  koalicije.</p>
            </sp>
            <sp xml:id="SDZ1-Izredna-30-1995-06-29.sp51">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajemo gospodu Matušu. Najprej pa ima repliko gospod Rudi Moge.
                  Gospod Hvalica, tudi vas imam zapisanega, bodite brez skrbi.</p>
            </sp>
            <sp xml:id="SDZ1-Izredna-30-1995-06-29.sp52">
               <speaker>RUDI MOGE:</speaker>
               <p>Hvala lepa za besedo. Spoštovani kolega Peršak, jaz nikakor ne dvomim o tem, da
                  znate seštevati in odštevati in o tem prej nisem govoril, ampak sem govoril o
                  relacijah urejenosti, ki je refleksivno simetrična pa tranzitivna, ampak so to
                  verjetno prehudi pojmi za Državni zbor, ker so preveč matematično obarvani.
                  Vsekakor nisem mislil tega, kar ste vi govorili.</p>
            </sp>
            <sp xml:id="SDZ1-Izredna-30-1995-06-29.sp53">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Štefanu Matušu.</p>
            </sp>
            <sp xml:id="SDZ1-Izredna-30-1995-06-29.sp54">
               <speaker>ŠTEFAN MATUŠ:</speaker>
               <p>Hvala za besedo. Se opravičujem. Spoštovani, moram reči, da je nekako, lahko
                  ocenim, kar sramota te Vlade, ko govorimo o financiranju države oziroma enega
                  najbolj pomembnih ministrstev, pa je pač ministrica nekje v tujini na enem od
                  zasedanj. Prejšnji odgovor me pravzaprav ne prepričuje v to, poglejte, sklicujete
                  se na en del zakonodaje, ki je še ni. Je v proceduri, ko bo sprejeta, bomo
                  potrebovali in tako dalje. Mislim, da to ne vzdrži, ne moremo mi nekaj
                  producirati, česar ni. Ko bo pač zakonodaja sprejeta, potem bodo razmere drugačne
                  in potem bi razumel, da nastopite v tem smislu. Tako da je težko ravno s tisto
                  zakonodajo, ki je še ni, da opravičujete neka sredstva. Bom pa prešel nazaj k
                  tistemu svojemu konkretnemu vprašanju. Poglejte, jaz bi vas prosil, da navedete to
                  številko, ki jo boste morali plačati oziroma jo bo država morala plačati za
                  sodelovanje v teh mednarodnih organizacijah. Zakaj? Ko se je pripravljal ta
                  proračun, je bilo to verjetno že znano, da bo Slovenija preko Ministrstva za delo
                  sodelovala v določenih mednarodnih organizacijah. Zakaj to še ni v predlogu
                  proračuna? Zakaj to predlagate z amandmajem? Ne vem, ta obrazložitev je bolj v
                  zraku oziroma se bolj lovi, bi tako rekel. Tako da bi jaz prosil, da na to
                  vprašanje odgovorite točno in pa tudi, zakaj ni bilo uvedeno že v predlog
                  proračuna, zakaj se to spreminja z amandmajem. Kajti konec koncev gre tu le za 75%
                  povečanje postavke, ki jo predlagate že v proračunu. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp55">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Hvalici.</p>
            </sp>
            <sp xml:id="SDZ1-Izredna-30-1995-06-29.sp56">
               <speaker>IVO HVALICA:</speaker>
               <p>Hvala lepa. Spoštovani! Tudi sam nisem zadovoljen z odgovorom državnega sekretarja
                  na zahteve mojega poslanskega kolega Janeza Podobnika. Govorim o Stari gori, o tej
                  žlahtni lokaciji, o tej lokaciji, ki ji nekdo namerava spremeniti namembnost. To
                  ni nek strah, govorice so že tu, in kjer je dim, je tudi ogenj. Mar je mogoče, da
                  bomo eno tako, da bo zdravstvo eno tako žlahtno lokacijo izpustilo iz rok. Za
                  tiste ki ne vedo, gre za bolnišnico za predšolsko invalidno mladino v Stari gori
                  pri Novi Gorici. Zanimivo je to, da je na tej lokaciji zmeraj temperatura za 2, 3,
                  tudi 4 stopinje višja kot v Novi Gorici. Že Nova Gorica ima milo klimo, lahko si
                  predstavljamo, kako zgleda ta Stara gora. Zunanjost si splača iti pogledati. To je
                  izjemno zanimiva lokacija, neke vrste samostan prej, in ti ljudje so vedeli kje
                  zidati in kam se zateči. Gre za lokaciji ki je, bi rekel kot komunikacija slepo
                  črevo, zaključi se cesta s to lokacijo, odmaknjena, intimno odmaknjena, prijetna,
                  torej lokacija, ki ne more biti nič drugega kot je lahko bolnišnica ali pa recimo
                  tudi samostan. Ampak, nekateri apetiti, na to bi vas rad opozoril, so pa ogabni v
                  tej smeri. Obstojajo resne tendence, da bi to lokacijo napolnili z neko ukrajinsko
                  vsebino. Mislim, da sem bil dovolj jasen in vas pred tem opozarjam, prosim za zelo
                  natančen odgovor državnega sekretarja ponovno v zvezi z amandmajem gospoda
                  Podobnika. Hvala.</p>
            </sp>
            <sp xml:id="SDZ1-Izredna-30-1995-06-29.sp57">
               <speaker>PREDSEDNIK JOŽEF ŠKOLČ:</speaker>
               <p>Hvala lepa.  Želi še kdo razpravljati? Gospod Zagožen, se opravičujem.</p>
            </sp>
            <sp xml:id="SDZ1-Izredna-30-1995-06-29.sp58">
               <speaker>DR. FRANC ZAGOŽEN:</speaker>
               <p>Spoštovani! Jaz sem medtem dobil ta zakon o financiranju v zvezi z združenjem
                  borcev narodnoosvobodilne vojne, ker ima samo tri člene ga bom prebral. Sredstva
                  za delovanje zveze združenja borcev narodnoosvobodilne vojne Slovenije, v
                  nadaljevanju zveza, se zagotavljajo v proračunih družbeno-političnih skupnosti.
                  Sredstva po prejšnjem odstavku se zagotavljajo za financiranje dejavnosti zveze,
                  ki jih v skladu s svojimi programskimi načeli in nalogami kot organizacija, ki
                  združuje borce NOV, ne glede na politično pripadnost, opravlja na naslednjih
                  področjih: delovanje za mir, varnost, demokracijo in obrambo; ohranjanje in
                  razvijanje zgodovinskih izročil, skrb za uresničevanje posebnega družbenega
                  varstva borcev, mednarodno sodelovanje.</p>
               <p>Sredstva za financiranje delovanja zveze se zagotavljajo na podlagi letnega
                  programa dela zveze za namene, kot je to določeno za sredstva za delo organov
                  družbenopolitičnih skupnosti. Ta zakon začne veljati 8. dan po objavi v Uradnem
                  listu. Objavljen je bil pa 16. marca 1990, torej res pred volitvami. Podpisan je
                  takratni predsednik Skupščine, gospod Miran Potrč.</p>
               <p>Jaz bi rad nekaj pojasnil. Takrat je bila Zveza združenj borcev družbenopolitična
                  organizacija. Sedaj, kolikor vem, so to društva. Družbenopolitične skupnosti v
                  tistem smislu, kot so takrat bile, sedaj ni. Imamo občine in državo, občine po
                  zakonu o lokalni samoupravi itd. Jaz se sprašujem, ali je tale zakon še lahko
                  podlaga za tako financiranje, ne glede na to, da ni nobene utemeljitve nikjer,
                  zakaj letos 4-krat več kot lani, ali je vsaj trikrat več, kot lansko leto. Mislim
                  pa, da te postavke nimajo več zakonske podlage, ker subjektov, o katerih govori
                  tale zakon, že dolgo ni več. Rad bi tudi pojasnilo Sekretariata za zakonodajo.
                  Hvala lepa.</p>
            </sp>
            <sp xml:id="SDZ1-Izredna-30-1995-06-29.sp59">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Če ne, bi prosil državnega sekretarja, če
                  lahko pojasni.</p>
            </sp>
            <sp xml:id="SDZ1-Izredna-30-1995-06-29.sp60">
               <speaker>MIRO BERGER:</speaker>
               <p>Hvala. Prvo na vprašanje glede stanovanjske skupine za invalide. To je zajeto v
                  postavki 7.094 v višini 1 milijardo 273, kot sem že rekel institucionalno varstvo.
                  Moram pa reči, da v tej postavki ni zajet nakup novih stanovanj. Je samo za
                  stroške tega, spremljajo stroške v tej postavki.</p>
               <p>Drugo vprašanje je bilo glede sofinanciranja Zveze borcev. Opozoril bi samo to, da
                  se letos sofinancira iz državnega proračuna znesek v enaki višini, kot so ga lani
                  sofinancirale občine, ki je zdaj prišlo v pristojnost države in se to vključuje v
                  znesek državnega proračuna in sicer predlog je bil 69 mio 625 s temi spremembami
                  in se ustrezno dvigne, ali pa zniža. Gre za prenos obveznosti občin na državo.
                  Višino ne bi želel komentirati.</p>
               <p>Tretje je bila obrazložitev za postavko mednarodno sodelovanje. Rad bi dopolnil to
                  svojo obrazložitev, ki sem jo prej dal s tem, kar nisem navedel, da Ministrstvo za
                  delo v letošnjem letu sodeluje in sklepa konvencije z 11 evropskimi državami na
                  področju socialnega varstva in delovnih odnosov, tako da je prišlo v planiranju v
                  začetku leta oziroma v lanskem letu do pocenitve potrebnih sredstev. Te akcije so
                  potrebne, tako da smo jih s temi možnimi korekturami poskusili prilagoditi pod
                  sredstva vsaj za osnovno delovanje.</p>
               <p>Kar se tiče splošnega vprašanja, kateri zneski bodo in zakaj so dvojni amandmaji.
                  Enostaven odgovor je - amandmaji Vlade so bili sprejeti. Ti amandmaji, ki jih pa
                  sedaj obravnava Državni zbor, so bili pa potem naknadno na koaliciji dogovorjeni
                  in je enostavno potrebno sešteti, odšteti iste postavke in dobimo znesek. Jaz imam
                  gor tudi izračun, čistopis, nimam ga pa s seboj. Upam, da sem odgovoril na vsa
                  vprašanja.</p>
            </sp>
            <sp xml:id="SDZ1-Izredna-30-1995-06-29.sp61">
               <speaker>PREDSEDNIK JOŽEF ŠKOLČ:</speaker>
               <p>Hvala. K besedi se je javil gospod Zagožen.</p>
            </sp>
            <sp xml:id="SDZ1-Izredna-30-1995-06-29.sp62">
               <speaker> DR. FRANC ZAGOŽEN:</speaker>
               <p>V vseh občinskih proračunih so tudi postavke za financiranje osnovnih organizacij
                  Združenj zveze borcev, ki so registrirana kot društva. Torej je Zveza borcev v
                  občinah financirana tako, kot ostala društva, nekoliko bolj radodarno. Ta
                  obrazložitev, da se tisto financiranje prenaša zdaj na državni proračun, je potem
                  neutemeljeno. Tu gre za nekaj nezakonitega. Mislim, da gre, če nič več, vsaj za
                  špekulacijo, če je Zveza združenj borcev zahtevala iz državnega proračuna na
                  podlagi tega zakona, potem ne more utemeljiti, češ da državni proračun prevzema
                  breme nekdanjih občinskih proračunov, ker so tam tudi financirani kot društva.
                  Skratka, kot družbenopolitična organizacija pa več ne obstaja in jaz sicer ne
                  vidim tukaj. Prosim gospoda predsednika, da zagotovi, da nam to stvar pojasni tudi
                  Sekretariat za zakonodajo. Hvala.</p>
            </sp>
            <sp xml:id="SDZ1-Izredna-30-1995-06-29.sp63">
               <speaker>PREDSEDNIK JOŽEF ŠKOLČ:</speaker>
               <p>Gospod Peršak.</p>
            </sp>
            <sp xml:id="SDZ1-Izredna-30-1995-06-29.sp64">
               <speaker>ANTON PERŠAK:</speaker>
               <p>Zahvaljujem se za ta del odgovora. Sem samo predvideval, da se bo na koncu seveda
                  od vseh seštevkov  nekaj odštelo stran, pa bo tisti rezultat, ampak mene zanima,
                  kaj je sedaj z razliko. Namreč, nikjer ni odgovora, kaj je s to razliko in tukaj
                  gre pri štirih postavkah za razliko 175 milijonov tolarjev. Kam gre sedaj teh 175
                  milijonov tolarjev? Ali gre nazaj na tiste postavke, iz katerih je bilo najprej
                  vzeto, ker velja pravilo, da se od nekje vzame, da se nekam da, ali gre to nazaj,
                  ali gre za nek tretji namen ali je ostalo to nejasno. 175 milijonov tolarjev ni
                  majhen denar, kljub vsemu ne in bi bilo dobro vedeti, kaj se sedaj s tem zgodi.
                  Hvala.</p>
            </sp>
            <sp xml:id="SDZ1-Izredna-30-1995-06-29.sp65">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Če lahko pojasnim, kar sem slišal nekajkrat. Te razlike gredo v
                  spodbude izvoznikom. Za tistih 5 milijard, in se to dogaja praktično na vseh
                  postavkah. Vsaj tako je bilo razumeti ministra za finance in tako je bilo razumeti
                  predsednika Vlade. Če to pojasnilo zadošča. Seveda nisem tisti, ki ga je dolžan
                  dati. K besedi se je javil gospod Hvalica.</p>
            </sp>
            <sp xml:id="SDZ1-Izredna-30-1995-06-29.sp66">
               <speaker>IVO HVALICA:</speaker>
               <p>Hvala lepa. Spoštovani! Gospod državni sekretar. Nismo dobili odgovor. Torej,
                  odgovora za Staro goro. Ne vem, ali ste pozabili ali pa se... No, lepo prosim, da
                  ne bi, da si ne bi mislil kaj hudega. Hvala.</p>
            </sp>
            <sp xml:id="SDZ1-Izredna-30-1995-06-29.sp67">
               <speaker>PREDSEDNIK JOŽEF ŠKOLČ:</speaker>
               <p>Najprej gospod Podobnik, potem gospod Peršak in če bo še kdo od poslancev, potem
                  pa še gospod Matuš.</p>
            </sp>
            <sp xml:id="SDZ1-Izredna-30-1995-06-29.sp68">
               <speaker>JANEZ PODOBNIK:</speaker>
               <p>Glede Stare gore, je že opozoril gospod Hvalica. Torej, glede postavke 6.178 -
                  sofinanciranje občinskih odborov ZZB - Zveze borcev NOB pa tole. Zelo pozorno sem
                  poslušal, ampak mislim, da pa je tokrat državni sekretar rekel nekaj, kar ne drži.
                  Zato pa hočem resnično točen odgovor. Občine plačujemo, ja vse občine, ki jih
                  poznam. To, da je to preneseno na državo, to ni res. Kje to piše? Pred Državnim
                  zborom se pa ne sme govoriti neresnic. To pa ni bilo res, kar je bilo rečeno. To
                  pa prosim, da se to pojasni. To, kar je bilo rečeno, to ni res.</p>
            </sp>
            <sp xml:id="SDZ1-Izredna-30-1995-06-29.sp69">
               <speaker>PREDSEDNIK JOŽEF ŠKOLČ:</speaker>
               <p>Gospod Peršak.</p>
            </sp>
            <sp xml:id="SDZ1-Izredna-30-1995-06-29.sp70">
               <speaker>ANTON PERŠAK:</speaker>
               <p>Vem, gospod predsednik, da ste želeli pomagati, da se to razčisti, vendar se je
                  sedaj spet pojavila nova neznanka. Namreč, po tistem, kar smo brali, zlasti manj
                  slišali, je bilo rečeno, da se teh 5 milijard za izvoznike dobi na ta način, da se
                  linearno za določen del zmanjšajo vse postavke. Se pravi, da se bodo pravzaprav za
                  približno 1%, naj bi se pravzaprav vse za nekoliko manj kot 1%, če smo natančni,
                  zmanjšale vse postavke, da bi se dobilo teh 5 milijard. Zdaj, če je medtem bila
                  ubrana nova metoda, da je Odbor za finance samo iz določenih postavk nabiral teh 5
                  milijard, potem se seveda pa postavi vprašanje, zakaj z določenih ja, iz drugih pa
                  ne. Zakaj ravno, recimo v tem primeru iz teh štirih, ne pa tudi iz kakšne
                  sosednje, ki ravno tako obravnava invalide ali pa kakšno drugo populacijo. Mislim
                  pa, da je princip bil razložen tako, da se bo iz vseh postavk vzelo po malo manj
                  kot 1%, kot pravim, ker gre za približno 5 milijard, tam je pa 510, praktično 511
                  milijard.</p>
            </sp>
            <sp xml:id="SDZ1-Izredna-30-1995-06-29.sp71">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je javil gospod Matuš.</p>
            </sp>
            <sp xml:id="SDZ1-Izredna-30-1995-06-29.sp72">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Ne vem, postavlja se mi vprašanje, če sploh jemljete
                  z odgovori resno ta vprašanja, ki jih zastavljamo. Mislim, da je bilo moje
                  vprašanje  jasno. Navedite številko, ne da si bom jaz ogledal. Navedite številko
                  tu. Tisto si jaz nimam kaj ogledati. Če ni tu notri, tiste papirje, navedite
                  številko, ki bo šla potem tudi v magnetogram, jasno.</p>
               <p>Poglejte, šele junija oziroma junija pridete do dejstva, da ste pocenili ta
                  sredstva. 26. marca je bilo določeno besedilo tega. To se pravi tri mesece
                  kasneje, še niti ne, pa ugotavljate, da ste že nekaj pocenili. Ne vem, to me
                  prepričuje v eno zadevo, da ustrezne službe ali državni sekretarji svoje delo ne
                  opravljajo resno. Lahko gremo pa dalje. Ne vem, ali samo razmišljate, kako bo vsak
                  državni sekretar dobil svoj avto, da ga bo potem sesul na vsakem ovinku. Zato pa
                  verjetno finančna sredstva so, jasno, amandma, ki ga je dala kolegica Lukačeva, da
                  se ta sredstva zmanjšajo, ni bil sprejet. To se pravi, potrebe po avtomobilih
                  velike, potrebe po nekem delu, da jasno prikažete sredstva, ki jih bo trošila ta
                  država, pa verjetno ne čutite. Jaz bi hotel točen odgovor.</p>
            </sp>
            <sp xml:id="SDZ1-Izredna-30-1995-06-29.sp73">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz bi še enkrat prosil razpravljavke in razpravljavce, da se nekako
                  držijo teh amandmajev, ki so znotraj tega razdelka vloženi in pa ministrstva in če
                  je le mogoče, da se izogibate splošni razpravi. K besedi se je javila gospa Metka
                  Karner-Lukač.</p>
            </sp>
            <sp xml:id="SDZ1-Izredna-30-1995-06-29.sp74">
               <speaker>METKA KARNER-LUKAČ:</speaker>
               <p>Spoštovani zbor! Poslanec Podobnik je navedel, da ste tukaj navedli neke zadeve,
                  ki ne držijo, ali pa preprosto rečeno, da niso resnične. Pa pojdimo bolj
                  konkretno, bolj skristalizirajmo te stvari, da bomo videli pravzaprav, kako so
                  nastale. Jaz mislim, da imamo edino priliko, da eno področje tako daleč pripeljemo
                  in ga analiziramo, da boste, spoštovani predstavniki Vlade, predložili
                  specifikacijo, od kje recimo dobite številko 141 milijonov sredstev za
                  zagotavljanje delovanja Zveze borcev po temu zakonu, ki ste ga omenili, ki je
                  objavljen v Uradnem listu Republike Slovenije v letu 1990. Prosim vas, konkretno
                  mi povejte. 2. člen tega zakona govori takole: sredstva za financiranje delovanja
                  zveze se zagotavljajo na podlagi letnega programa. Torej je moral biti predložen
                  neki letni program in v tistem letnem programu je pa tudi postavka oziroma mora
                  biti delovanje za mir, varnost, demokracijo in obrambo. Koliko sredstev ste tej
                  organizaciji namenili za delovanje za mir, koliko za varnost, koliko za
                  demokracijo in obrambo? Prosim, pridite tukaj, pa povejte konkretno številke, bomo
                  videli, kako pridemo do 141 milijonov. Če vi te specifikacije nimate, bi lahko
                  naslednje leto ista zveza predložila recimo program za 5 milijard in vi bi rekli
                  ja. Namreč, programi morajo biti usklajeni z pomenom, ki ga taka organizacija
                  oziroma zveza ima. Prosim, povejte mi konkretne številke, kako ste prišli do 141
                  milijonov? Ali pa je to kar tako "izcuzano" iz prsta kot verjetno vse proračunske
                  postavke.</p>
            </sp>
            <sp xml:id="SDZ1-Izredna-30-1995-06-29.sp75">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospa Danica Simšič.</p>
            </sp>
            <sp xml:id="SDZ1-Izredna-30-1995-06-29.sp76">
               <speaker>DANICA SIMŠIČ:</speaker>
               <p>Hvala za besedo gospod predsednik. No, s tistim delom odgovora, da je financiranje
                  stanovanjske skupnosti za invalide vključeno v postavko 7094 sem sicer zadovoljna.
                  Nisem pa seveda zadovoljna z indeksom pri tej številki, ki je namenjen
                  institucionalnemu varstvu v zavodih, ki je nominalno glede na lansko leto 79,93.
                  Na to bi pač samo rada opozorila, neodvisno od vašega odgovora. Bi pa tudi sama
                  prosila odgovor, kaj se bo oziroma kaj se dogaja in kakšni so načrti z bolnišnico
                  v Stari gori oziroma s tem oddelkom? Kot je bilo že poudarjeno, je tudi Komisija
                  za vprašanja invalidov to tematiko obravnavala, na njej so bili prisotni
                  predstavniki vseh treh zainteresiranih ministrstev, Ministrstva za delo, družino
                  in socialne zadeve, ministrstva za šolstvo, Ministrstva za zdravstvo in tudi
                  predstavnik zavarovalnice in vsa tri ministrstva so načelno izrazila podporo ob
                  obstanku tega oddelka, s tem, da smo se dogovorili, da se dogovori tudi stroka in
                  da se ugotovi, kaj naj se dejansko na tem mestu ohrani. Tam smo dobili pravzaprav
                  odgovor glede prodaje, pa bi ga rada danes še enkrat slišala, če ne pri razpravi,
                  gospod predsednik, pri tem resorju pa pri drugem, kajti gre za vprašanje
                  zdravstva, ali kakršnekoli besede in namigi o prodaji te lokacije, ki je seveda
                  izjemno vabljiva za turistične namene in glede na to, da je po zakonu o zavodih
                  lastnik te lokacije Ministrstvo za zdravstvo, držijo in če držijo, v kolikšni
                  meri? Ampak to bi potem v tistem delu, da ne bi pomešali. V ta del razprave pač
                  sodi ohranitev oziroma oblikovanje varstveno delovnega centra za zmerno težje in
                  zelo težko oziroma kombinirano prizadete invalidne osebe. Varstveno delovni center
                  za to področje Primorske, severne Primorske je zdaj pravzaprav načrtovan v Novi
                  Gorici, nekje na lokaciji menda, če prav razumem med avtocesto in železnico pri
                  Šempeterski bolnici. Zainteresirani starši in zainteresirana stroka meni, da bi
                  bilo bolj modro in pametno tudi z vidika humanosti in stroke ohraniti to lokacijo
                  na Stari gori. Zato smo pač zadolžili pristojne, da se o tem uskladijo. Kot
                  slišim, dogovora ni. Dejstvo pa je, da ne glede na to, da pri novi šolski
                  zakonodaji sprejemamo opredelitev za integracijo, absolutna integracija vseh
                  seveda ni mogoča. In varstveno delovni centri bodo pač morali obstajati po
                  Sloveniji, samo ta mreža mora biti premišljena. In zato smo tri amandmaje, tri
                  dopolnila gospoda Podobnika, vsako dopolnilo je bilo pa težko 100 milijonov
                  tolarjev, na Komisiji za vprašanja invalidov zreducirali na 10  milijonov
                  tolarjev, kajti občina Nova Gorica je izrazila pripravljenost, da delno
                  sofinancira pripravo vseh projektov. Tisto, kar bi pa simbolično kazalo
                  pripravljenost države, da vztraja na tej opredelitvi, je pa 10 milijonov, ki so
                  predvideni z našim amandmajem, če bo seveda sprejet. Zato lepo prosim, naj
                  Ministrstvo za delo odgovori ali se je že dogovorilo o lokaciji varstveno
                  delovnega centra in pri nadaljnji razpravi seveda tudi Ministrstvo za zdravstvo
                  kako je z načrtovano odprodajo ali ne. Te lokacije je pa Ministrstvo za šolstvo
                  dvakrat zagotovilo, če bo tam ta dejavnost, jo bo seveda financiralo glede na
                  svoje pristojnosti po zakonu. Hvala.</p>
            </sp>
            <sp xml:id="SDZ1-Izredna-30-1995-06-29.sp77">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Jaz bi, če dovolite, to vprašanje postavil tehnično kot se spodobi pri
                  proračunu, da ne vodimo vseh diskusij o lokaciji, o namigih, o govoricah, o ne vem
                  še čem. Tehnično se vprašanje glasi ali so kjerkoli na strani prihodkov predvideni
                  prihodki od prodaje tega objekta in na drugi strani ali so na strani izdatkov
                  predvidena kakršna koli sredstva za to ustanovo. Zdi se mi, da če govorimo o
                  proračunu, dajmo govoriti enostavno na tak način in tudi tako zožiti to diskusijo
                  in prispevati k racionalizaciji poslovanja Državnega zbora. Želi še kdo
                  razpravljati? Gospod Hvalica.</p>
            </sp>
            <sp xml:id="SDZ1-Izredna-30-1995-06-29.sp78">
               <speaker>IVO HVALICA:</speaker>
               <p>Hvala lepa. Ravno zaradi tega, spoštovani, ker ni bilo tega v proračunu, smo mi to
                  amandmirali. Moram reči, da ima amandma gospoda Janeza Podobnika ne samo podporo
                  odbora, zame je matični odbor gospe Danice, ne pa odbor Janeza Kopača, ampak
                  pustimo to. Gre za nekaj drugega, jaz bi tokrat opozoril poslance na nekaj
                  drugega, da je ta amandma podprl tudi klub primorskih poslancev, ki je pluralen iz
                  vseh strank, zdaj bomo pa videli, če ste to naredili s figo v žepu. Hvala.</p>
            </sp>
            <sp xml:id="SDZ1-Izredna-30-1995-06-29.sp79">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Dajem besedo ponovno državnemu sekretarju in poslanke in poslance
                  seveda prosim, da mu prisluhnejo, ker mislim, da je na določene stvari že dvakrat
                  odgovoril pa so se spet pojavila ista vprašanja.</p>
            </sp>
            <sp xml:id="SDZ1-Izredna-30-1995-06-29.sp80">
               <speaker>MIRO BERGER:</speaker>
               <p>Hvala. Se opravičujem. Prej sem Staro Goro nehote preskočil brez slabega namena.
                  Pri Stari Gori je tako. Dejansko sem od začetka rekel, da tu sodelujejo tri
                  ministrstva. Naše ministrstvo izhaja iz tega, da je trenutno na Stari Gori
                  bolnica. Naše ministrstvo ima varstveno delovne centre praktično po vseh občinah
                  in tako tudi v Novi Gorici. Do 3.7. naj bi s strani ministrstva za šolstvo, za
                  zdravstvo in teh strokovnih ljudi, ki se vključujejo v ta projekt, prišel odgovor,
                  ali Stara Gora tudi varstveno delovni center oziroma ali je možno ali ne. Mi smo
                  zato, vendar odgovor bo skupen. Tako, da ne znam pojasniti, kaj bo 3.7., to se
                  pravi drugi teden. Kakšen bo odgovor Ministrstva za šolstvo in Ministrstva za
                  zdravstvo.</p>
               <p>Drugo vprašanje. Kar se tiče financiranja zveze borcev. Dejansko bi lahko rekel
                  takole. Prve tri mesece so se občinske organizacije Zveze borcev financirale v
                  občinah. Po 1.4. pa so s prenosom tako kot upravne enote prešle na državo in se iz
                  teh sredstev financira predvideno samo, to je praktično ista višina, kot v lanskem
                  letu, se financira samo dejavnost, kot je bila v preteklem letu. Mislim, da sem
                  odgovoril na vsa vprašanja, drugo so bile razprave.</p>
            </sp>
            <sp xml:id="SDZ1-Izredna-30-1995-06-29.sp81">
               <speaker>PREDSEDNIK JOŽEF ŠKOLČ:</speaker>
               <p>Najprej bi seveda pozval še predstavnike Ministrstva za zdravstvo in šolstvo, ker
                  gre le za integralni proračun, da poskušajo dopolniti ta del odgovora, ki se
                  nanaša na Staro Goro, če je to mogoče. Mislim, da bi... Besedo dajem ministru
                  gospodu Voljču najprej.</p>
            </sp>
            <sp xml:id="SDZ1-Izredna-30-1995-06-29.sp82">
               <speaker>DR. BOŽIDAR VOLJČ:</speaker>
               <p>Gospod predsednik, gospe in gospodje! V zvezi s Staro Goro se duhovi razgrevajo
                  tako ali drugače in se veliko kritik naslavlja tudi na idejo našega ministrstva o
                  prodaji nekaterih objektov tam. Moram povedati, da vi vsi, ki Staro Goro dobro
                  poznate, veste, da je bil to sedaj, ni bila enotna institucija, ampak je bila to
                  institucija, ki je bila kombinirana s hospitalnim ortopedskim oddelkov Primorske,
                  te severne primorske, ki pa se sedaj po ureditvi stare stavbe v krogu bolnišnice v
                  Šempetru seli s Stare Gore v nove prostore in prazni ta bolnišnični oddelek, ki bo
                  ostal prazen. Hkrati pa vsi varovanci Stare gore tam ostajajo in Ministrstvo za
                  zdravstvo namerava tudi v naprej tisti svoj delež skrbi, ali če hočete, tudi
                  sredstev namenjati Stari Gori. Vendar pa moram reči, da je seveda tudi naš
                  interes, da če se pa Stara Gora širi in razširja, da se potem pogovorimo tudi o
                  tem, da bi tisti del denarja, ki bi ga dobili za izpraznjeni hospitalni oddelek,
                  ne pa vzgojno-zdravstveni zavod, namenili bolnišnici v Šempetru, ki ta denar tudi
                  potrebuje. To je naša ideja, ki jo tukaj jasno in glasno povem in kar pomeni, da
                  sam zavod tako v dosedanji obliki ne bo prizadet. Rad bi tudi povedal, da sem
                  gledal vaše načrte o Stari Gori, kjer predlagate, da se število teh varovancev
                  poveča, kar domnevam, predvidevate, da bi se preselili iz kakšnih drugih
                  vzgojno-zdravstvenih zavodov v Staro Goro. Ne vem, če so ti načrti usklajeni,
                  mislim pa, da bi jih bilo na vsak način potrebno na nivoju tovrstnih zavodov v
                  Sloveniji uskladiti. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp83">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Ali je tukaj mogoče tudi minister gospod Gaber? Če ne, dajem besedo
                  poslancu gospodu Podobniku.</p>
            </sp>
            <sp xml:id="SDZ1-Izredna-30-1995-06-29.sp84">
               <speaker>JANEZ PODOBNIK:</speaker>
               <p>Hvala za besedo. Najprej bi rad povedal to, da sem sam v svojem dosedanjem delu
                  podpiral in še naprej menim, da ima Zveza borcev prihodnost kot nepolitična
                  veteranska organizacija in sem bil kot tak do nje zelo korekten v svojem
                  političnem delu. Ampak to, kar je bilo zdaj rečeno pomeni, slovenske občine
                  ukinite vse vire za občinske organizacije Zveze borcev. Ta vaša razlaga to pomeni
                  in to je neumna izjava, ki ste jo dali. To je neumna izjava. To je nelogična
                  izjava. Če so društva, če so organizirani kot društva in delujejo po občinah,
                  zakaj ne bi tudi oni tam participirali in to ni res, da naj bi to prišlo na državo
                  in s tem avtomatsko pomeni, da je treba dati državni vir, občine pa ne dajo ni.
                  Seštejmo skupaj, koliko to pride. Lahko je to še enkrat več denarja. Mislim, da
                  bodimo korektni. Tokrat smo bili pa tukaj zavedeni in nalagani. To ni res, da naj
                  bi to... Kje to piše, da naj bi s 1.4. to prišlo na državo in da občine niso
                  dolžne nič več dajati. Povejte mi, kje to piše. Kadar pa predstavnik Vlade govori
                  neresnico, takrat se pa konča. Kje to piše, mi povejte!</p>
            </sp>
            <sp xml:id="SDZ1-Izredna-30-1995-06-29.sp85">
               <speaker>PREDSEDNIK JOŽEF ŠKOLČ:</speaker>
               <p>Gospod Ivo Hvalica.</p>
            </sp>
            <sp xml:id="SDZ1-Izredna-30-1995-06-29.sp86">
               <speaker>IVO HVALICA:</speaker>
               <p>Hvala lepa. Žal je minister Gaber izginil neznano kam. Jaz bi silno želel tudi
                  njegovo pojasnilo ob vseh teh kombinacijah Stare Gore. Vračam se na Staro goro.
                  Ministru Voljču, ki je prej suvereno povedal, da je Ministrstvo za zdravstvo
                  lastnik tega objekta, moram povedati, da temu ni natančno tako. Vi dobro veste,
                  minister, ste se zdaj posmejali, da imamo papirje, ki govorijo drugače. To
                  lastninjenje je bilo izvedeno v času, ko je pač last bila nekaj silno relativnega
                  in se je dajalo nekomu sem, nekomu tja itd. Ta objekt je bil darovan za predšolsko
                  invalidno mladino. Veste, to je pa razlika in jaz bom prvi, ki se bom uprl temu.
                  Ne, ne, gospod minister, zbiram dokumentacijo in boste presenečeni. Ta objekt je
                  bil darovan in ta objekt je zdaj, po teh kriterijih, formalnih, lahko tudi recimo
                  tudi vaša last, pa ne vem, če ste vknjiženi. Predvsem pa niste v njega vlagali kot
                  ministrstvo, ker Ministrstva za zdravstvo sploh ni bilo, ampak so vlagale, je
                  vlagala občina itd. To jaz poznam, ker sem fizično sodeloval pri tem in poznam
                  zelo dobro to zadevo, od prve adaptacije naprej, ki je bila opravljena tam leta
                  1963.</p>
               <p>Torej, niste vi suvereni lastniki in lepo prosim, da se o tem korigirate, ker ta
                  spoštovani zbor mora imeti natančno informacijo. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp87">
               <speaker>PREDSEDNIK JOŽEF ŠKOLČ:</speaker>
               <p>Jaz bi samo še enkrat opozoril, da če hočemo priti s proračunom do konca, da je
                  treba razpravljati o proračunskih postavkah in amandmajih k tem postavkam. Vse
                  drugo se mi zdi, da nas pelje precej stran. Gospa Metka Karner-Lukač. Gospe Metki
                  Karner-Lukač sem dal besedo, potem bom dal gospodu ministru Voljču. Ne še, boste
                  tudi vi.</p>
            </sp>
            <sp xml:id="SDZ1-Izredna-30-1995-06-29.sp88">
               <speaker>METKA KARNER-LUKAČ:</speaker>
               <p>Spoštovani predsednik, gospe in gospodje, jaz želim razpravljati samo o
                  proračunskih postavkah v Ministrstvu za delo in samo o tistem, na kar sem vložila
                  amandma oziroma tam, kjer so vloženi amandmaji. Ne morem se pa strinjati s
                  pitijskim odgovorom gospoda državnega sekretarja. Kadar se razpravlja o izključno
                  političnih zadevah, ne o denarju, potem sprejmem, da mi tako odgovorite, ampak pri
                  proračunu gre za denar. To so številke. In te številke je treba obrazložiti. Jaz
                  sem vas spraševala o konkretnih zadevah, pa vas bom še enkrat vprašala, na podlagi
                  katerih programov ste skupaj spravili 141 milijonov za financiranje te zveze.
                  Lahko bi jih spravili skupaj 16 milijonov. Zakaj ne, morda 16 milijonov, zakaj
                  morda ne 5 milijard, toliko kot ste jih recimo namenili izvoznikom? Zakaj pa morda
                  ne kar celoten znesek, ki ste ga namenili Ministrstvu za obrambo, torej če gre za
                  ohranjanje miru in ga ohranja lahko neka zveza, potem je ta znesek, ki ste ga
                  sedaj dodelili, 141 milijonov tolarjev, vprašljiv. Povejte, koliko, koliko znesejo
                  konkretne postavke na podlagi tega zakona, ki ste nam ga prej citirali?  </p>
            </sp>
            <sp xml:id="SDZ1-Izredna-30-1995-06-29.sp89">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem ministru Voljču.</p>
            </sp>
            <sp xml:id="SDZ1-Izredna-30-1995-06-29.sp90">
               <speaker>DR. BOŽIDAR VOLJČ:</speaker>
               <p>Gospa Simšičeva, ki ste to tudi vprašala, in gospod Hvalica, očitno je to tema, o
                  kateri bi zdaj lahko razpravljali in hodili gor in eno in drugo. Jaz ne želim, da
                  bi o razmišljanju o lasti, kot je bilo rečeno, ni vaša last, tu zdaj odpirali eno
                  razpravo, predlagam pa, da če ste za to, da se morda mi trije vsedemo zunaj, pa me
                  lahko vprašate karkoli še želite v zvezi s Staro Goro in medtem, ko delo na
                  proračunu pa lahko teče dalje. Hvala.</p>
            </sp>
            <sp xml:id="SDZ1-Izredna-30-1995-06-29.sp91">
               <speaker>PREDSEDNIK JOŽEF ŠKOLČ:</speaker>
               <p>Gospod Matuš, izvolite.</p>
            </sp>
            <sp xml:id="SDZ1-Izredna-30-1995-06-29.sp92">
               <speaker>ŠTEFAN MATUŠ:</speaker>
               <p>Hvala za besedo. Ne vem, niste odgovorili na vsa vprašanja in enostavno se
                  izogibate odgovoru na vsa vprašanja, in sicer jaz sem jasno vprašal, ali je to
                  utemeljeno, da se sklicujete na nek zakon, ki ga ni oziroma ga še sprejema Državni
                  zbor, kjer je vprašanje, da bo sploh sprejet, ki ga vi navajate v zagovoru za
                  povečanje sredstev. Moram pa reči, da niste navedli številke, ki se bo uporabila
                  za članstvo v posameznih inštitucijah za meddržavno sodelovanje. Jaz bi prosil, da
                  to številko pojasnite, obrazložite. Istočasno pa me zanima, kje je vaša moralna
                  drža, da pred tem Državnim zborom kot najvišjo institucijo zakonodajnega telesa,
                  recimo izražate laži. Kolega Podobnik je jasno povedal, da ste nalagali ta Državni
                  zbor. Ocenjujem, da niti ne bi smeli prestopiti več praga tega parlamenta, kaj
                  šele, da pridete za to govornico.</p>
            </sp>
            <sp xml:id="SDZ1-Izredna-30-1995-06-29.sp93">
               <speaker>PREDSEDNIK JOŽEF ŠKOLČ:</speaker>
               <p>Upam, da mu boste dovolili, da bo odgovoril še na tista vprašanja, ki so
                  zastavljena. Najprej gospa Danica Simšič, potem gospod Lojze Metelko.</p>
            </sp>
            <sp xml:id="SDZ1-Izredna-30-1995-06-29.sp94">
               <speaker>DANICA SIMŠIČ:</speaker>
               <p>Hvala gospod predsednik. Glede na vaše opozorilo, da smo pri proračunu in
                  proračunskih postavkah in predlogih amandmajev, želim razpravljati o predlogu
                  dopolnila na strani 131 pod zaporedno številko 30, ki v točki 105 - investicije,
                  javni zavodi in ustanove, dodaja novo postavko, sanacija stavbe oddelka za
                  invalidno mladino Stara Gora za 10 milijonov tolarjev. Gospodu Voljču bi rada
                  rekla samo to, da stališče treh pristojnih ministrstev za reševanje te
                  problematike razumem kot rahlo, da ne bom preostra, neodgovorno, neresno ali pa
                  zavajajoče, če hočete. Več kot dva meseca tega je, kar je bilo Ministrstvo za
                  delo, družino in socialne zadeve kot koordinator zadolženo za dogovor na to temo
                  in danes smo 29.6. in kot, bom rekla opozicijska poslanka, si ne morem misliti
                  drugega, kot da so ali ste predstavniki Vlade računali, da bo takrat proračun že
                  sprejet in da ta postavka ne bo notri in potem morebiti niti sestanek ni potreben.
                  Ampak, če odmislimo to moje sumničenje. potem bi rada rekla samo to, da ne morem
                  sprejeti odgovornosti, gospod Voljč, ki jo želite naprtiti poslancem, ki
                  postavljamo ta vprašanja, da mi povečujemo kapacitete, da mi ne vem kaj delamo.
                  Vsaj Komisija za vprašanja invalidov ni opredeljevala nikakršnih kapacitet in
                  nobene stvari. Želela je jasen odgovor stroke in stroko ter pristojna ministrstva,
                  kot vrh uprave, zadolžila, da to uredijo do sprejemanja proračuna in tega ni bilo
                  narejenega. In edino, zavoljo česar pravzaprav z vidika Komisije za vprašanja
                  invalidov na tej postavki vztrajamo, je tisto, kar smo dobili od vas pred dvema
                  mesecema načelen odgovor, da vsa tri pristojna ministrstva načeloma to podpirate,
                  da boste ravnali tako, kot bo rekla stroka, in da boste po obstoječi zakonodaji
                  vsak svoj del dejavnosti financirali. In 10 milijonov tolarjev v letošnjem
                  proračunu so simbolična sredstva za to. Hvala.</p>
            </sp>
            <sp xml:id="SDZ1-Izredna-30-1995-06-29.sp95">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Metelku.</p>
            </sp>
            <sp xml:id="SDZ1-Izredna-30-1995-06-29.sp96">
               <speaker>ALOJZIJ METELKO:</speaker>
               <p>Spoštovani predsednik, spoštovani člani Vlade, spoštovani zbor! Pozorno sedim tam
                  in poslušam odgovore gospoda sekretarja in sem pričakoval, da bom dobil odgovor
                  samo na eno postavko, kar se tiče proračuna. V svojem amandmaju za gradnjo doma
                  ostarelih občanov sem dal predlog, da se te vzame iz postavke občinske
                  priznavalnine, ki so za 46% večje, kot so v letu 94, to se pravi od milijarde
                  skoraj na milijardo in pol. Me zanima, mislim, od kod tako povečanje in ali, zakaj
                  ni možno res dejansko teh 35 milijonov iz te postavke dati na postavko za gradnjo
                  doma. Hvala.</p>
            </sp>
            <sp xml:id="SDZ1-Izredna-30-1995-06-29.sp97">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Preglju.</p>
            </sp>
            <sp xml:id="SDZ1-Izredna-30-1995-06-29.sp98">
               <speaker>ŽARKO PREGELJ:</speaker>
               <p>Spoštovani! Želim zgolj popraviti navedbo predsednika zbora, ko nas sicer
                  upravičeno opozarja do ene mere, da se je potrebno držati obravnavanih amandmajev.
                  Toda dejansko, kaj so ti amandmaji, ko obravnavamo celoten pododdelek ministrstva,
                  ki je zdaj pač na tapeti. To je v bistvu njegov program, letni program in jasno,
                  da ne moremo tukaj se osredotočiti zgolj na gole številke. Državni proračun niso
                  samo številke, državni proračun je vsebina, je nek določen namen in če so nameni
                  sporni, jih je treba tukaj, v tej razpravi razčistiti. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp99">
               <speaker>PREDSEDNIK JOŽEF ŠKOLČ:</speaker>
               <p>Hvala lepa za opozorilo. Jaz bi vam rekel, da večino časa, ko je ta diskusija
                  tekla, vas ni bilo tukaj, da ne veste kaj vse smo vmes govorili in na to se je to
                  nanašalo. Seveda pa poskušam to upoštevati po najboljših močeh v korist tega, da
                  bi lahko vsi poslanci in poslanke prišli do ustreznih pojasnil pred odločanjem. Ni
                  replike na to, mislim, izvolite.</p>
            </sp>
            <sp xml:id="SDZ1-Izredna-30-1995-06-29.sp100">
               <speaker>ŽARKO PREGELJ:</speaker>
               <p>Spoštovani! Bil sem v dvorani odsoten sicer pol ure. Po, predsednik, vaši nalogi,
                  sem bil na pogovoru z gosti v zvezi z gradnjo avtocest, skupaj z gospodom
                  Bavčarjem. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp101">
               <speaker>PREDSEDNIK JOŽEF ŠKOLČ:</speaker>
               <p>Nisem mislil na tisti čas. Gospod Hvalica ima besedo.</p>
            </sp>
            <sp xml:id="SDZ1-Izredna-30-1995-06-29.sp102">
               <speaker>IVO HVALICA:</speaker>
               <p>Hvala lepa. Gospod predsednik, moj namen je bil sicer nekaj drugega, ampak to bom
                  pustil za na koncu, ampak tisto, kar je gospod Pregelj rekel, da so postavke tudi
                  vsebina, tega se premalo zavedamo. Torej, pri obravnavanju tega proračuna, ne samo
                  da so tudi vsebina, postavka, posamična postavka, ki jo imamo v tem našem
                  proračunu, je rekapitulacija neke vsebine. In tu je premalo podatkov. Jaz sem o
                  tem že govoril, ampak to govorim zaradi tega, ker ta način bo treba spremeniti. Ta
                  proračun ni transparenten, to je idealna skrivalnica za bilokoga. Za tiste, ki smo
                  se ukvarjali kdaj v življenju z bilokakšnimi predračuni, ki so v bistvu proračuni,
                  pa je to transparentno. Samo niso vsi tega počeli. In sem  ob začetku obravnave
                  tega proračuna navedel en primer z nekega resorja, ko je nekje enaka postavka
                  enkrat navedena kot hard ware, drugič pa navedena kot nabava računalniške opreme.
                  Za božjo voljo, kakšna razlika pa je med tema dvema. Ampak pustimo to. Prišel sem
                  sem gor z osnovnim namenom, da slišim ministra Gabra, ki se je vrnil v Državni
                  zbor in bi v zvezi z Staro Goro, glede na to, da je to kompleksen problem, rad
                  slišal njegovo stališče in glede na to, da mora podati odločitev, če sem dobro
                  registriral, do 3. julija, to pomeni, da ima to odločitev, da nam jo tu pove.
                  Hvala.</p>
            </sp>
            <sp xml:id="SDZ1-Izredna-30-1995-06-29.sp103">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo razpravljati? Če ne, dajem najprej besedo oziroma bi
                  prosil, da odgovori gospod Gaber, ki je bil prej na seji Vlade, ki teče v
                  prostorih parlamenta.</p>
            </sp>
            <sp xml:id="SDZ1-Izredna-30-1995-06-29.sp104">
               <speaker>DR. SLAVKO GABER:</speaker>
               <p>Najlepša hvala, gospod predsednik. Spoštovani gospod poslanec! Moj odgovor bo
                  relativno preprost. Verjamem, da vas ne bo zadovoljil, vendar bo pri njem tudi
                  ostalo. Odgovor na to vprašanje bo mogoče dati po omenjenem sestanku. To je
                  preresna odločitev za to, da bi jo lahko sprejelo zgolj eno ministrstvo, še
                  posebej, ker gre za spremembo namena nekega objekta, ker gre za število tistih, ki
                  naj bi bili tam, ki ni pretirano veliko, ker to precej stane in ker naj bi šlo
                  torej za dogovor treh ministrstev, bo treba na ta dogovor počakati. Hvala.</p>
            </sp>
            <sp xml:id="SDZ1-Izredna-30-1995-06-29.sp105">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali lahko dovolimo tudi drugim? Izvolite, gospod Hvalica. Tisti, ki  je
                  čistih misli, pač mu misel lahko počaka tudi pol ure.</p>
            </sp>
            <sp xml:id="SDZ1-Izredna-30-1995-06-29.sp106">
               <speaker>IVO HVALICA:</speaker>
               <p>Hvala. Gospod minister Gaber, prosim, če za tem odrom pojasnite, kaj mislite s
                  terminom "sprememba namembnosti" objekta? Hvala.</p>
            </sp>
            <sp xml:id="SDZ1-Izredna-30-1995-06-29.sp107">
               <speaker>PREDSEDNIK JOŽEF ŠKOLČ:</speaker>
               <p>Še gospa Danica Simšič.</p>
            </sp>
            <sp xml:id="SDZ1-Izredna-30-1995-06-29.sp108">
               <speaker>DANICA SIMŠIČ:</speaker>
               <p>Hvala, gospod predsednik. Glede na kategorično pojasnilo gospoda ministra Gabra v
                  zvezi z reševanjem tega problema predlagam, da Državni zbor odločanje o tej
                  postavki in o tem resorju odloži vsaj do konca izida tega sestanka, to se pravi,
                  do 24.00 ure 3. julija 1995 in potem odloča naprej, kajti drugače očitno ne moremo
                  rešiti tega problema, razen morda s stoičnim, ali pa ne vem kakšnim načelom
                  gospoda Kopača, ki je žal, ta hip odšel iz dvorane. Če boste pa že tako težili,
                  boste pa ta denar dobili iz proračunske rezerve, saj nekaj pa še imamo rezerve. Na
                  tak način je nemogoče pristajati. Razumem, da se morajo ministrstva dogovoriti,
                  razumem, da se mora stroka dogovoriti. Težko razumem, da v teh dveh mesecih ni
                  bilo časa in da je treba to storiti zdaj šele 3. julija, ampak če je to 3. julija,
                  potem naj Državni zbor z odločitvijo o tem, ali nameni denar iz proračuna za Staro
                  Goro ali ne, počaka do takrat in prekinimo odločanje. Hvala.</p>
            </sp>
            <sp xml:id="SDZ1-Izredna-30-1995-06-29.sp109">
               <speaker>PREDSEDNIK JOŽEF ŠKOLČ:</speaker>
               <p>Na koga boste replicirali? Na gospo Simšičevo, izvolite.</p>
            </sp>
            <sp xml:id="SDZ1-Izredna-30-1995-06-29.sp110">
               <speaker>IVO HVALICA:</speaker>
               <p>Torej podpiram to, kar je rekla gospa Danica Simšič, kar je predlagala. Mi ne
                  moremo sedaj sprejemati oziroma ne sprejemati tega, preden slišimo za dogovor.
                  Ampak tu se sprašuje nekaj drugega. Kako je mogoče, da so udeležena ministrstva,
                  da tako rečem, posticipirala čas sestanka, ko so vendar dobro vedela, do kdaj
                  moramo sprejemati proračun in kakšne amandmaje smo vložili v zvezi s Staro Goro.
                  To je igra.</p>
               <p>Torej, jaz zato ne samo da podpiram, zahtevam, da se odloži odločanje o tem,
                  najprej želimo zvedeti za rezultat tega sestanka, baje da bo 3. julija in potem
                  bomo o tem segmentu proračuna razpravljali naprej. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp111">
               <speaker>PREDSEDNIK JOŽEF ŠKOLČ:</speaker>
               <p>To pomeni, da je potrebno o proceduralnem sklepu, da prekinemo z razpravo o
                  proračunu, takoj glasovati, ker nima, če razumem, pravega smisla in ugotavljamo
                  sklepčnost za to glasovanje. Treba je prekiniti razpravo o proračunu, če je to
                  pogoj za to, da se lahko nadaljuje.</p>
               <p>Ugotovimo sklepčnost! <stage>(40 prisotnih.)</stage> Ponovno ugotavljamo
                  prisotnost! Vodje in sekretarje poslanskih skupin naprošam, da zagotovijo
                  sklepčnost. <stage>(42 prisotnih.)</stage> Še enkrat bom ugotavljal prisotnost!
                     <stage>(44 prisotnih.)</stage></p>
               <p>Ne, ne gospod Hvalica, o tem kdaj je prekinjena seja Državnega zbora, odloča
                  predsedujoči, če ni sklenjeno s sklepom zbora.</p>
               <p>Gospod Anderlič prosi za dve minuti in bomo ugotavljali prisotnost čez dve
                  minuti.</p>
               <p>Še enkrat ugotavljamo prisotnost v dvorani. Prosil bi vsaj tiste poslance med
                  vrati, da stopijo do svojih sedežev, ministre pa, da omogočijo vstop v dvorano.
                  Ugotovimo sklepčnost! <stage>(44 prisotnih.)</stage> Gospod Hvalica, naj bo po
                  vaše, nadaljujemo ob 14. uri.</p>
            </sp>
            <stage type="time">(Seja je bila prekinjena ob 12.51 uri in se je nadaljevala ob 14.11
               uri.)</stage>
            <sp xml:id="SDZ1-Izredna-30-1995-06-29.sp112">
               <speaker>PREDSEDNIK JOŽEF ŠKOLČ:</speaker>
               <p>Ugotovimo sklepčnost! <stage>(50 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Za popoldanski del seje sta se opravičila še gospod Rudi Moge in gospod Žarko
                  Pregelj.</p>
               <p>Prehajamo k odločitvi o proceduralnem predlogu gospe Danice Simšič, da do
                  odločitve treh ministrstev o Stari Gori prekinemo razpravo o proračunu. Ugotovimo
                  sklepčnost! <stage>(54 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da predlog ni sprejet.</p>
               <p>Sprašujem, če želi še kdo razpravljati naprej oziroma besedo ima državni sekretar
                  v Ministrstvu za delo, družino in socialne zadeve.</p>
            </sp>
            <sp xml:id="SDZ1-Izredna-30-1995-06-29.sp113">
               <speaker>JANKO STUŠEK:</speaker>
               <p>Gospod predsednik. Hvala lepa za besedo. Spoštovane poslanke in poslanci! Rad bi
                  odgovoril na nekaj vprašanj, kjer je pri sprejemu...</p>
            </sp>
            <sp xml:id="SDZ1-Izredna-30-1995-06-29.sp114">
               <speaker>PREDSEDNIK JOŽEF ŠKOLČ:</speaker>
               <p>Samo moment. Gospe in gospodje! Prosil bi za pozornost v dvorani.</p>
            </sp>
            <sp xml:id="SDZ1-Izredna-30-1995-06-29.sp115">
               <speaker>JANKO STUŠEK:</speaker>
               <p>...in sicer na tisti del, ki se nanaša na financiranje borčevskih, kjer je bilo
                  sproženo vprašanje, na kakšen način, na kakšni podlagi je citiran zakon oziroma
                  prikazan tukaj zakon o financiranju borčevskih organizacij <stage>(Ur. l.
                     8/90)</stage>, kjer je dana pravzaprav pravna podlaga in tudi po pravnih
                  službah dana osnova za takšno utemeljitev in za takšno financiranje.</p>
               <p>Torej, za zakon, ki govori o družbeno-političnih skupnostih, ki so jih dolžni
                  financirati in ki jih na nivoju občine od 1.1.1995 pravzaprav ni več, je omogočil
                  in tudi prevedel, da lahko temu tako rečem, prenos obveznosti, ki so bile po tem
                  zakonu do 1.1.1995 na občinskih nivojih, na državno raven. Moment. <stage>(Glas iz
                     dvorane.)</stage></p>
            </sp>
            <sp xml:id="SDZ1-Izredna-30-1995-06-29.sp116">
               <speaker>PREDSEDNIK JOŽEF ŠKOLČ:</speaker>
               <p>Gospod Matuš, prosim če utihnete in daste mir sredi nastopa državnega
                  sekretarja.</p>
            </sp>
            <sp xml:id="SDZ1-Izredna-30-1995-06-29.sp117">
               <speaker>JANKO STUŠEK:</speaker>
               <p>Namreč, pri tej proceduri tega transfera je dejansko prišlo do očitanih zadev, da
                  se borčevske organizacije financirajo z dveh nivojev, lahko rečem, da za prvo
                  obdobje, prvo trimesečje so bivše občine, torej 58 občin zalagale sredstva za
                  tisti del, za kar je pač imela obveznost država in to je na nek način nujno, da se
                  tudi refundira. Res pa je tudi dejstvo, če sem prav seznanjen in tudi sam vem za
                  take primere, da nekatere občine imajo v proračunih še vedno postavke v zvezi s
                  tem financiranjem. Mislim, da gre za neko inercijo. Mi smo ali pa je v teku prav
                  obvestilo občinam, v glavnem so to bivše občine, ker tiste so pač imele "šimelne"
                  za proračunske postavke in to je notri ostalo, lahko tudi iz različnih razlogov,
                  vendar to obvestilo je v toku, da občine od aprila praktično niso več obvezne, ker
                  je ta obveznost tudi pri mehanizmih prišla na državno raven. Ta mehanizem pa je
                  bil izveden preko Ministrstva za finance tako, da so tam izvedli posebno anketo,
                  ugotovili potrebna sredstva za dvanajstine in je za to obdobje, kar je bilo sedaj
                  do sprejemanja proračuna pač izvajano po teh dvanajstinah in utemeljenih zahtevkih
                  odnosno izvajanju nekaterih programov.</p>
               <p>Torej, ne gre za nikakršno dvojnost, člen je dvojnost še vedno v nekaterih
                  občinah, je konec koncev to dobra volja na nek način občin. Mi jih bomo, da bo ta
                  dobra volja še bolj zavestna, o tem tudi opozorili. Sedaj je njihova pristojnost
                  ali bodo to obdržali ali ne? Naša pristojnost pa je, da se v skladu z zakonom ta
                  obvezni del tudi izpelje, jasno v možnostih, ki bodo tudi dane.</p>
               <p>Kaj pa sicer to izgleda pa pove podatek, predvidenih 89 milijonov, oprostite 69,
                  ali drugače rečeno 1,18 na posamezno organizacijo ali še drugače rečeno 106 SIT-ov
                  na posameznega člana, je manj, kot katerakoli druga od drugih dveh veteranskih
                  organizacij, za katere se pa pravzaprav trudimo, ki imajo za financiranje edino
                  pravno podlago v tem hipu v zakonu o financiranju proračuna, je pa na vidiku
                  priprava citiranega zakona iz leta 1990, ki ga je brez dvoma potrebno uskladiti z
                  ustavo, odnosno na novo čakamo, da bo tako ali drugače sprejeta veteranska
                  zakonodaja, ki daje to novo podlago, kar boste tudi obravnavali v tem parlamentu.
                  Torej, bo zajeto in bo obravnava, kako in na kakšen način se bodo vse te
                  veteranske organizacije in tudi druge, ki so po 50. členu ustave posebej
                  varovane.</p>
               <p>Torej, gre za takšne zneske. Mi lahko tudi rečemo, da so v pripravi pogodbe, ko bo
                  to sprejeto za regularno oziroma ne mislim reči, da sedaj ni regularno, ampak za
                  postopkovno financiranje na podlagi teh pogodb. Prej sem omenil to začasno
                  financiranje in da so pripravljeni tudi programi.</p>
               <p>S tem v zvezi, no nekaj teh programov smo jim dali v dopolnitev, zlasti v tistem
                  delu, kjer se nanašajo na naše zahteve in obveznosti do države.</p>
               <p>S tem v zvezi lahko potem tudi zanikam dejstvo, da je v sedanjem proračunu
                  kakršnakoli zveza že z bodočo zakonodajo. Ker če bi bilo to res, tisto, kar je
                  bilo v drugem branju z bodočo zakonodajo sprejeto, so pri socialnih transferih -
                  še samo to sliko dam - sledeči izračuni: 7,8 milijarde približno je planirano za
                  socialne transfere za to leto. Če bo tako sprejeto, kot je bilo zastavljeno za
                  novo zakonodajo v tretjem branju, bo potrebno dodatnih 10 milijard za naslednje
                  leto. To pomeni, da se nikakor ne moremo sklicevati na to, da bi, niti podlage ni,
                  mislim, nismo niti na noben način sodili, da bi lahko že bodočnost financirali na
                  ta način, kot je sedaj zastavljeno.</p>
               <p>Tudi pri očitku, da gre za 141,7 milijona, to sta pač seštevka iz dveh delov
                  enovite organizacije. Gre vendarle za 65 tisoč teh pripadnikov oziroma teh, ki to
                  financirajo oziroma, ki so financirani. Jaz mislim, da je iz tega dela in s tega
                  vidika odgovorjeno na vprašanje, če je pač bil cilj pojasnitev. Sedaj, če je
                  drugo, hvala lepa.</p>
            </sp>
            <sp xml:id="SDZ1-Izredna-30-1995-06-29.sp118">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. K besedi se je najprej javil gospod Zagožen. Sprašujem, če je gospod
                  Zagožen, ker sem mu že dal besedo. Gospoda Zagožna ni, gospod Matuš ima
                  proceduralni predlog.</p>
            </sp>
            <sp xml:id="SDZ1-Izredna-30-1995-06-29.sp119">
               <speaker>ŠTEFAN MATUŠ:</speaker>
               <p>Gospod predsednik, spoštovani! Hvala za besedo. Imam proceduralno vprašanje, na
                  podlagi katerega sklepa, ali karkoli drugega, lahko tudi poslovnika, je imel
                  državni sekretar, gospod Stušek besedo? Vlada oziroma ustrezno ministrstvo je
                  pooblastilo gospoda Bergerja. Na moje vprašanje na samem začetku, ko sem zahteval,
                  da odgovarjajo na vprašanja vsi resorni državni sekretarji, gospod predsednik, ste
                  mi odgovorili, da je ministrstvo pooblastilo gospoda Bergerja. Mislim, da lahko
                  ugotovim, da ste vi, gospod predsednik, prišli v svoje protislovje.</p>
            </sp>
            <sp xml:id="SDZ1-Izredna-30-1995-06-29.sp120">
               <speaker>PREDSEDNIK JOŽEF ŠKOLČ:</speaker>
               <p>Gospod Matuš, proceduralnih vprašanj sicer ni, ampak meni veleva omika, da vam
                  tudi na to odgovorim. Najprej tisto, kar sem prej rekel, je bilo povsem točno.
                  Pooblastili so dva državna sekretarja do danes dopoldne, da lahko nastopata
                  namesto ministrov, in sicer gospoda Bogataja za Ministrstvo za obrambo in za
                  Ministrstvo za delo, družino in socialne zadeve, gospoda Mira Bergerja. Glede na
                  to, da je bilo zelo težko pojasniti vse stvari, je gospod Mirko Bandelj v odmoru,
                  ki smo jo imeli, poslal papir, ki si ga lahko ogledate pri meni, kjer je Vlada
                  pooblastila na svoji seji, ki je pa tudi trajala takrat, vse državne sekretarje,
                  da tudi lahko sodelujejo pri tej točki in dajejo ustrezna pojasnila. Lahko mi pa
                  verjamete, da se trudim, da bi razprava tekla v skladu s proceduro in upam, da vas
                  tudi naprej ne bom razočaral. Gospa Metka Karner-Lukač želi razpravljati.</p>
            </sp>
            <sp xml:id="SDZ1-Izredna-30-1995-06-29.sp121">
               <speaker>METKA KARNER-LUKAČ:</speaker>
               <p>Spoštovani zbor! Povejte mi, predstavnik Vlade, zakaj ne morem dobiti konkretnega
                  odgovora na točno in jasno konkretno postavljeno vprašanje, kako ste prišli do
                  tega zneska? Prvič se je zgodilo, da se v tem Državnem zboru zahteva
                  specificiranje, kako se je nek proračunski znesek postavil. Poglejte! V tej mali
                  postavki, ki je zelo transparentna, ne znate odgovoriti. Veste. Želite
                  razpravljati na globalni ravni, velike zadeve razpravljajmo, zato da se majhne
                  skrijejo, ampak takrat, ko preide razprava na individualno raven, se pa pokaže vsa
                  dramatičnost teh zadev. Tukaj se dramatičnost vidi, na globalni pa se nič ne vidi.
                  Vprašam vas tole, gospod Stušek. Pridite tukaj s podatki. Vi ste morali na osnovi
                  nečesa, na osnovi zakona, ki ste ga nam citirali, priti do te številke. Če niste
                  prišli, povejte, da ste to pripravili, teh 141 milijonov tolarjev na osnovi
                  potrošnje iz prejšnjega leta. Tudi to je možen odgovor. Nikakor pa ne morem
                  sprejeti tega, kar ste sedaj povedali, eno novo neumnost. Namreč, rekli ste, da
                  pravzaprav financirate članstvo. 188 tolarjev po glavi, če sem prav slišala. Ta
                  zakon, katerega ste citirali, pa ne predvideva financiranj po glavi članstva,
                  ampak programe. Koliko za ohranjanje miru v Republiki Sloveniji in kaj se bo iz
                  teh sredstev naredilo, kaj bo borčevska organizacija naredila. Povejte, koliko ste
                  predvideli za to postavko, ki sledi iz zakona.</p>
            </sp>
            <sp xml:id="SDZ1-Izredna-30-1995-06-29.sp122">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Besedo dajem gospodu Janezu Podobniku.</p>
            </sp>
            <sp xml:id="SDZ1-Izredna-30-1995-06-29.sp123">
               <speaker>JANEZ PODOBNIK:</speaker>
               <p>Hvala za besedo. Na podlagi zadnjega nastopa gospoda državnega sekretarja
                  ugotavljam, da tako rekoč vse slovenske občine, ko so sprejemale proračun in
                  velika velika večina ima v svojih proračunih tudi postavko sofinanciranje
                  občinskih odborov zvez borcev, velika večina, sam menim, vsaj 80% slovenskih občin
                  ima to številko. Na podlagi tega vašega nastopa to pomeni, da slovenskim občinam
                  sedaj ustavimo financiranje, ampak mislim, da bi bilo to nekorektno do borcev in
                  njihovih društev. Če so organizirani kot društva in če delujejo v lokalnem okolju,
                  zakaj jim občine skladno z dogovorom na občinskih svetih ne bi namenile določen
                  del sredstev.</p>
               <p>Ponovno sem šel pogledati obrazložitev, ki je v proračunu in tam pravzaprav piše
                  to, se nekako sklicuje na zakon o lokalni samoupravi. Namreč, sprašujem se, na
                  podlagi katerega zakona - ne poznam takega zakona - stoji vaša trditev, da s 1.4.
                  občinske odbore zveze borcev financira država. Menim, da gre za napačno razlago.
                  Poznam samo en zakon. To je zakon, s katerim smo razmejili pristojnosti med občino
                  in državo, ampak mi smo tam razdelili upravne pristojnosti. Namreč, če bi s to
                  vašo razlago dosledno šel naprej, potem je vrsta področij, na katerih smo s tem
                  zakonom dali vse pristojnosti državi na pravnih področjih, financiranja pa ne.
                  Financiranje pa je ostalo v vsebinskem smislu še zmeraj na občinah. Torej, zanima
                  me, na podlagi katerega zakona. Sam tega zakona ne poznam. Če pa je slučajno to
                  zakon o lokalni samoupravi, potem pa odločno odklanjam vaše razumevanje tega
                  zakona. Tako piše. "Po določbah 21. člena zakona o lokalni samoupravi občina
                  samostojno opravlja lokalne zadeve javnega pomena, ki jih določi s splošnim aktom
                  občine, ali so določene z zakonom. Dejavnost v Zvezi z združenjem borcev NOB
                  Slovenije kot nepolitične veteranske organizacije zajema delovanje za mir,
                  varnost, demokracijo in obrambo, ohranjanje in razvijanje zgodovinskih izročil,
                  skrb za uresničevanje posebnega družbenega varstva borcev in mednarodno
                  sodelovanje". In naprej, "da to presega naravo lokalnih zadev javnega pomena, zato
                  je predvideno enotno financiranje iz sredstev državnega proračuna. Kje vam podlaga
                  za to ugotovitev, da to presega naravo lokalnih zadev, saj občinski odbori
                  delujejo po občinah, delujejo na terenu. Te vaše logike ne razumem in zakaj
                  pravzaprav tako odločno vztrajam na tej postavki? Zato, ker menim, da moramo imeti
                  čiste račune. Ne more biti niti ena sama postavka v državnem proračunu, niti tolar
                  ne, ki nima zakonskega kritja. Jaz pri tej postavki, žal, zakonskega kritja ne
                  vidim in ko mi boste pokazali, na podlagi katerega zakona je to, potem priznam, da
                  nisem imel prav. Prej pa ne in menim, da v tem oziru Državni zbor ne more
                  glasovati o tem. To je v nasprotju z ustavo, saj ustava pravi, da mora imeti vsak
                  izdatek kritje v zakonu. Hvala.</p>
            </sp>
            <sp xml:id="SDZ1-Izredna-30-1995-06-29.sp124">
               <speaker>PREDSEDNIK JOŽEF ŠKOLČ:</speaker>
               <p>Hvala. Gospod Lojze Metelko.</p>
            </sp>
            <sp xml:id="SDZ1-Izredna-30-1995-06-29.sp125">
               <speaker>ALOJZIJ METELKO:</speaker>
               <p>Spoštovani predsednik, spoštovani zbor! Jaz sem že trikrat vprašal in trikrat mi
                  ni nihče odgovoril, zdaj bom pa čisto konkretno še enkrat vprašal. Na strani 87
                  Poročevalca številka 11 je postavka 7043 občinske priznavalnine. Realizacija 1994
                  1 milijarda 018 mio 833 tisoč. Predlog proračuna 1 milijarda 492 mio, indeks
                  146,44. Od kod tako povečanje? Še enkrat pravim, da me to zato tako zanima, ker
                  sem v svojem amandmaju predvidel, da bi bilo iz te postavke, ker je bilo znotraj
                  tega ministrstva možno del prerazporediti v izgradnjo doma za ostarele v Trebnjem.
                  Hvala.</p>
            </sp>
            <sp xml:id="SDZ1-Izredna-30-1995-06-29.sp126">
               <speaker>PREDSEDNIK JOŽEF ŠKOLČ:</speaker>
               <p>Hvala. Gospa Irena Oman.</p>
            </sp>
            <sp xml:id="SDZ1-Izredna-30-1995-06-29.sp127">
               <speaker>IRENA OMAN:</speaker>
               <p>Hvala. Spoštovani! Reči moram, da se najprej nisem nameravala oglasiti pri tej
                  razpravi iz enostavnega razloga, ker se bojim, da se mi bo pri sprejemanju
                  kakšnega zakona slabo obrestovalo. Vseeno bi pa želela, gospod Stušek, vas
                  vprašati nekatere stvari, ki mi niso jasne. V 2. členu zakona, ki ste ga prej
                  navajali kot vir, torej financiranje Zveze združenj borcev NOV Slovenije, v 2.
                  členu piše, da so sredstva za financiranje delovanja zveze, torej, da se
                  zagotavljajo na podlagi letnega programa dela zveze. Moram reči, da ne verjamem,
                  da je program dela zveze te organizacije kaj drugačen, ali pa obsega bistveno več
                  nalog, ali pa bistveno boljši program, kot program kakšne druge veteranske
                  organizacije.</p>
               <p>Drugo kar je, teh razmejitev, moram reči, ne razumem že na čisto preprosti
                  predpostavki. Drugi dve veteranski organizaciji sta mladi in šele vse postavljata.
                  Potem nadalje zakon navaja, da opravlja torej te naloge na naslednjih področjih:
                  delovanje za mir, varnost, demokracijo in obrambo. Temu ne verjamem in temu ni
                  tako. Drugo je ohranjanje in razvijanje zgodovinskih izročil. Pa ne bi želela na
                  tej točki zaostrovati, ampak kakor za koga. Strinjam se pa, da zelo vzdržita
                  tretja in četrta alinea. Skrb za uresničevanje posebnega družbenega varstva borcev
                  in mednarodno sodelovanje. To pa zagotovo drži in to borci tudi delajo. Sedaj vas
                  pa še nadalje sprašujem. Koliko ima zveza borcev zaposlenih? Koliko na ravni
                  države in občin? In še nekaj mi prosim razložite. Zakaj sedaj država prevzema
                  financiranje tistega dela, ki trdite, da je prišlo prej financiranje s strani
                  države? Namreč, po mojem mnenju to ne vzdrži. Če neka občina želi imeti kulturo,
                  naj jo tudi financira, smo dejali. In če je ne bo financirala, je ne bo imela in
                  je ne financira država. Torej, to tudi na tem primeru zveze združenj borcev ne
                  more vzdržati. Če neka občina ne želi tega financirati, potem ni nobene potrebe,
                  da financira država, ker nikjer ni to zakonsko določeno. Hvala.</p>
            </sp>
            <sp xml:id="SDZ1-Izredna-30-1995-06-29.sp128">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Matuš se je prijavil k besedi. Rad bi dal samo eno opombo k
                  temu, da proračun v ničemer ne prepoveduje občinam, da formirajo postavke na tej
                  točki, je pa samo vprašanje ustreznosti višine teh sredstev. Drugače pa to ni
                  skregano med seboj, če to lahko komu kaj koristi, in če je komu do tega, da te
                  stvari razčistimo.</p>
               <p>Izvolite gospod Matuš.</p>
            </sp>
            <sp xml:id="SDZ1-Izredna-30-1995-06-29.sp129">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Res je. Mislim, da bi bila celo možna kratka replika,
                  gospod predsednik. Nihče ne prepoveduje, vendar obrazložitev je bila tudi
                  drugačna. Povišujejo se sredstva na podlagi tega, ker občine tega več ne delajo.
                  Tako je bilo nekako razumeti. Vseeno bi še vedno spomnil. Nisem še vedno dobil
                  navedene številke višine sredstev, ki se bodo porabila za članstvo v posameznih
                  institucijah meddržavnega sodelovanja. To je bilo eno od mojih začetnih vprašanj,
                  bi pa postavil dalje. Koliko zaposlenih ima zveza borcev po občinah? Mislim, da je
                  to vprašanje zelo zanimivo, bi pa predlagal še en proceduralni sklep, da Vlada
                  oziroma ustrezna ministrstva v nadaljevanju obravnave proračuna pošljejo v Državni
                  zbor osebe, ki bodo primerno odgovarjale na vprašanja poslanec Državnega zbora. Za
                  to usposobljene osebe; to je bilo s tem mišljeno. Zakaj? Gospod državni sekretar
                  Berger, je omenil nekako takole. Povišanje sredstev za financiranje združenih
                  borcev oziroma ZZVVNO, je temeljilo na členu zakona, ki ste ga omenjal. To ne
                  drži. To se pravi, ste celo lagali oziroma ravnali zavajajoče,   brez argumentov
                  praktično, ker ni argumentov, potem se pač spomnimo en člen zakona. Če ga bo kdo
                  pogledal, je v redu, če ne gre pa tako karavana dalje verjetno. In pa še enkrat,
                  da še niso bila odgovorjena, ni podal odgovore na vsa vprašanja. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp130">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo razpravljati? Če ne želi, bom jaz prosil državne
                  sekretarje v ministrstvu, o katerem teče beseda, da odgovorijo na ta vprašanja in
                  potem bom dal na glasovanje enostavno proceduralen predlog, da glasujemo o
                  amandmajih in se stvari razčistijo pri vsaki postavki sproti, ker to dejansko
                  pelje v neki krog, kjer vsakdo lahko reče, da z nečim ni zadovoljen in to potem
                  omogoči diskusijo naprej. Menim pa, da "ratio" preskoči enkrat na drugi nivo, se
                  pravi, da se začne razpravljati o ustrezni organiziranosti ministrstva itn. in so
                  potem na voljo zboru absolutno drugi instrumenti, ne pa več proračun. Prosil pa bi
                  še, da poizkušajo državni sekretarji in sekretarka pojasniti tiste stvari, ki so
                  bile nekajkrat odprte. Gospodu Matušu pa moram še reči, da proceduralni predlog,
                  ki ga je podal, ni tak, da bi lahko o njem Državni zbor glasoval, ker se ne nanaša
                  na potek seje, niti na delo zbora, ampak na delo Vlade in o tem pač ni mogoče
                  glasovati. Izvolite.</p>
            </sp>
            <sp xml:id="SDZ1-Izredna-30-1995-06-29.sp131">
               <speaker>NEIDENTIFICIRANI DRŽAVNI SEKRETAR:</speaker>
               <p>Hvala lepa za besedo. Želel bi pojasniti sledeče, kar je bilo tu nakazano kot
                  vprašanja, čeprav se mi zdi, da sem nekaj od tega skušal vsaj v prejšnjem nastopu
                  pojasniti, pa najbrž, da je potrebno na novo. Kako smo prišli do tega zneska?
                  Preprosto je bilo potrebno</p>
               <p>ugotoviti ob prinosu, imam pa pri sebi akt, ki pojasnjuje spremembo te lokalne
                  samouprave in obvezo države do prenosa iz občinskih nivojev bivših občin, ki so
                  bile družbeno-politične skupnosti, kot jih zakon, ki sem ga prej citiral, omenja.
                  Na državni nivo in državni proračun je bilo potrebno zajeti zneske, ki so jih v
                  prejšnjih obdobjih občine dale, ob programih, ki so bili takrat izvajani in ob
                  programih, ki so bili predvideni. Še v zvezi s tem, na čemu temelji. Res zakon, ki
                  smo ga citirali že nekajkrat, govori o nekih splošnih programih. Mi smo k temu
                  dodali še tisto našo potrebo, ki jo želimo v zvezi s tem tudi vnovčiti in ki se
                  nam pravzaprav že na nek način ves čas pojavlja. Gre tudi za izčiščenje odnosno za
                  vzpostavitev, da bom rekel tako rekoč državnih evidenc, ker tega, kot sem že
                  rekel, mi, razen na področju, tam, kjer se izvajajo SPIZ-ovske odločbe, nimamo -
                  torej statusno govorim, in pa tudi skrb do obeležij, ki so tudi s spremembo
                  lokalne samouprave in nivoja družbeno-političnih skupnosti prišle na enostavno
                  drugačen način in to želimo, da ne bi v tem hipu vse padlo na minimalni nivo
                  oziroma v celoti na breme države, da se ja skuša še držati kontinuiteto, v bistvu
                  ohranitev tistega, kar je na neki način tudi bilo že ohranjeno. Torej znesek, ki
                  smo ga zajeli, je bil znesek ob, ne tisti, ki so nam ga nakazali organizaciji, ne
                  govorim o tistem, ampak o tistem, kar smo mi dobili iz občin. To je vodilo
                  Ministrstvo za finance natančno o potrebi in ugotovitvi in tudi ob tem, kako so se
                  posamezni programi izvedli.</p>
               <p>Financiranje članstva, nisem, upam, govoril, da financiramo članstvo. Jaz sem samo
                  hotel prikazati morda na slikovit način, koliko pade ob znesku, ki je naveden na
                  posameznega člana, kar se je potem tudi repliciralo zato pri nekaterih drugih
                  veteranskih organizacijah, zakaj tiste dobivajo drugače. Primerljivost ob zakonski
                  obvezi in gre za zakon in pa primerljivost ob izvajanju programov je pokazala tudi
                  nek malo drugačen pristop. Zakonska podlaga, jaz mislim, da je bilo nedvoumno
                  rečeno, da gre za obveznosti iz zakona o financiranju Zveze združenja borcev in
                  udeležencev NOV, objavljeno v Uradnem listu št. 98. To je bila tudi osnova za
                  preklop iz bivših občin, torej družbenopolitičnih skupnosti, kar to sedaj več niso
                  od 1.1., na nivo države.</p>
               <p>Občinske priznavalnine, kjer je bilo tudi vprašanje o odstotku povečanja, tu gre
                  za socialni transfer, torej tu gre za socialno kategorijo, ki je izračunana na
                  podlagi zakonskih opredelitev. Mislim, da je bilo to tudi že pojasnjeno. Tu gre za
                  avtomatizem. Zato je tudi tak odstotek, če pride do teh razlik.</p>
               <p>Glede števila zaposlenih, je na nivoju države, torej v državni organizaciji
                  oziroma Republiška zveza ima 13 zaposlenih, v občinah je 9 zaposlenih v tem hipu.
                  Torej, podatek star približno mesec dni, oprostite.</p>
               <p>In še v zvezi morda s pojasnjevanjem predstavnikov ministrstva posamezne točke.
                  Jaz upam, da se zavedamo vsi skupaj, da je to ministrstvo zelo kompleksno
                  sestavljeno in da posamezni pooblaščenci še zlasti ob takih regiroznih pogojih, ki
                  jih je postavil Državni zbor in ob zadolžitvah in pooblastilih, najbrž ni še v
                  kompletnem stanju, zato smo tudi prosili, da nekatere stvari pač s tega področja,
                  ki ga tudi pokrivam, lahko pojasnim in upam, da sem s tem tudi pojasnil. Hvala
                  lepa.</p>
            </sp>
            <sp xml:id="SDZ1-Izredna-30-1995-06-29.sp132">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Želi še kdo od državnih sekretarjev na neodgovorjena vprašanja? Gospod
                  Lojze Metelko je trikrat postavil vprašanje. <stage>(Ne želi.)</stage></p>
               <p>Torej, spoštovani kolegi in kolegice, predlagam, da preidemo k odločanju, ker je
                  neka mera, ki jo mora imeti tudi Državni zbor s svojega samospoštovanja, da glede
                  na vse podatke, ki jih ima, pač odloča o amandmajih.</p>
               <p>Prosim, gospa Primožičeva se je javila k besedi. Izvolite.</p>
            </sp>
            <sp xml:id="SDZ1-Izredna-30-1995-06-29.sp133">
               <speaker>JANA PRIMOŽIČ:</speaker>
               <p>Hvala lepa za besedo. Spoštovani gospod podpredsednik!</p>
            </sp>
            <sp xml:id="SDZ1-Izredna-30-1995-06-29.sp134">
               <speaker>PREDSEDNIK JOŽEF ŠKOLČ:</speaker>
               <p>Predsednik, če lahko, še vedno!</p>
            </sp>
            <sp xml:id="SDZ1-Izredna-30-1995-06-29.sp135">
               <speaker>JANA PRIMOŽIČ:</speaker>
               <p>Prosim?</p>
            </sp>
            <sp xml:id="SDZ1-Izredna-30-1995-06-29.sp136">
               <speaker>PREDSEDNIK JOŽEF ŠKOLČ:</speaker>
               <p>Predsednik, če lahko.</p>
            </sp>
            <sp xml:id="SDZ1-Izredna-30-1995-06-29.sp137">
               <speaker>JANA PRIMOŽIČ:</speaker>
               <p>Se opravičujem. Malo ste me zmedli, ker nisem dvignila svoje roke. Bi pa rada samo
                  povedala, da me moti to večno komentiranje in mislim, da je naloga kateregakoli
                  delovnega predsednika ali tudi predsednika Državnega zbora, da daje besedo,
                  komentarje pa si pridržuje tukaj za govornico. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp138">
               <speaker>PREDSEDNIK JOŽEF ŠKOLČ:</speaker>
               <p>Hvala lepa za to opozorilo. Predsednik ali predsedujoči predvsem vodi sejo in ko
                  vidi, da razprava ne pelje nikamor, ima tudi pravico predlagati določene rešitve
                  in k temu sem se zatekel. Se opravičujem, če vas vsakič, ko rečem več, kot
                  "izvolite", ali pa "hvala lepa", to moti, ampak včasih je potrebno reči tudi tri
                  stavke. Se bom pa trudil, da bodo ti stavki čim krajši in da vas ne bodo
                  iritirali.</p>
               <p>Kot rečeno, gospe in gospodje, bi vas še enkrat pozval k temu, da glede na
                  podatke, ki smo jih dobili, pristopimo k odločanju o teh amandmajih in o razdelku
                  in bi to enostavno dal na glasovanje. Gospod Podobnik, izvolite.</p>
            </sp>
            <sp xml:id="SDZ1-Izredna-30-1995-06-29.sp139">
               <speaker>JANEZ PODOBNIK:</speaker>
               <p>Hvala za besedo. Najprej bi izrazil svoje mnenje. Mislim, da je gospod predsednik
                  korektno vodil sejo. Druga stvar, jasno, pride neka meja, ko se je pač treba
                  odločiti. To večno spraševanje in odgovarjanje ne pelje nikamor in se v načelu
                  strinjam, da gremo na glasovanje. Ugotavljam pa naslednje - postavka 6178 nima
                  nobene osnove v zakonih. Tisti poslanci, ki to poznate, veste, da to tako je.
                  Dejstvo je res, namreč zakon, ki je bil citiran, zakon o financiranju Zveze
                  združenj borcev NOB, ta ne more biti podlaga za to postavko. Žal, tukaj je
                  opozicija našla vladno koalicijo na tankem ledu in to je naloga opozicije, da
                  dosledno išče in najde. Koalicija se bo pa odločila, karkoli se bo pač odločila.
                  Tukaj ste na tankem ledu. Hvala.</p>
            </sp>
            <sp xml:id="SDZ1-Izredna-30-1995-06-29.sp140">
               <speaker>PREDSEDNIK JOŽEF ŠKOLČ:</speaker>
               <p>Hvala. Ali želi še kdo? Gospod Matuš.</p>
            </sp>
            <sp xml:id="SDZ1-Izredna-30-1995-06-29.sp141">
               <speaker>ŠTEFAN MATUŠ:</speaker>
               <p>Hvala za besedo. Moram ugotoviti, ker gre res zadeva verjetno proti koncu, da
                  niste navedli odgovora na zahtevano vprašanje. To se pravi, številke višine
                  sredstev, ki se bodo porabila v članstvu v posameznih institucijah meddržavnega
                  sodelovanja. Lahko samo ugotovim, da je tu neke vrste manipulacija, ker ne veste
                  komu in koliko. Hvala.</p>
            </sp>
            <sp xml:id="SDZ1-Izredna-30-1995-06-29.sp142">
               <speaker>PREDSEDNIK JOŽEF ŠKOLČ:</speaker>
               <p>Hvala. Gospa Anka Osterman, državna sekretarka bo dala še eno pojasnilo.</p>
            </sp>
            <sp xml:id="SDZ1-Izredna-30-1995-06-29.sp143">
               <speaker>ANKA OSTERMAN:</speaker>
               <p>Hvala, gospod predsednik. Spoštovane poslanke in poslanci! Mednarodno sodelovanje
                  našega ministrstva, ki je sestavljeno iz 5 resorjev se je v letošnjem letu
                  bistveno povečalo zaradi tega, ker smo postali člani nekaj mednarodnih organizacij
                  v okviru Združenih narodov Sveta Evrope in Alpe Jadran in seveda je letos tudi
                  leto, ko moramo začeti plačevati prvič članarine. Te članarine niso tako majhne in
                  nimamo sicer še vseh zneskov, nekaj pa jih že imamo in recimo, ena takšna
                  članarina je 11.200 dolarjev. In seveda smo morali predvideti nekako ta sredstva,
                  da bomo lahko to zadostili. Poleg tega smo začeli s sklepanjem konvencij o
                  socialni varnosti z državami in sicer trenutno delamo na desetih teh konvencijah z
                  Nemčijo, Švico, Italijo, Nizozemsko, Češko, Veliko Britanijo, Avstralijo, Hrvaško,
                  Bosno in pa Makedonijo. To trenutno na vseh teh enajstih konvencijah delamo.</p>
               <p>Potem smo člani Svetovne zveze inšpekcije dela. Tudi tukaj smo se pojavili, prej
                  smo bili opazovalci, sedaj smo postali člani, ko se moramo udeleževati teh
                  delovnih srečanjih, seveda plačati članarino. Člani mednarodne organizacije dela,
                  in letos sta dve večji organizaciji, eno bomo celo mi pripravljali in to terja
                  določena sredstva. V Svetu Evrope delujemo v štirih odborih oziroma komisijah, to
                  je za mednarodno družinsko pravo, za mednarodna statusna vprašanja, za mednarodne
                  ugrabitve otrok in pa za področje invalidskega varstva in tukaj smo prevzeli
                  koordinativno vlogo Odbora za invalidsko varstvo za srednjo Evropo. Tako, da nam
                  to še dodatno nalaga delo in seveda tudi sredstva.</p>
               <p>Lani, na novo se je povečala dejavnost v okviru Unicefa. Vi veste, da je bil
                  ustanovljen decembra 1993 slovenski nacionalni odbor za Unicef in to sedaj pomeni,
                  da smo prišli kot redni član in tudi to je tisto, kar pokrivamo pri teh
                  konvencijah o otrokovih pravicah tudi v našem resorju, v našem ministrstvu.
                  Udeležujemo se teh mednarodnih konferenc. Letos so bile že tri. Uresničujemo
                  sklepe Kairske konference o prebivalstvu in tukaj se udeležujemo tudi kot člani v
                  dveh demografskih odborih. Eno je pri Svetu Evrope, Odbor za mednarodne emigracije
                  v Evropi in drugo je Odbor za demografsko politiko sredozemskih držav. Tudi tukaj
                  imamo svoja dva stalna člana, ki se udeležujeta teh sestankov in priprav. Letos so
                  stekle priprave na konferenco mediteranskih držav v demografski politiki.</p>
               <p>Potem je tukaj še... Letos teče, kot sem prej omenila, regionalna konferenca
                  mednarodne organizacije dela in pa, seveda gre velik projekt harmonizacije naše
                  delovnopravne in socialnovarstvene zakonodaje z evropsko zakonodajo. Tu so
                  oblikovane skupine strokovnjakov in tukaj se tekoče v bistvu odvijajo dejavnosti
                  in srečanja, ki trajajo po sedem do osem delovnih dni. Enkrat gremo mi ven, drugič
                  pride ta skupina ekspertov k nam in to pač so stroški taki, kot so. Toliko. Hvala
                  lepa.</p>
            </sp>
            <sp xml:id="SDZ1-Izredna-30-1995-06-29.sp144">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Gospod Matuš.</p>
            </sp>
            <sp xml:id="SDZ1-Izredna-30-1995-06-29.sp145">
               <speaker>ŠTEFAN MATUŠ:</speaker>
               <p>Bom kratek. Hvala za besedo. Moram reči, da glede bistvene povečave me s svojim
                  izvajanjem niste prepričali. Tukaj gre vseeno za skoraj enkratno povečanje, in to
                  z amandmajem napram predlaganemu proračunu. Že prej sem zastavil, recimo v tem
                  smislu. Govorili ste o Unicefu, redni član, omenjali ste 1993. leto, letošnje leto
                  1995 in to sredina 1995. leta. To predlagate zdaj z amandmajem. Mislim, tu gre za
                  neke nerealnosti. Od vseh članarin, ki jih morate plačevati, ste navedli edino
                  eno, to je 11.200 tolarjev. Edino eno, tako da jaz več ne bi vedel kaj povedati,
                  še kar vztrajam pri svojem. Pač ne veste, komu kaj daste in koliko. Samo
                  predlagate pa povišanje, čemu pa to povišanje, pa verjetno ve najbolj ministrstvo
                  samo. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp146">
               <speaker>PREDSEDNIK JOŽEF ŠKOLČ:</speaker>
               <p>Hvala lepa. Nobene roke ne vidim več, torej prehajamo k odločanju.</p>
               <p>Najprej bom dal na glasovanje amandma pod točko a) na strani 120. Predlagala ga je
                  Vlada Republike Slovenije, matični odbor pa to podpira. Seveda bi srečne lastnike
                  teh mobitelov prosil, da jih ne prinašajo v dvorano, ker je to absolutno
                  nespodobno. Če pa jih že imajo, naj bodo izključeni. To je tudi elegantna možnost.
                  Ugotovimo sklepčnost! <stage>(41 prisotnih.)</stage> Vodje in sekretarje
                  poslanskih skupin, kot običajno, naprošam, da izpolnijo svojo dolžnost in
                  opravičijo dodatek k plači. Ugotovimo sklepčnost! <stage>(42 prisotnih.)</stage>
                  Naslednjič bomo prisotnost ugotavljali čez 3 minute. Ugotovimo sklepčnost! Prosil
                  bi, če zasedete svoja mesta. <stage>(45 prisotnih.)</stage> Še enkrat ugotavljam
                  prisotnost. To velja za vse poslanke in poslance za odločanje o amandmaju pod
                  točko a) Ugotovimo sklepčnost! <stage>(44 prisotnih.)</stage></p>
               <p>Predlagam 15. minut odmora. V tem času pa seveda naprošam vodje poslanskih skupin,
                  da zagotovijo ustrezno sklepčnost. Sejo nadaljujemo ob 15.15 uri.</p>
            </sp>
            <stage type="time">(Seja je bila prekinjena ob 15.00 uri in se je nadaljevala ob 15.16
               uri.)</stage>
            <sp xml:id="SDZ1-Izredna-30-1995-06-29.sp147">
               <speaker>PODPREDSEDNIK DR. LEV KREFT:</speaker>
               <p>Prosim, da zasedete svoja mesta oziroma da pridete v veliko dvorano, nadaljevali
                  bomo z zasedanjem. Prosim tudi vodje in sekretarje poslanskih skupin, da
                  zagotovijo polno prisotnost svojih poslanskih skupin, upoštevaje seveda
                  opravičila, ki so bila že navedena.</p>
               <p>Spoštovane kolegice poslanke, spoštovani kolegi poslanci, gospe in gospodje,
                  nadaljujemo z delom na 30. izredni seji Državnega zbora. Preden pa nadaljujemo z
                  delom, vas seveda prosim, da ugotovimo prisotnost v dvorani! Ugotovimo sklepčnost!
                  Še vedno ugotavljamo prisotnost v dvorani! Še ugotavljamo prisotnost v dvorani!
                  Ugotavljam, da je v dvorani 51 prisotnih. Zbor je sklepčen in lahko odloča.</p>
               <p>Odločanje zbora pa je ostalo na točki 26, Ministrstvo za delo, družino in socialne
                  zadeve, kjer glasujemo o amandmaju pod a). To je amandma Vlade Republike
                  Slovenije, ki ga odbor podpira. Proceduralnih vprašanj ni. Zaključili smo
                  razpravo.</p>
               <p>Izvolite, gospod Tone Peršak ima proceduralni predlog.</p>
            </sp>
            <sp xml:id="SDZ1-Izredna-30-1995-06-29.sp148">
               <speaker>ANTON PERŠAK:</speaker>
               <p>Gospe in gospodje! Preden se nadaljuje odločanje, je potrebno nekaj ugotoviti.
                  Namreč to, ali je bil amandma, ki je sicer že bil izglasovan, ki pa seveda vpliva
                  na vse nadaljnje glasovanje, bil vložen v skladu s poslovnikom. To je amandma
                  matičnega delovnega telesa, ki ste ga seveda izglasovali, ampak ta amandma je
                  seveda opredelil vse nadaljnje glasovanje. Razlika med seštevkom in med
                  zmanjševanji in povečevanji pri tem amandmaju znese približno 2 milijardi 270
                  milijonov tolarjev.</p>
               <p>V obrazložitvi je sicer rečeno, da naj bi 2 milijardi bili namenjeni rezervi, kar
                  pa v amandmaju ni. Iz amandmaja ni razvidno, ampak tudi, če bi šlo za 2 milijardi,
                  je še vedno potem razlika, kot rečeno, približno 270 milijonov tolarjev. Kaj je s
                  temi 270 milijoni tolarjev? In če smo že včeraj dobili pojasnila, da Vlada lahko z
                  več amandmaji na nek način krši oziroma obide drugi odstavek 217. člena
                  poslovnika, je nemogoče, da bi ga obšlo tudi matično delovno telo z enim samim
                  amandmajem. Razlika je pa, kot pravim, med plusi in minusi v tem amandmaju za
                  približno 2 milijardi 270 milijonov tolarjev. In najmanj, kar je, je po moje treba
                  ugotoviti, ali je ta amandma sploh korekten in ali se stvari pokrivajo. Jaz sicer
                  mislim, da bomo mi na koncu tako ali tako morali dobiti čistopis tega proračuna
                  pred končnim glasovanjem, če bomo hoteli približno vsaj imeti pregled nad tem,
                  kakšne so postavke in koliko so usklajene. Jaz sem to, in to ne, ker se ne zanesem
                  samo na glavo, s kalkulatorjem izračunal in stvar je pač taka in bi želel, da se
                  dejansko ugotovi, ali je amandma regularen ali ni? Hvala.</p>
            </sp>
            <sp xml:id="SDZ1-Izredna-30-1995-06-29.sp149">
               <speaker>PODPREDSEDNIK DR. LEV KREFT:</speaker>
               <p>Hvala lepa. O tem, ali je amandma regularen ali ne, je bilo seveda že odločeno, in
                  to večkrat, končno tudi z glasovanjem v tem Državnem zboru. Seveda je lahko
                  eventualna napaka, v katero očitno verjamete, gospod Peršak, predmet študija,
                  lahko je tudi predmet drugih postopkov, tja do Ustavnega sodišča, ki je bilo že
                  nekajkrat tu omenjeno, vsekakor pa v teku postopka na že sprejeto ne moremo na tak
                  način reagirati. Že sprejeto, je pač že sprejeto.</p>
               <p>Dajem torej na glasovanje amandma pod točko 26, 2611 a). Vlada Republike Slovenije
                  je predlagala ta amandma, odbor amandma podpira. Ugotovimo sklepčnost! <stage>(44
                     prisotnih.)</stage> Čez 3 minute bom ponovno ugotavljal sklepčnost. Ugotovimo
                  sklepčnost! <stage>(46 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Na glasovanje dajem amandma gospoda doktorja Franca Zagožna pod točko 1 na strani
                  121. Odbor amandmaja ne podpira, Vlada tudi ne. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(34
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Na glasovanje dajem amandma pod točko 2, ki ga je predlagal v imenu poslanske
                  skupine SDSS gospod Ivo Hvalica. Amandmaja odbor in Vlada ne podpirata. Ugotovimo
                  sklepčnost! Obrazložitev glasu, gospod Ivo Hvalica. Izvolite.</p>
            </sp>
            <sp xml:id="SDZ1-Izredna-30-1995-06-29.sp150">
               <speaker>IVO HVALICA:</speaker>
               <p>Hvala. Nekateri so se ustrašili, da se bom pripravil. Kadar je treba govoriti 4
                  ure, takrat govorim brez teksta. Kdo je nekaj rekel? Jaz bi vas samo opozoril, da
                  stanovanja posebnega pomena, osebno opremo in počitniško dejavnost in druge
                  odhodke za delo na drugih področjih, vse to, kar ne razumem, prenašam na pozicijo
                  republiške štipendije pri Ministrstvu za delo. Jaz mislim, da sem silno razumljiv.
                  Hvala. Glasoval bom za.</p>
            </sp>
            <sp xml:id="SDZ1-Izredna-30-1995-06-29.sp151">
               <speaker>PODPREDSEDNIK DR. LEV KREFT:</speaker>
               <p>Hvala. Razumljivo. Ali želi še kdo obrazložiti svoj glas? Ugotavljam, da ne in
                  dajem ta amandma na glasovanje. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da amandma ni bil sprejet.</p>
               <p>In dajem na glasovanje amandma pod točko 3, pri katerem je ostala kot
                  predlagateljica gospa Danica Simšič. Umik. Torej je amandma pod točko 3 umaknjen.
                  Prav tako do točke 7. Je tako?</p>
               <p>Pod točko 7 je amandma, ki ga je predlagal gospod Janez Podobnik. Smo na strani
                  123. Odbor za zdravstvo, delo, družino in socialno politiko ta amandma podpira.
                  Matični odbor in Vlada pa ne podpirata.</p>
               <p>Gospod Janez Podobnik bo obrazložil svoj glas. Izvolite.</p>
            </sp>
            <sp xml:id="SDZ1-Izredna-30-1995-06-29.sp152">
               <speaker>JANEZ PODOBNIK:</speaker>
               <p>Hvala za besedo. Spoštovani! Imam vtis, da smo pri 1 amandmaju, ki ga bo Državni
                  zbor sprejel. Gre za dejstvo, da je v predlaganem proračunu za Zvezo prijateljev
                  mladine predlaganih 1 milijon 989 tisoč, sam pa predlagam zvišanje na 2 milijona.
                  In tudi že na dejstvo, da je med nami tudi predsednica Zveze prijateljev mladine,
                  pričakujem, da bomo ta amandma podprli. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp153">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem ta
                  amandma na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>In dajem na glasovanje amandma pod točko 11 s strani 124 na 125. Ali devet? Točno,
                  se opravičujem. Še pred tem je amandma pod točko 9. Predlagal ga je gospod Janez
                  Podobnik. Odbor za zdravstvo, delo, družino in socialno politiko ga podpira. Odbor
                  in Vlada ga ne podpirata. Pod točko 9. Amandma gospoda Janeza Podobnika. Ugotovimo
                  sklepčnost! <stage>(45 prisotnih.)</stage> Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>In dajem na glasovanje amandma pod točko 11, ki ga je predlagal gospod Janez
                  Podobnik. Odbor za zdravstvo, delo, družino in socialno politiko ga podpira.
                  Matični odbor in Vlada ga ne podpirata. Ugotovimo sklepčnost! <stage>(45
                     prisotnih.)</stage> Ponovno vas prosim, da ugotovimo sklepčnost oziroma, da
                  zbudite tistega enega poslanca ali poslanko. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Na glasovanje dajem amandma pod točko 12, ki ga je predlagala skupina poslancev:
                  Polonca Dobrajc, Mihaela Logar, Metka Karner-Lukač, Danica Simšič in Maria
                  Pozsonec. Komisija za žensko politiko amandma podpira. Odbor za zdravstvo, delo,
                  družino in socialno politiko amandma podpira, matični odbor in Vlada pa ga ne
                  podpirata. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Na glasovanje dajem amandma pod točko 14, ki ga je predlagala Komisija za
                  vprašanja invalidov. Odbor za zdravstvo, delo, družino in socialno politiko
                  podpira, matični odbor in Vlada ga ne podpirata. Svoj glas bo obrazložila gospa
                  Danica Simšič. Izvolite.</p>
            </sp>
            <sp xml:id="SDZ1-Izredna-30-1995-06-29.sp154">
               <speaker>DANICA SIMŠIČ:</speaker>
               <p>Hvala za besedo. To dopolnilo bom podprla iz preprostega razloga, ker ne povečuje
                  proračunskih sredstev niti za tolar, ampak jih samo prerazporeja na enaki
                  postavki, kot sta bili za to dejavnost opredeljeni v lanskem proračunu, medtem ko
                  je bil predlog matičnega ministrstva, da se ti postavki združita in zato bom
                  podprla predlog komisije, ker je bilo tako stališče izglasovano na seji Komisije
                  za vprašanja invalidov. Ne gre pa za nikakršno povečanje. Hvala.</p>
            </sp>
            <sp xml:id="SDZ1-Izredna-30-1995-06-29.sp155">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo obrazložiti svoj glas? Ugotavljam, da ne in dajem ta
                  amandma na glasovanje. Ugotovimo sklepčnost! <stage>(44 prisotnih.)</stage>
                  Ponovno vas prosim, da ugotovimo sklepčnost. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Na glasovanje dajem amandma pod točko 15 na strani 126. Predlagatelj je Komisija
                  za vprašanja invalidov. Odbor za zdravstvo, delo, družino in socialno politiko
                  amandma podpira. Matični odbor in Vlada ga ne podpirata. Ugotovimo sklepčnost!
                     <stage>(43 prisotnih.)</stage> Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(9 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Na glasovanje dajem amandma pod točko 16. Predlagatelj je gospod Sašo Lap. Odbor
                  za zdravstvo, delo, družino in socialno politiko ga ne podpira, prav tako ne
                  matični odbor in Vlada. Ugotovimo sklepčnost! <stage>(45 prisotnih.)</stage>
                  Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(5 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da amandmaja nismo sprejeli.</p>
               <p>Na glasovanje dajem amandma pod točko 17, ki ga je predlagal gospod Sašo Lap.
                  Odbor za zdravstvo, delo, družino in socialno politiko ga ne podpira, prav tako ne
                  matični odbor niti Vlada. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Na glasovanje dajem amandma pod točko 18, ki ga predlagata gospa Danica Simšič in
                  gospod Miroslav Geržina. Gospa Danica Simšič je svoj podpis umaknila. To se pravi,
                  da gre za amandma gospoda Miroslava Geržine, ki se pridružuje umiku. Hvala
                  lepa.</p>
               <p>Na glasovanje dajem amandma pod točko 19, ki ga je predlagal Odbor za zdravstvo,
                  delo, družino in socialno politiko, matični odbor in Vlada ga ne podpirata.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandmaja nismo sprejeli.</p>
               <p>Dajem na glasovanje amandma gospe Metke Karner-Lukač pod točko 20, ki ga Odbor za
                  zdravstvo, delo, družino in socialno politiko ne podpira, kot tudi ne matični
                  odbor in Vlada. Obrazložitev glasu, gospa doktor Metka Karner-Lukač, izvolite.</p>
            </sp>
            <sp xml:id="SDZ1-Izredna-30-1995-06-29.sp156">
               <speaker>METKA KARNER-LUKAČ:</speaker>
               <p>Povedala bom, zakaj bom glasovala za ta amandma. Iz treh razlogov. Prvič zato, ker
                  dodelitev teh proračunskih sredstev nima zakonske podlage. Drugič zato, ker je
                  dodelitev teh proračunskih sredstev diskriminatorna do Zveze veteranov vojne za
                  Slovenije. In tretjič, ker v bistvu gre za financiranje politične stranke, ki
                  prejema več sredstev, trikrat več, kot najmočnejša parlamentarna stranka, ki pa
                  seveda kot parlamentarna stranka ne stopi na volitve in zaradi tega mislim, da se
                  morajo ta sredstva izravnati s tistimi, ki jih bodo prejeli veterani vojne za
                  Slovenijo.</p>
            </sp>
            <sp xml:id="SDZ1-Izredna-30-1995-06-29.sp157">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem amandma
                  pod točko 20 na glasovanje. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(32
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Proceduralno ima besedo gospod Maks Lavrinc, izvolite.</p>
            </sp>
            <sp xml:id="SDZ1-Izredna-30-1995-06-29.sp158">
               <speaker>MAKSIMILJAN LAVRINC:</speaker>
               <p>Gospod podpredsednik, kolegice in kolegi! Čisto resno torej, pa ne za danes, ampak
                  za enkrat morda v bodoče, sprašujem, kako je mogoče, da lahko obrazlagajo glas
                  tisti, ki se pravzaprav ne udeležijo glasovanja. Torej sprašujem čisto resno
                  zaradi tega, ker se mi zdi to na nek način nelogično.</p>
            </sp>
            <sp xml:id="SDZ1-Izredna-30-1995-06-29.sp159">
               <speaker>PODPREDSEDNIK DR. LEV KREFT:</speaker>
               <p>Gospod Maks Lavrinc, mislim, da vaš nastop ni umesten iz več razlogov. Osnovni
                  razlog pa je ta, da je najprej obrazložitev glasu, potem pa ugotavljanje
                  prisotnosti.</p>
               <p>Na glasovanje dajem amandma pod točko 22, ki ga zdaj predlaga skupina poslancev:
                  gospod Tone Peršak, gospa Danica Simšič, gospod doktor Jože Pučnik, gospod Marjan
                  Podobnik, gospod Ivo Hvalica, gospod Vindiš, gospod Franc Potočnik in gospa doktor
                  Metka Karner-Lukač. In gospod Ivan Sisinger pravi, da tudi ni umaknil svojega
                  podpisa. Dajem torej amandma pod točko 22 na strani 128 na glasovanje. Ugotovimo
                  sklepčnost! <stage>(43 prisotnih.)</stage> Čez 3 minute bomo ponovno ugotavljali
                  sklepčnost.</p>
               <p>Tri minute so minile. Prosim, da ugotovimo sklepčnost! Glasujemo pod točko 22. na
                  strani 128. Ugotovimo sklepčnost! Še vedno ugotavljamo sklepčnost, da se bo
                  prostor pred to veliko dvorano izpraznil v našo smer. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(5 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da amandma ni sprejet.</p>
               <p>In dajem na glasovanje amandma pod točko 24, ki ga je predlagala Komisija za
                  vprašanje invalidov. Odbor za zdravstvo, delo, družino in socialno politiko ga
                  podpira. Matični odbor in Vlada pa ga ne podpirata. Ugotovimo sklepčnost!
                     <stage>(45 prisotnih.)</stage></p>
               <p>Ugotovimo sklepčnost! <stage>(45 prisotnih.)</stage> Čez tri minute bomo ponovno
                  ugotavljali sklepčnost. Glasujemo o amandmaju pod točko 24. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma ni sprejet.</p>
               <p>Na glasovanje dajem amandma pod točko 25. Predlagal ga je gospod Janez Podobnik.
                  Komisija za vprašanje invalidov ga načelno podpira in je vložila svoj amandma.
                  Odbor za zdravstvo, delo, družino in socialno politiko ga podpira, matični odbor
                  in Vlada pa ga ne podpirata. Ugotovimo sklepčnost! <stage>(44 prisotnih.)</stage>
                  Gospod Peršak ima obrazložitev glasu. Gospod Kopač, to sejo ta trenutek vodim jaz
                  in ne vi, prosim. Gospod Tone Peršak.</p>
            </sp>
            <sp xml:id="SDZ1-Izredna-30-1995-06-29.sp160">
               <speaker>ANTON PERŠAK:</speaker>
               <p>Se zahvaljujem, gospod predsedujoči, za to možnost. Ko bo gospod Kopač izdeloval
                  korektno amandmaje, potem naj se začne zanimati tudi za proceduro. Se opravičujem
                  za to pripombo, ker sem jo dal v obrazložitev glasu, kar ni korektno.</p>
               <p>Rad bi pojasnil, da bom glasoval za ta amandma, ker mislim, da se pri Servisu
                  skupnih služb na tej postavki to praktično ne bo poznalo. To je kaplja iz tistega
                  oceana, ki je predviden za te namene, kar se tiče najemnin in naložb v poslovne
                  prostore, medtem ko eno stanovanje za eno tovrstno skupnost lahko pomeni vsaj kot
                  simbolna pripravljenost države za reševanje teh problemov, ker mislim, da tisti,
                  ki imajo vsaj malo socialnega čuta, nekatere stranke se pa s tem imenom dičijo, bi
                  verjetno morali podpreti tak amandma. Hvala. Glasoval bom za.</p>
            </sp>
            <sp xml:id="SDZ1-Izredna-30-1995-06-29.sp161">
               <speaker>PODPREDSEDNIK DR. LEV KREFT:</speaker>
               <p>Glede na pripombe, ki so bile sicer izrečene iz klopi gospoda Janeza Kopača in
                  potem še gospoda Leniča, moram opozoriti na 88. člen. Pred glasovanjem ima
                  poslanec pravico obrazložiti svoj glas. To pomeni, pred ugotavljanjem sklepčnosti
                  in prosim, da res s takimi medklici ne motite poteka dela, ki že tako in tako
                  poteka z veliko težavo. Ali imate proceduralni predlog, ali obrazložitev glasu?
                  Pri obrazložitvi glasu ni replike, gospa Vika Potočnik. Sklepčnost bomo šele
                  ugotavljali, zato sem prebral 88. člen. Sklepčnost se ugotavlja prvič, drugič in
                  potem tretjič, zadnjič. Mi smo prvič ugotovili, da nismo sklepčni, nakar sem
                  pozval na ponovno ugotovitev sklepčnosti. Pred ponovno ugotovitvijo sklepčnosti je
                  poslanec Tone Peršak prosil za obrazložitev glasu. Ali smo bili v tem primeru
                  sklepčni ali ne, še nismo vedeli. Zato tudi zdaj prosim ponovno, da ugotovimo
                  sklepčnost. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Na glasovanje dajem amandma pod točko 26. Predlagala ga je Komisija za vprašanje
                  invalidov. Matični odbor in Vlada ga ne podpirata. Svoj glas bo obrazložila gospa
                  Danica Simšič. Izvolite.</p>
            </sp>
            <sp xml:id="SDZ1-Izredna-30-1995-06-29.sp162">
               <speaker>DANICA SIMŠIČ:</speaker>
               <p>Hvala za besedo. Glasovala bom za to predlagano dopolnilo in pred glasovanjem bom
                  javila tudi navzočnost. Ne glede na to, da ta korektnost ni potrebna niti z moje
                  strani niti mi ni bila potrebna v primeru prejšnjega glasovanja s strani mojega
                  poslanskega kolega gospoda Peršaka, kajti poslovniško določilo določa, da je
                  predhodno javljanje navzočnosti zahtevano samo v primeru, ko gre za dvotretjinsko
                  večino in takrat moraš obvezno javiti navzočnost, če želiš glasovati. Skratka.
                  Javila bom navzočnost in glasovala bom za ta predlog, kajti gre za 31 milijonov
                  tolarjev, ki naj bi bili iz proračunskih sredstev namenjeni za izgradnjo
                  stanovanjske skupnosti za invalide.</p>
               <p>In že prej sem pojasnila, da v letošnjem proračunu v ta namen ni zagotovljenega
                  niti tolarja. Glede na to, da prejšnji predlog, pol skromnejši, ni dobil potrditve
                  in upam, da samo zato ne, ker so nekateri koalicijski poslanci ugotovili, da je to
                  malo premalo za izgradnjo ene stanovanjske skupnosti, in da bodo podprli ta drugi
                  predlog. Hvala.</p>
            </sp>
            <sp xml:id="SDZ1-Izredna-30-1995-06-29.sp163">
               <speaker>PODPREDSEDNIK DR. LEV KREFT:</speaker>
               <p>Hvala lepa. Moram sicer reči, da vsa pojasnjevanja poslovnika, ki sem jih bil
                  deležen v tem kratkem času, kar vodim to sejo, so povsem brezpredmetna. In bi
                  prosil, da nesklepčnost, za katero so različni razlogi na vseh straneh pri
                  opoziciji, vsebinski, pri poziciji pa si raje ne bi upal s tega mesta govoriti,
                  kakšni so razlogi, ampak prosim, da to nesklepčnost ne pripisujete ne meni, ne
                  poslovniku. Nervoza, ki iz tega izhaja, da smo nesklepčni, zagotovo ni nekaj, kar
                  bi lahko pripisali proceduri. Prosim, da normalno nadaljujemo z glasovanjem.</p>
               <p>Želi še kdo obrazložiti svoj glas? Ugotavljam, da nihče in dajem na glasovanje
                  amandma pod točko 26. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da tega amandmaja nismo sprejeli.</p>
               <p>In dajem na glasovanje amandma na strani 130 pod točko 28. Predlagala ga je
                  komisija za vprašanje invalidov. Odbor za zdravstvo, delo, družino in socialno
                  politiko ga podpira, matični odbor in Vlada pa ga ne podpirata. Ugotovimo
                  sklepčnost! <stage>(48 prisotnih.)</stage></p>
               <p>Kdo je za? <stage>(14 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da tega amandmaja nismo sprejeli.</p>
               <p>In dajem na glasovanje amandma pod točko 30 na naslednji, 131 strani. Predlagala
                  ga je Komisija za vprašanje invalidov. Odbor za zdravstvo, delo, družino in
                  socialno politiko ga podpira. Matični odbor in Vlada pa ga ne podpirata.</p>
               <p>Svoj glas bo obrazložil gospod Janez Podobnik. Izvolite.</p>
            </sp>
            <sp xml:id="SDZ1-Izredna-30-1995-06-29.sp164">
               <speaker>JANEZ PODOBNIK:</speaker>
               <p>Spoštovani! Podprl bom to dopolnilo tudi na podlagi današnje poglobljene razprave,
                  na kateri je bilo ugotovljeno, da tako prebivalci z goriške in severne Primorske,
                  pa tudi velika večina poslancev pred nekaj meseci, podpira, da ostane Zavod za
                  invalidno mladino v Stari Gori, torej, da se vsaj z 10 milijoni podpre pripravo
                  projektov s katero se bo ta objekt tudi saniralo. Rad bi poudaril tudi to, da bi
                  bil sprejem tega amandmaja tudi zaveza za vse tri vladne resorje, da stopijo
                  skupaj, pripravijo skupaj s stroko seveda projekt in da se končno naseli med
                  starše teh otrok potreben mir. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp165">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospa Danica Simšič, potem pa še
                  gospod Ivo Hvalica.</p>
            </sp>
            <sp xml:id="SDZ1-Izredna-30-1995-06-29.sp166">
               <speaker>DANICA SIMŠIČ:</speaker>
               <p>Hvala za besedo, gospod podpredsednik! Spoštovane poslanke in poslanci, spoštovani
                  predstavniki Vlade. Jaz bom glasovala za to dopolnilo iz preprostega razloga, če
                  se glede na to skratka da proceduralni predlog, da bi sprejemanje proračuna
                  prekinili do točke, ko bi bila strokovna odločitev jasna ni bil sprejet,
                  predlagam, da to dopolnilo sprejmemo kot obvezo, da bo dejansko prišlo do sestanka
                  in kakršenkoli bo že izid, da bodo v proračunu vsaj zagotovljena sredstva, če bo
                  ta izid dogovora stroke pozitiven. Prosim, da to sprejmete z razumevanjem ob
                  naslednji obrazložitvi, da so ostale kar nekaj 100 milijonske postavke že v
                  številnih proračunih neporabljene in so se potem prerazporejale. Če pa teh 10
                  milijonov ne bo uporabljenih, ker se stroka ne bo tako odločila, jih bo seveda
                  zelo lahko prerazporediti, kar predstavniki Vlade več kot dobro vedo. Hvala.</p>
            </sp>
            <sp xml:id="SDZ1-Izredna-30-1995-06-29.sp167">
               <speaker>PODPREDSEDNIK DR. LEV KREFT:</speaker>
               <p>Hvala lepa. Obrazložitev glasu ima gospod Ivo Hvalica. Ne pustite se motiti.</p>
            </sp>
            <sp xml:id="SDZ1-Izredna-30-1995-06-29.sp168">
               <speaker>IVO HVALICA:</speaker>
               <p>Ne, gospod Lavrinc daje vedno kakšne pripombe, ko grem sem dol, pa sem se že
                  navadil, ampak sedaj je dal eno neumestno, ker je rekel, da sem neprisoten, sem pa
                  tukaj fizično.</p>
            </sp>
            <sp xml:id="SDZ1-Izredna-30-1995-06-29.sp169">
               <speaker>PODPREDSEDNIK DR. LEV KREFT:</speaker>
               <p>Vidim, izvolite.</p>
            </sp>
            <sp xml:id="SDZ1-Izredna-30-1995-06-29.sp170">
               <speaker>IVO HVALICA:</speaker>
               <p>Hvala lepa. Spoštovani! Glejte, glede na to, kar sta rekla poslanska kolega gospod
                  Podobnik in gospa Danica Simšič, jaz razumem, da imate vi neko obvezo, da ste se
                  dogovorili. Ampak oprostite, spoštovani kolegi, prebral vam bom prvi odstavek 82.
                  člena slovenske ustave.</p>
               <p>Poslanci so predstavniki vsega ljudstva in niso vezani na kakršnakoli navodila.
                  Torej, ne kršite ustave! Spoštujte lastno osebnost, če jo imate in jo imate, in
                  zato verjamem, da boste glasovali tako, kot jaz za ta in za naslednji amandma iz
                  paketa Stare Gore. Hvala.</p>
            </sp>
            <sp xml:id="SDZ1-Izredna-30-1995-06-29.sp171">
               <speaker>PODPREDSEDNIK DR. LEV KREFT:</speaker>
               <p>Hvala lepa.</p>
               <p>Želi še kdo obrazložiti svoj glas? Ugotavljam da ne in glasujemo o amandmaju pod
                  točko 30. Ugotovimo sklepčnost! <stage>(44 prisotnih.)</stage> Ponovno vas prosim,
                  da ugotovimo sklepčnost! <stage>(45 prisotnih.)</stage> Čez tri minute bomo
                  tretjič ugotavljali sklepčnost! Prosim, da zasedete svoja mesta. Ugotavljamo
                  sklepčnost o amandmaju pod točko 30. Namen tretjega ugotavljanja sklepčnosti, ko
                  smo dvakrat nesklepčni, ni v tem, da vsi odidejo iz dvorane. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Na glasovanje dajem amandma pod točko 31, ki ga je predlagal gospod Janez
                  Podobnik. Matični odbor in Vlada ga ne podpirata. Gospa Jadranka Šturm ima besedo
                  za obrazložitev glasu. Izvolite.</p>
            </sp>
            <sp xml:id="SDZ1-Izredna-30-1995-06-29.sp172">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Spoštovane poslanke in poslanci in
                  predstavniki Vlade! Že pri prejšnjem amandmaju sem želela obrazložiti glas, pa
                  nisem dobila besede. Prav pri sprejemanju amandmajev pri tem ministrstvu se na nek
                  način pokaže tudi občutljivost družbe do tistih problemov, ki niso tako strogo
                  tehnični, povezani z adaptacijami stavb, v katerih delamo politiki pri nabavi take
                  in drugačne tehnične opreme. Senzibilnost in vrednotenje družbe se kaže prav pri
                  tem, kakšen in kolikšen posluh imamo tako do študentov, do njihove prehrane, do
                  zasvojenih, do invalidov, zato se čudim temu, da kljub dogovoru, vsaj tista
                  skromna sredstva, 10 milijonov prej, kar je za moje pojme simbolika, res simbolika
                  in minimalen posluh za humane probleme in probleme drugačnosti. Zato bom podprla
                  ta amandma, ki je sicer mnogo večji, ampak vseeno mislim, da to, kar je bilo v
                  zvezi s Staro Goro povedano, drži oziroma je bilo povedano veliko manj, kot bi
                  lahko v resnici marsikdo od nas vedel, ali pa če ve, povedal. Zato bom to podprla.
                  Hvala.</p>
            </sp>
            <sp xml:id="SDZ1-Izredna-30-1995-06-29.sp173">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Opravičujem se gospe Jadranki
                  Šturm-Kocjan, ki sem jo videl med prejšnjim glasovanjem prepozno, da bi ji dal
                  besedo za obrazložitev glasu. Izvolite, gospod Marjan Podobnik bo obrazložil svoj
                  glas.</p>
            </sp>
            <sp xml:id="SDZ1-Izredna-30-1995-06-29.sp174">
               <speaker>MARJAN PODOBNIK:</speaker>
               <p>Spoštovani! Podprl bom amandma zato, da se namenijo sredstva za sanacijo in
                  rekonstrukcijo stavbe oddelka za invalidno mladino Stara Gora predvsem zato, ker
                  sem bil večkrat v zadnjem letu dni v tej stavbi skupaj z otroki in skupaj s
                  starši. Otroki, starimi od enega, dveh let do petnajst, šestnajst let, invalidi,
                  ki mnogi od njih samo čakajo, koliko mesecev ali morda let življenja jih še čaka
                  in s starši, ki vsak dan prihajajo, nekateri 5, 10 kilometrov daleč, nekateri 100
                  in več kilometrov daleč in edina stvar, ki jim ostane ob tem, ko jim ni bilo dano,
                  da bi imeli zdrave otroke, je to, da želijo imeti otroke invalide v okolju, ki jim
                  je primerno. Lepo okolje, čista narava, mirno okolje in se bojijo tega, kar jih
                  zdaj čaka. Namreč čaka jih, in to jim je bilo odkrito povedano, da se jih preseli
                  na prostor med železniško postajo, cesto in mrliško vežico oziroma pokopališčem,
                  kot bi hoteli simbolično pokazati, da se jih je odpisalo. In kdor izmed vas,
                  spoštovani poslanci, bi samo eno uro preživel med temi ljudmi, ne bi nikoli več
                  pomislil, da je možno na tak način odpisati te mlade invalide in ob tem naj nam bo
                  ena stvar zelo jasna. Ta stvar je bila jasno tudi povedana. Ta lokacija, lokacija
                  Stare Gore pri Gorici je lokacija, ki zelo mika podjetnike različnih vrst, stvari
                  so bolj ali manj že dogovorjene. Ko smo spraševali, ali drži teza, da je bila
                  narejena kupčija, da se naredi neko fasado samo zato, ker je bilo dogovorjeno, da
                  se bo to lokacijo drago prodalo, za dober biznis, nismo nikoli dobili odgovora ne,
                  vedno samo izmikanje. To je lokacija, ki ima seveda veliko ceno za kakršenkoli
                  dober posel, vendar, če nismo niti toliko več človeški, da bi vedeli, da ne moremo
                  žrtvovati teh otrok in staršev, potem se zavedajmo, da bodo lahko nekoč tudi z
                  nami tako ravnali. Zato vas pozivam, podprite ta amandma.</p>
            </sp>
            <sp xml:id="SDZ1-Izredna-30-1995-06-29.sp175">
               <speaker>PODPREDSEDNIK DR. LEV KREFT:</speaker>
               <p>Svoj glas bo obrazložila gospa Maria Pozsonec. Izvolite.</p>
            </sp>
            <sp xml:id="SDZ1-Izredna-30-1995-06-29.sp176">
               <speaker> MARIA POZSONEC:</speaker>
               <p>Hvala lepa. Seveda, da bom glasovala za ta amandma in ponavadi prosim denar za
                  naše kraje, sedaj pa vas prosim nekaj. Če ste se tako zaobljubili, da ne boste
                  glasovali za, vsaj ne glasujte proti. Potem toliko glasov bo za in proti, nič pa
                  ne boste prekršili obljube. Hvala. <stage>(Ploskanje.)</stage></p>
            </sp>
            <sp xml:id="SDZ1-Izredna-30-1995-06-29.sp177">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospod Janez Kopač. Izvolite.</p>
            </sp>
            <sp xml:id="SDZ1-Izredna-30-1995-06-29.sp178">
               <speaker>JANEZ KOPAČ:</speaker>
               <p>Hvala lepa. Z veseljem bom glasoval proti temu amandmaju, ker seveda predstavlja
                  številko, ki je povsem efektivna in za njo ne stoji projekt. Danes smo jasno
                  slišali od ministra za zdravstvo in od predstavnikov državnega sekretarja na
                  Ministrstvu za delo, družino in socialne zadeve in od ministra Gabra, da je
                  projekt v proučevanju, da seveda neodobravanje nekih eksplicitnih sredstev o
                  tokratnem proračunu ne pomeni nič za usodo tega zavoda, da ostaja ta še naprej, in
                  da samo ta preostali, zaenkrat prazni del, za katerega ta hip ni namembnosti, čaka
                  dogovarjanje o njegovi nadaljnji uporabi. Kakšna je ta njegova nadaljnja uporaba
                  je seveda odvisno od dogovorov večjih resorjev, kar nam je bilo danes vse tukaj
                  predstavljeno. Lahko rečem samo to, v primeru, da bo dogovorjeno na podlagi
                  različnih ocen, seveda ocene ekonomičnosti, pa tudi navsezadnje političnega
                  občutka in skoraj da ne dvomim, da bi bila sprejeta kakšna drugačna odločitev kot
                  to, da se tudi tisti preostali del nameni za dejavnost zavoda Stara Gora, se
                   morebitna potrebna sredstva za začetek izdelave dokumentacije za izdelavo javnega
                  razpisa in podobno, skratka za začetek izvajanja projekta, ki bi vsekakor ne bila
                  zelo velika, utegnejo zagotoviti iz tekoče proračunske rezerve. To je možno.</p>
               <p>Amandma, ki predvideva 100 milijonov tolarjev kar tako, pa seveda nima nobene
                  realne osnove, ampak je seveda, lahko rečem, na nek način demagoški. Zato ne vidim
                  nobene potrebe za njega in seveda bom glasoval proti. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp179">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Janez Podobnik, potem pa še gospa
                  Danica Simšič.</p>
            </sp>
            <sp xml:id="SDZ1-Izredna-30-1995-06-29.sp180">
               <speaker>JANEZ PODOBNIK:</speaker>
               <p>Spoštovani! Podprl bom to dopolnilo, ki sem ga sam vložil. Upam, da ne bom
                  prekršil poslovnika v obrazložitvi glasu, ko bom rekel, da vsi argumenti, katere
                  smo pravkar slišali, govorijo v prid temu, da bi amandma tik pred tem morali
                  podpreti in bi bila vsa ta dobra volja in pripravljenost, ki jo pa zelo
                  pozdravljam, dobila konkretno podlago v 10 milijonih tolarjev državnega
                  proračuna.</p>
               <p>Podprl bom tudi zato, ker seveda, če sem tukaj nekoliko čustven, ne gre za projekt
                  in ekonomiko, ampak za življenje. Ta distinkcija se mi tukaj pojavlja, moram pa
                  reči to, da je pravzaprav danes primorskim poslancem uspelo nekaj, da problematiko
                  Stare Gore pozna cela Slovenija, to je pa zelo veliko. Danes je bila Primorska
                  poleg tega nagrajena še z nečim, da je tudi predsednik Gospodarske zbornice postal
                  Primorec. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp181">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložila gospa Danica Simšič potem pa še gospod Ivo
                  Hvalica.</p>
            </sp>
            <sp xml:id="SDZ1-Izredna-30-1995-06-29.sp182">
               <speaker>DANICA SIMŠIČ:</speaker>
               <p>Hvala za besedo. Jaz ne bom s kakšnim posebnim in izrazitim veseljem glasovala za
                  to dopolnilo. Bom pa glasovala iz enakih razlogov, ki sem jih navedla pri
                  prejšnjem dopolnilu, ki je bilo desetkrat nižje, to se pravi vsota je bila 10
                  milijonov tolarjev in kjer sem zelo jasno povedala, kaj se da s tem narediti.
                  Mislim, da vseh elementov in argumentov, ki lahko nekako zabrenkajo na čustveno
                  noto, tukaj nima smisla razlagati in jih tudi nisem skušala v prejšnjih razpravah
                  pa tudi v razpravah na seji Komisije za vprašanje invalidov ne in tudi možnost
                  stroki, da se do tega opredeli, smo s prejšnjim amandmajem ponudili. Ponujena je
                  tudi s tem, čeprav je to dopolnilo bistveno večje in iskreno povedano, nimam
                  nikakršnega upanja, da bo izglasovano. Bom pa glasovala za. Hvala.</p>
            </sp>
            <sp xml:id="SDZ1-Izredna-30-1995-06-29.sp183">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo razložil gospod Ivo Hvalica. Izvolite.</p>
            </sp>
            <sp xml:id="SDZ1-Izredna-30-1995-06-29.sp184">
               <speaker>IVO HVALICA:</speaker>
               <p>Spoštovani, glasoval bom seveda za. Dovolj je bilo že rečenega o tem. Tudi jaz sem
                  zadovoljen, če ne z drugim, s tem, da je za problem Stare Gore, te žlahtne
                  lokacije kot jo jaz imenujem, zvedela vsa Slovenija. Jaz bi prosil, da se
                  neliberalno pogovarjate medtem, ko obrazložim svoj glas, ker ni dostojno tudi
                  glede na vsebino.</p>
            </sp>
            <sp xml:id="SDZ1-Izredna-30-1995-06-29.sp185">
               <speaker>PODPREDSEDNIK DR. LEV KREFT:</speaker>
               <p>Vaši prošnji se pridružujem z zahtevo. Prosim, da se ponovno vzpostavi mir v
                  dvorani, da sedete na svoja mesta!</p>
            </sp>
            <sp xml:id="SDZ1-Izredna-30-1995-06-29.sp186">
               <speaker>IVO HVALICA:</speaker>
               <p>Glasoval bom tudi zaradi tega, da se prepreči sprememba namembnosti teh prostorov,
                  ker so zadaj liberalne špekulacije in zmrazi me, ko slišim hladno liberalno
                  govoriti o ekonomičnosti enega takega objekta, enega takega namena. Tu se pri meni
                  neha vse. Očitno sem pač drugačen, bog pomagaj. Hvala.</p>
            </sp>
            <sp xml:id="SDZ1-Izredna-30-1995-06-29.sp187">
               <speaker>PODPREDSEDNIK DR. LEV KREFT:</speaker>
               <p>Vi ste že obrazložili svoj glas? Govorim gospe Jadranki, ker se javlja za besedo.
                  Svoj glas bo obrazložil gospod Ignac Polajnar. Izvolite.</p>
            </sp>
            <sp xml:id="SDZ1-Izredna-30-1995-06-29.sp188">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Spoštovane poslanke in poslanci, predstavniki
                  Vlade. Nisem imel namena govoriti, ampak tokrat pa moram zaradi tega, ker sem
                  skušal sam dobiti malo informacij, kaj se dogaja s Staro Goro. Bil sem prej priča
                  prepiru med ministrom, enim od pristojnih ministrov in z enim poslancem.
                  Pričakoval sem, da bo poslanec poslušal tisto, kar mu minister skuša dopovedati.
                  Ko je minister razlagal stvari in tudi meni razumljivo govoril stvari, in moram
                  reči, bil zame tudi prepričljiv, je ta poslanec rekel: "Govoriš neumnosti." Ko sem
                  še jaz posegel v pogovor, je poslanec močno povzdignil glas, se obrnil in odšel,
                  kar zame pomeni, da mu seveda ni bilo do tega, da se razčistijo stvari, ampak da
                  je šlo popolnoma za nekaj drugega. Tukaj je zdaj vprašanje recimo pol leta.
                  Pričakujem, da bomo drugo leto prej sprejemali proračun. Če gre res za tako resno
                  reč, predlagam, da takoj Vlada začne delati na tem projektu resno, prepričan pa
                  sem, da izglasovanje denarja zdaj zagotovo pol leta stvari ne bo rešilo, rešilo jo
                  bo takrat, ko bo popolnoma jasno, kaj se tam sploh hoče narediti. In ko bo to
                  jasno, potem se tudi določi, koliko denarja je za tisti projekt potrebnega.</p>
               <p>Še nekaj je potrebno reči, ker je bilo tukaj rečeno, da hodijo starši 100 in več
                  kilometrov. Priznam primere, da res od daleč hodijo na obiske, samo treba je pa
                  reči, kolikor zdaj slišim, da to ni edini tovrstni center ali vsaj ne tako strogo
                  specializiran, da bi rekli samo Stara Gora je za to. Slišim, da je še nekaj takih
                  centrov in seveda, tu je že prej minister opozarjal, jaz pa zdaj govorim tudi
                  zato, da racionalno stvari jemljemo. Pravi, tu je bilo dano opozorilo, kdo lahko
                  recimo nekoga, ki je več kot 100 kilometrov oddaljen od Stare Gore, prisili, ali
                  mu pa reče, samo tam in tam bo lahko vaš otrok bival. Jaz mislim, da seveda gre tu
                  tudi za policentrični razvoj, tudi ko gre za to vprašanje, in da je treba stvar
                  gledati tudi tako. In če jo že tako gledamo, potem sem prepričan, da bo morala
                  Vlada, ko bo reševala Staro Goro, sočasno reševati tudi vprašanje drugih podobnih
                  nastajajočih, ali pa že delujočih centrov. Tako vidim stvar jaz in zato ta hip se
                  mi zdi neracionalno, da se prepiramo, da že v naprej rečemo: zagotovo, če zdaj
                  tega ne sprejmemo, vsi tisti ste proti invalidom. Oprostite, jaz sem v življenju
                  veliko invalidov videl, z mnogimi imam sam zelo veliko stikov in tudi pomagam, če
                  je treba in tega, oprostite, tega očitka meni ne nalagati. Hvala lepa.</p>
            </sp>
            <sp xml:id="SDZ1-Izredna-30-1995-06-29.sp189">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivo Hvalica, po dveh letih in pol, kar smo skupaj v tem
                  Državnem zboru, verjetno veste, da pri obrazložitvi glasu ni replik. Poleg tega pa
                  sem posredoval, da ne bi motili vas pri nastopu in vas prosim, da seveda tudi vi
                  ne motite drugih. Hvala lepa. Želi še kdo obrazložiti svoj glas? Ugotavljam, da
                  ne.</p>
               <p>Dajem amandma pod točko 31 na glasovanje. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(16 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Dajem na glasovanje amandma pod točko 33, ki ga predlaga skupina poslancev, s
                  prvopodpisanim gospodom Ivanom Sisingerjem. Odbor za zdravstvo, delo, družino in
                  socialno politiko amandma podpira, odbor in Vlada pa ga ne podpirata. Ugotovimo
                  sklepčnost! <stage>(45 prisotnih.)</stage> Čez 3 minute bomo zadnjič ugotavljali
                  sklepčnost. Gospod Anderlič, saj ni treba hoditi ven. Dovolj nas je notri, samo
                  nekateri vsakič zaspijo vmes. Ugotovimo sklepčnost! <stage>(45 prisotnih.)</stage>
                  Sejo bomo nadaljevali ob 16.40 uri, pri čemer bi se opravičil sicer odsotnim,
                  tistim, ki v glavnem protestirajo pri kršenju poslovnika, tudi jaz bom tokrat
                  kršil poslovnik in ne bom sklical kolegija, ki bi ga pri tretji nesklepčnosti
                  moral, ker mislim, da bi bilo dovolj, če se vodje treh strank dogovorijo, kdaj bo
                  lahko prisotnih 46 poslancev. Hvala lepa.</p>
            </sp>
            <stage type="time">(Seja je bila prekinjena ob 16.22 uri in se je nadaljevala ob 16.38
               uri.)</stage>
            <sp xml:id="SDZ1-Izredna-30-1995-06-29.sp190">
               <speaker>PODPREDSEDNIK DR. LEV KREFT:</speaker>
               <p>Prosim poslanke in poslance, da zasedete svoja mesta! Nadaljujemo z delom.</p>
               <p>Na glasovanje dajem amandma pod točko 33 na strani 131. Po odmoru, kar pomeni, da
                  jo ponovno ugotavljamo prvič. Ugotovimo sklepčnost! <stage>(46
                  prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>In dajem na glasovanje amandma pod točko 34. Predlagala ga je gospa Mihaela Logar.
                  Odbor za kulturo, šolstvo in šport ga podpira. Odbor za zdravstvo, delo, družino
                  in socialno politiko ga ne podpira. Matični odbor in Vlada ga ne podpirata.
                  Ugotovimo sklepčnost! <stage>(43 prisotnih.)</stage> Ugotovimo sklepčnost!
                     <stage>(43 prisotnih.)</stage></p>
               <p>Čez tri minute bomo ponovno ugotavljali sklepčnost. V dvorani nas je dovolj, tudi
                  če štejem samo od sredine na to stran. Prosil bi za več pozornosti. Ne, saj ne
                  delam nobene razlike, samo štejem včasih v kakšni smeri. Tretjič vas prosim, da
                  ugotovimo sklepčnost za glasovanje o amandmaju pod točko 34. na strani 132.
                  Ugotovimo sklepčnost! <stage>(45 prisotnih.)</stage> To je bilo tretje
                  ugotavljanje sklepčnosti pri točki 34.</p>
               <p>Sejo bomo nadaljevali jutri ob 10.00 uri. Prosim, da se seje v polnem številu
                  udeležite. Hvala lepa.</p>
            </sp>
            <stage type="time">(SEJA JE BILA PREKINJENA 29. JUNIJA 1995 OB 16.44 URI IN</stage>
         </div>
      </body>
   </text>
</TEI>
