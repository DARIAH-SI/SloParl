<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-10-1993-07-08">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8E2E20801508EF88C1257832004838EB</idno>
               <idno type="URI">8E2E20801508EF88C1257832004838EB</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-10-1993-07-08.DZ" n="10">
               <name>Redna</name>
               <date when="1993-07-08"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-10-1993-07-08.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 8. JULIJA 1993 OB 10.05 URI.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, kolegi poslanci, gospe in gospodje! Pričenjamo
                  nadaljevanje 10. seje Državnega zbora Republike Slovenije. Na sejo sem vabil
                  predstavnike Vlade Republike Slovenije in jih lepo pozdravljam. Za današnjo sejo
                  zbora so se vodjem poslanskih skupin opravičili poslanske in poslanci: dr. Dušan
                  Bavdek, Zoran Thaler, Irena Oman, dr. Dimitrij Rupel, dr. Mateja Kožuh-Novak,
                  Polonca Dobrajc za dopoldanski del seje, Zmago Jelinčič za dopoldanski del seje,
                  mag. Herman Rigelnik, dr. France Zagožen, Franc Černelič od 12. ure dalje in Jožef
                  Kocuvan, gospod Polajnar bo prišel s pol urno zamudo. Prosim, da ugotovimo
                  prisotnost v dvorani. <stage>(63 prisotnih.)</stage> Ugotavljam, da je navzočih 63
                  poslank in poslancev, tako je zbor sklepčen in lahko odloča.</p>
               <p>Na današnjem nadaljevanju seje bomo najprej opravili razpravo k 30., 34., 35. in
                  36. točki dnevnega reda, nato pa prešli na glasovanje. V zvezi s potekom seje ima
                  poslanec gospod Žaro Pregelj proceduralni predlog in ga prosim, da ga poda.
                  Prosim, gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani predsedujoči, hvala lepa za besedo! Spoštovani zbor, imam prošnjo. Za
                  danes smo v Odboru za infrastrukturo in okolje, skupaj z Odborom za kulturo,
                  šolstvo in šport, pripravili ob 14. uri popoldne posvet o varstvu krajine in
                  posvet o strategiji nadaljnjih ukrepov na tem področju. Povabili smo nekaj
                  inštitucij, nekaj predstavnikov ministrstev in drugih udeležencev pri varovanju
                  naravne krajine v naši državi. Tak posvet je težko odpovedati. Ker bo večji del
                  posveta trajal v času, ko imamo običajno pavzo, prosim za nekoliko spremenjen
                  urnik, in sicer predlagam, da bi zbor začel pavzo pol ure prej, se pravi ne ob 14h
                  kot ponavadi, ampak ob 13.30, nakar bi se popoldanski del, v kolikor bo potreben,
                  začel ob 17. uri. Za posvet le potrebujemo tri ure, kajti v dveh urah takega
                  posveta ni moč opraviti. Ker je povabljenih tudi 30 poslancev Državnega zbora, bo
                  verjetno težko delati, zato, v kolikor bi šli vsi ob 16. na zbor, bo nevljudno do
                  gostov. V kolikor ste pripravljeni razumeti to situacijo - posvet je bil
                  organiziran že veliko prej, preden smo vedeli, da se bo zbor toliko zavlekel,
                  prosim za razumevanje in v primeru vaše naklonjenosti se vam že v naprej lepo
                  zahvaljujem. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Sprašujem Državni zbor, ali soglaša s tem predlogom, ali je potrebno,
                  da glasujemo. Dajemo na glasovanje. Na glasovanje dajem predlog gospoda Žareta
                  Preglja.</p>
               <p>Ugotovimo sklepčnost! <stage>(62 prisotnih.)</stage></p>
               <p>Kdo je za predlagani predlog? <stage>(27 poslancev.)</stage> Je kdo proti?
                     <stage>(24 poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na nadaljevanje <title>30. TOČKE DNEVNEGA REDA - OBRAVNAVA POROČILA O
                     DELU JAVNIH TOŽILSTEV V REPUBLIKI SLOVENIJI ZA LETO 1992</title>.</p>
               <p>K tej točki sem vabil predstavnika Javnega tožilstva Republike Slovenije in ga
                  lepo pozdravljam. Poročilo je v obravnavo zboru predložilo Javno tožilstvo
                  Republike Slovenije in ste ga prejeli s sklicem seje, objavljeno pa je bilo tudi v
                  Poročevalcu številka 16/93. Želi predstavnik Javnega tožilstva Republike Slovenije
                  besedo? Prosim! Besedo ima republiški javni tožilec, gospod Drobnič.</p>
            </sp>
            <sp who="SDZ1:DrobničAnton">
               <speaker>ANTON DROBNIČ:</speaker>
               <p>Spoštovano predsedstvo, spoštovane poslanke in poslanci! Dovolite mi nekaj besed
                  uvoda oziroma dopolnila k pismenemu poročilu o delu javnih tožilstev v Republiki
                  Sloveniji. Najprej tehnična opomba. Po dosedanjih predpisih, po katerih javna
                  tožilstva še vedno delujejo, je parlamentu - prejšnji Skupščini, sedaj Državnemu
                  zboru - dolžan dajati poročilo samo republiški tožilec za delo republiškega
                  tožilstva. Temeljna tožilstva in višja tožilstva so dajala svoja poročila svojim
                  lokalnim skupščinam. Formalno je to še vedno tako določeno. Glede na to, da
                  družbeno-ekonomski položaj, zlasti pa financiranje tožilstev in imenovanje
                  temeljnih in višjih tožilcev ni več v pristojnosti nižjih organov, ampak je prav
                  tako v pristojnosti Državnega zbora, smo v poročilo Republiškega tožilca vključili
                  tudi poročila temeljnih in višjih tožilcev. Tako da je to pisno poročilo, ki je
                  pred vami, poročilo Republiškega tožilstva in neke vrste zbirno poročilo temeljnih
                  in višjih tožilstev.</p>
               <p>Kot sem že omenil, javna tožilstva delujejo še po starih predpisih in izvršujejo
                  pristojnosti po dosedanjih prejšnjih predpisih, ker še nobenega novega predpisa
                  ni, s tem da smo opustili opravljanje tistih funkcij in tistih pristojnosti, ki
                  niso več v skladu z novo ustavno ureditvijo. Torej, tistih funkcij, ki jih je
                  tožilstvo po prejšnjih predpisih, imelo v sistemu enotne oblasti. Ker enotne
                  oblasti ni več, smo te funkcije opustili, čeprav se zakon formalno ni spremenil.
                  To je predvsem funkcija splošnega nadzora zakonitosti, ki je tipična funkcija
                  tožilstva v sistemu enotne oblasti, in iz te pristojnosti izvirajoča funkcija
                  oziroma dolžnost preventivne dejavnosti, preventivnega opozarjanja pred kaznivimi
                  dejanji.</p>
               <p>Kako se javna tožilstva omejujejo na svojo osnovno funkcijo - na pregon kaznivih
                  dejanj? Javno tožilstvo je, po sedanjih predpisih, samostojen in neodvisen organ,
                  in ni uvrščen formalno v nobeno od vej oblasti - od treh bazičnih osnovnih vej
                  oblasti, običajno pa ga štejemo, da je v sklopu oziroma da je v funkciji
                  pravosodja in je neke vrste samostojni pravosodni organ. V Sloveniji je tožilstvo
                  organizirano po temeljnih tožilstvih, ki so tako imenovana operativna tožilstva,
                  ki konkretno opravljajo delo pri pregonu storilcev kaznivih dejanj. Teh je 8.
                  Imajo okrog 24 delovnih enot oziroma izpostav. Potem so 4 višja javna tožilstva,
                  ki opravljajo dela, ki jih tožilec opravlja na drugi stopnji kazenskega postopka,
                  se pravi v pritožbenem postopku, in nadzirajo delo temeljnih javnih tožilstev.
                  Potem je še republiško javno tožilstvo, katerega, po zakonu opredeljena funkcija
                  je, da skrbi za enotno uporabo zakona pri izvajanju tožilskih funkcij.</p>
               <p>Kadrovska zasedenost v letu 1992 je bila primerna. V Sloveniji je delalo na koncu
                  leta 131 javnih tožilcev, skupaj z višjimi in republiškimi; ta delovna sila je
                  neravnomerno razporejena po posameznih tožilstvih. Zlasti veliki so kadrovski
                  problemi na Dolenjskem, v Novem mestu, kjer že dve leti in pol ne uspemo dobiti
                  novih ljudi oziroma tisti, ki se pojavijo - kot ste pred kratkim sami odločali o
                  enem, ki se je prijavil in je potem tudi sam odstopil. Vzrokov za to je lahko
                  več.</p>
               <p>Eden med njimi je odioznost tega posla; poklic javnega tožilstva, funkcija javnega
                  tožilstva je nekako nepriljubljena. Mladi pravniki ne gredo radi na tožilstva, če
                  se le da, gredo raje na sodišče. In tudi s tožilstva raje odhajajo na sodišče, kot
                  pa narobe, da bi s sodišč prihajali na tožilstva, čeprav se to včasih tudi zgodi
                  iz kakšnih konkretnih osebnih razlogov.</p>
               <p>Drugi razlog so plače. Plače niso privlačne, niso atraktivne in zato se mladi
                  pravniki tožilstva izogibajo.</p>
               <p>Tretji, morda tudi glavni razlog, je, da je bilo že pred leti ukinjeno
                  financiranje pripravništva na javnih tožilstvih, da javna tožilstva nimajo svojih
                  lastnih pripravnikov, vsaj ne v taki meri, da bi to zadoščalo za podmladek. Kot
                  rečeno, je to lokalni problem; na splošno so tožilstva primerno zasedena. Glavni
                  problem je republiško tožilstvo, to pa iz več razlogov. Republiško tožilstvo je
                  bilo že pred časom slabo zasedeno, vendar je v tistih razmerah ta zasedenost
                  zadoščala, kajti republiško tožilstvo je bila samo vmesna stopnica med temeljnimi
                  tožilci in med zveznim vrhovnim tožilcev.</p>
               <p>Po osamosvojitvi Slovenije je republiško tožilstvo prevzelo funkcije zveznega
                  tožilstva z vsemi pripadajočimi pristojnostmi. Prevzelo je tudi funkcije vojaškega
                  tožilstva, ker vojaškega tožilstva v Sloveniji, v času mira, nimamo. Poleg tega pa
                  je republiško tožilstvo obremenjeno s številnimi postopki, tako imenovanimi
                  zgodovinski arhivskimi postopki, se pravi, z rehabilitacijami krivično obsojenih
                  po vojni, leta 1945. To delo je zelo obsežno, zelo zahtevno in vse skupaj
                  povzroča, da je na republiškem tožilstvu velika zagata, zlasti, ker so zaposleni v
                  glavnem starejši namestniki, ki niso tako zdravi in tako trpežni, da bi brez
                  prestanka lahko v redu delali. Na ta problem smo opozorili že za časa prejšnje
                  Skupščine, mislim, da je bilo oktobra lanskega leta, ko smo predlagali, naj
                  Skupščina sprejme razširitev sistemizacije. Predlog je obležal v predalih tega
                  zbora in tako še po osmih mesecih nimamo rešitve in se ubadamo z delom s tistimi
                  ljudmi, ki so še na razpolago.</p>
               <p>Drugi problemi, ki tarejo tožilstvo, so nekateri sistemske narave. Zlasti bi
                  tukaj, samo na kratko, omenil nespremenjeno kazensko zakonodajo. Kazenska
                  zakonodaja je v celoti stara, usmerjena predvsem na varovanje družbene lastnine v
                  takratnih pogojih, ni pa novih določb, novih predpisov o novih poslovnih kaznivih
                  dejanjih, zlasti o raznih poslovnih goljufijah. Tudi določbe o varovanju družbene
                  lastnine, ki so bile zelo temeljite in zelo obsežne, so v novih razmerah slabo
                  uporabne, včasih tudi neuporabne; zlasti v primerih, ki so običajno
                  najpogostejši, ko gre za tako imenovano mešano lastnino, ko se je družbeno
                  premoženje pomešalo z zasebnim in imamo tako imenovana mešana podjetja. V takih
                  primerih sodna praksa še ni dodelana in še ni jasno, ali se lastnina takih
                  podjetij lahko šteje za družbeno lastnino, ali je to privatna lastnina in kateri
                  predpisi, kateri kazenski zakon velja za tako premoženje.</p>
               <p>Druga sistemska težava je star jugoslovanski kazenski postopek. Ta je zelo
                  zapleten in ko ga tujci vidijo, se čudijo, kako je mogoče po tako zapletenem
                  postopku učinkovito preganjati storilce kaznivih dejanj. Zdaj se ne bom spuščal,
                  zakaj je tak postopek, zakaj je bil tak, dejstvo je, da je kazenski postopek po
                  našem sedaj veljavnem predpisu skrajno zapleten, dolgotrajen in da tudi to
                  prispeva k manjši učinkovitosti, ali če kdo hoče, k neučinkovitosti kazenskih
                  postopkov.</p>
               <p>Tukaj je morda treba še posebej omeniti, da je pristojnost odkrivanja kaznivih
                  dejanj ločena od pristojnosti pregona kaznivih dejanj in zopet ločena od funkcije
                  preiskave. Te tri funkcije predhodnega, v širšem pomenu besede predhodnega
                  kazenskega postopka, so ločene in so pod pristojnostjo treh različnih organov -
                  policije, tožilstva in sodišča, in tukaj prihaja do določenih zastojev, do
                  zavlačevanja oziroma do dolgoveznosti postopkov. Pri tem se, zlasti pri takih
                  kaznivih dejanjih, ki so medijsko občutljiva, pokaže tudi nemožnost javnega
                  tožilstva, katerega edina možnost pri odkrivanju kaznivih dejanj je, da od
                  pristojnih organov odkrivanja, torej od kriminalistov, od raznih inšpekcij,
                  zahteva podatke, zahteva listine. Znani so vam primeri, ko je v znanih medijsko
                  odmevnih zadevah tožilstvo zahtevalo listine, pa je dobilo, če že ne preiskavo o
                  tožilčevem življenju, pa vsaj to, da je dobil samo poziv, naj si pride listine
                  ogledat. Ogled listin tožilcu ne pomeni ničesar, kajti tožilčeva vednost je
                  popolnoma brez vrednosti, to bi bilo samo pasenje radovednosti; tožilcu ni treba,
                  da kaj ve, tožilec mora imeti dokaze, da sodišču dokaže svojo obtožbo. Njegova
                  lastna vednost brez dokumentov je popolnoma brez vrednosti. To je samo en primer,
                  ki je znan, da ilustriram zadevo, kako ta funkcija odkrivanja pri nas, še ni
                  dodelana oziroma tako urejena, da postopki tečejo počasi.</p>
               <p>Glede samega dela javnega tožilstva je bila na matičnem Odboru za notranje zadeve
                  in pravosodje dana pripomba, da manjka analiza kaznivih dejanj, da bi bilo dobro,
                  če bi bile podrobnejše načrtno narejene analize, in da bi bilo v poročilu povedano, kateri so problemi pri delu javnega tožilstva.</p>
               <p>O problemih sem na kratko ustno povedal. Glede analize, kriminalitete in kaznivih
                  dejanj pa moram povedati, da takih podatkov javno tožilstvo nima, jih ne zbira,
                  nima te pristojnosti, zlasti pa tudi ne strokovnih ljudi, ki bi delali take
                  analize kriminalitete. Zato je to, kar je pred vami, samo poročilo o delu
                  tožilstva, ne pa poročilo o kriminaliteti v Sloveniji. Letno poročilo je tudi
                  sicer neprimerno za tako poročilo o analizi kriminalitete, kajti letno poročilo je
                  samo časovni izsek iz dela javnega tožilstva in ta časovni izsek po navadi zadene
                  samo delček konkretnega kazenskega postopka, kajti kazenski postopki se ne začnejo
                  in končajo v istem letu, ampak običajno trajajo več kot leto - dve, tri leta. Zato
                  v letnem poročilu tudi ni možnosti, ni pravega mesta za kakšne podrobnejše
                  analize. Seveda je pa možno take analize narediti, konkretne, problemske, s
                  podatki, ki jih zbirajo ustrezne inštitucije z ustreznimi strokovnjaki. To samo v
                  pojasnilo, zakaj take analize pojavnosti kriminalitete v tem poročilu ni.</p>
               <p>Iz poročila pa se vidi obseg dela javnih tožilstev in tudi število ovadb, prijav,
                  ki jih tožilstvo dobiva. Tukaj ne bom ponavljal številk, so v poročilu. Omenil bi
                  samo to, da se je v lanskem letu število ovadb, ki so jih prejela javna tožilstva,
                  povečalo pri odraslih storilcih za 21%, pri mladinskem kriminalu pa celo za 65%.
                  Kriminaliteta je več ali manj klasična. Pri odraslih storilcih se pojavljajo
                  predvsem nova gospodarska kazniva dejanja, ovadbe za razne gospodarske goljufije,
                  pri mladinski kriminaliteti pa se iz teh ovadb čuti, da gre za porast večjih
                  kaznivih dejanj; prej je bilo to v glavnem omejeno na manjše premoženjske delikte.
                  Sedaj se čuti, da se mladinska kriminaliteta širi tudi proti večjim premoženjskim
                  deliktom in tudi čedalje večja je prisotnost nasilja, nasilnih dejanj pri
                  mladinski kriminaliteti.</p>
               <p>Treba bi bilo čim prej sprejeti nove sistemske zakone, tako zakon o državnem
                  tožilstvu, zlasti pa tudi kazenski zakonik, ki naj bi opredelil kazniva dejanja
                  oziroma za sedaj samo škodljiva dejanja, ki se pojavljajo v novem družbenem redu,
                  v novem gospodarstvu, v novih razmerah, v katerih živimo, ki pa še niso
                  opredeljena kot kazniva dejanja in jih niti tožilstvo ne more preganjati kot
                  kazniva niti jih sodišče ne bi sodilo kot kazniva dejanja.</p>
               <p>Tretja stvar je zakon o kazenskem postopku, ki ga je treba modernizirati, ki ga je
                  treba narediti takega, da bi postopki tekli hitreje. To hitreje je zelo pomembno
                  glede na nove življenjske navade ljudi. Kazenski postopek, ki ima tri faze
                  ukvarjanja z dokazi, je primeren za družbe, kjer ni emigracij, kjer ni selitev.
                  Slovenija je izrazito emigracijsko področje, meje so zelo blizu in zato je tak
                  kazenski zakonik, ki dopušča oziroma ki povzroča, da se kazenski postopki vlečejo
                  v treh fazah skozi leta, zelo neprimeren, kajti v tolikem času se spreminja
                  bivališče obdolžencev, bivališče prič. Skratka, taki postopki niso učinkoviti.</p>
               <p>Morda ne bo odveč, če omenim tudi - ker sem pred Državnim zborom - določeno
                  oviro o zadevah, o katerih vsi govorite in ki so na dnevnem redu tudi v našem
                  časopisju. Predstavljajo precejšnjo oviro tudi vaše ali druge imunitete, ne zato,
                  da bi si tožilstvo želelo vas preganjati, ampak tam kjer so ovadbe, tožilstvo ne
                  more nadaljevati niti naprej niti postopka ustaviti, ker pristojni, v konkretnem
                  primeru Državni svet, ne odloča o zahtevanem odvzemu imunitete. Tožilstvu seveda
                  je formalno popolnoma vseeno, ali je imuniteta odvzeta ali ni odvzeta. Vedeti pa
                  mora, ali je odvzeta ali ni, da ve, ali lahko postopek nadaljuje ali ga ne more
                  nadaljevati. V najbolj odmevni zadevi, o kateri ste tudi vi že dosti govorili, o
                  aferi HIT, so tako tožilstva trenutno blokirana, ker Državni svet ne da na dnevni
                  red in ne odloča o odvzemu imunitete enemu od glavnih osumljencev. To samo za
                  ilustracijo, za tisto, kar je tudi v poročilu Odbora za pravosodje posebej
                  omenjeno, da bi moralo javno tožilstvo posebej hitro, s posebno pozornostjo
                  obravnavati zadeve v zvezi s HIT-om, zato sem si pač dovolil ta izlet v neko
                  konkretno zadevo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu javnemu tožilcu. Poročilo je obravnaval Odbor za notranjo
                  politiko in pravosodje, ki je zboru pisno poročal.</p>
               <p>Želi poročevalec odbora besedo? Prosim, gospod Pukl.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Odbor za notranjo politiko in pravosodje
                  je dvakrat obravnaval poročilo javnega tožilca. Pri prvi obravnavi smo z večinskim
                  mnenjem menili, da poročilo ni tako popolno, da bi ga lahko obravnaval zbor.
                  Zamerili smo nekaj pomanjkljivosti, katere bom pozneje v kratkem omenil. Pri drugi
                  obravnavi smo obravnavali poročilo brez pojasnil in brez zahtevanega dodatka od
                  javnega tožilca, katerega sicer še do danes nismo sprejeli.</p>
               <p>Tudi pri drugi obravnavi smo z večinskim stališčem menili, da to poročilo ni še
                  zrelo za obravnavanje. Danes smo slišali republiškega javnega tožilca, ki je
                  odgovoril na nekaj vprašanj, za katere smo menili, da bi bilo nujno, da jih navede
                  že v samem poročilu. In menim, kot je meni osebno povedal, da je imel posebne in
                  organizacijske razloge, da te svoje pripombe ni mogel pravočasno dostaviti odboru
                  in pa temu zboru.</p>
               <p>No, to stvari ne spremeni, ker smo tožilca slišali danes. Večinsko smo menili, da
                  je to poročilo stereotipno, da je za leto 1992 tako, kot da se v tem letu in v
                  prejšnjem letu v Sloveniji in v naši družbi ne bi prav nič posebnega dogajalo,
                  zlasti ne v zvezi z družbenim premoženjem.</p>
               <p>Opazili smo tudi podatek v poročilu, da je mladinska kriminaliteta porasla v enem
                  letu za 64%. Ta podatek je alarmanten in bi po našem pričakovanju tožilstvo, ne da
                  bi to kot znanstveni zavod analiziralo, pač pa bi moralo postreči s podatki, na
                  kakšna dejanja se ta kriminaliteta nanaša. Kakšen je sestav teh osumljencev
                  oziroma obdolžencev teh dejanj in seveda bi pričakovali od tožilstva predlog, na
                  kak način se lahko pristopi k temu resnemu problemu.</p>
               <p>Naš odbor je predlagal in tudi pri tem seveda ostajamo, da gre za tako alarmanten
                  pojav, da bo treba interdisciplinarno posvetovanje in po potrebi tudi telo, ki bo
                  spremljalo ta problem in ga skušalo analizirati in seveda sanirati. Očitno je, da
                  so v tem letu oziroma že leto poprej, odpovedali vsi dejavniki družbe, ki so
                  zadolženi za delo z mladimi ljudmi in da so odpovedale moralne vrednote oziroma
                  prikaz moralnih vrednot do take mere, da je prišlo za več kot 50% povečanje
                  kriminalitete pri teh mladih ljudeh.</p>
               <p>Še bolj nas je pri poročilu motilo to, da je tožilstvo glede kaznivih dejanj v
                  zvezi s tako imenovanim divjim lastninjenjem povedalo v poročilu, da teh kaznivih
                  dejanj proti družbenemu premoženju ne obravnava in ne evidentira posebej, da jih
                  obravnava v sklopu druge kriminalitete in da je v poročilu omenjenih le približno
                  troje primerov, ki so medijsko zanimivi. Tožilstvo namreč, kot smo tudi danes
                  slišali, trdi, da mu zakonodaja in pa položaj tožilstva ne daje možnosti, da bi
                  aktivnejše posegalo na to področje.</p>
               <p>Včeraj smo slišali poročilo družbenega pravobranilca samoupravljanja. Ta
                  pravobranilec, čeprav ima ime, ki nam je sedaj zelo tuje, je v svojem poročilu
                  pokazal in nakazal probleme, ki so se pojavili v tej zvezi. Nakazal in pokazal je
                  rešitve, ocenil je pravno stanje. Ocenil je kaznivost takega ravnanja, ki se v
                  glavnem nanaša na zlorabo položaja na konkurenčno klavzulo in pa seveda na
                  sklepanje škodljivih pogodb. In menim, da bi bilo tožilstvo bilo tisti organ, ki
                  bi predvsem moralo dati tako oceno, ne samo dati, ampak po taki oceni ravnati že
                  leto 1991, zlasti pa v preteklem letu.</p>
               <p>Slišali smo danes tožilca, ki pravi, da je treba spremeniti materialno zakonodajo,
                  ker je ta zakonodaja usmerjena predvsem v zaščito družbenega premoženja. Res je to
                  in prav je tako. In če je ta zakonodaja, ki še velja, usmerjena v zaščito
                  družbenega premoženja, potem je tu podan instrumentarij, da bi se lahko preprečila
                  kraja in goljufija v zvezi z družbenim premoženjem. In to pravzaprav naš odbor v
                  večinskem sklepu zameri tožilstvu.</p>
               <p>Pričakovali bi in pričakujemo še, da bi tožilstvo povedalo, koliko ovadb v tej
                  smeri je sprejelo in to od organov pregona, to se pravi od policije. Koliko ovadb
                  je sprejelo od strani državljanov in drugih oseb in kaj je s temi ovadbami
                  ukrenilo. To je številčni podatek, tu ne gre za teoretično razglabljanje. To je
                  preprost številčni podatek. Potem, koliko je bilo na podlagi ovadb bilo vloženih
                  obtožnic oziroma obtožb v letu 1992, ker iz tega poročila, ki ne loči klasičnega
                  gospodarskega kriminala gospodarski, od te, zelo nevarne kriminalne dejavnosti,
                  tega ni mogoče razbrati, razen to, da je morda šlo za dva, tri, morda štiri
                  primere. To gotovo ni ekvavilentno s stopnjo takega kriminalnega ravnanja v družbi
                  in pa z nevarnostjo v družbi.</p>
               <p>Nadalje bi bil potreben podatek, koliko zahtev po členu 153. zakona o tožilstvu je
                  tožilstvo naslovilo organom odkrivanja kaznivih dejanj za pojasnila o zadevah,
                  glede katerih je bila seznanjena. In pa seveda, kaj je potem s temi pojasnili
                  sprejelo. Namreč ni sprejemljiva teza, da je zaradi spremembe družbene klime in pa
                  zaradi spremembe družbenih razmer postalo tožilstvo samo nekako kvalificiran
                  poštar, ki posreduje ovadbe od zakonitih upravičencev na sodišča, ki potem o tej
                  stvari odločajo.</p>
               <p>Tožilstvo ima v vsaki državi, tako tudi v naši, zelo važno vlogo v kazenskem
                  postopku, v kaznovalni politiki in pa v smislu preprečevanja kaznivih dejanj. Zato
                  naš odbor tega poročila ni sprejel, po tem dodatnem pojasnilu smo slišali sicer
                  oceno o težavah glede spremembe zakona, s čimer popolnoma soglašamo in bo do teh
                  sprememb moralo priti, manjka pa še vedno podatek, kot sem ga povedal, o
                  pričakovanju in dolžni aktivnosti javnega tožilstva v tej smeri.</p>
               <p>Zboru sicer predlagam, da - mi smo se sicer odločili, da to poročilo ni zrelo za
                  obravnavanje - če bo zbor odločil, da je poročilo zrelo za obravnavanje in to
                  poročilo sprejme, bi predlagal dodatni sklep, in sicer da se tožilstvu naloži, da
                  posreduje podatke, ki so bili zahtevani na matičnem odboru in katere sem
                  posredoval in pa seveda, da predlaga konkretne rešitve v tej smeri, in sicer glede
                  napada na družbeno premoženje in pa glede problema mladinske kriminalitete. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>To je sklep, kolikor sem slišal, od odbora, ali ne gospod Pukl.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Dovolite, da pojasnim. Odbor do danes ni sprejel dodatnega popravka poročila in je
                  odbor kot celota sklepal samo o tem, da poročilo ni zrelo za obravnavo na tem
                  zboru. Osebno kot poslanec predlagam, da ne bi prišlo do zapletov, ko je že prišlo
                  do obravnavanja, da naj zbor po obravnavi sprejme sklep, in sicer da tožilstvo
                  naknadno dostavi zahtevane oz. predlagane podatke, kot sem jih v svoji razlagi
                  zaprosil.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ja, samo gospod Pukl, zdaj še ni bilo razprave, zdaj ste podali poročilo odbora,
                  zato sem vprašal.</p>
               <p>Prejeli ste tudi mnenje Vlade Republike Slovenije. Želi besedo predstavnik Vlade?
                     <stage>(Ne želi.)</stage> Ugotavljam, da so zastopane vse poslanske skupine in
                  pričenjam razpravo. Kdo želi besedo? Prosim, gospod Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Pogosto sem se spraševal, tako kot marsikdo izmed nas za tem mikrofonom, na
                  komisijah in tako dalje, zakaj se razna škodljiva in kriminalna družbena dejanja
                  ne preganjajo. S tem poročilom gospoda Drobniča nisem zadovoljen in nisem dobil
                  odgovorov. Dobil sem pa kasneje v ustnem poročilu odgovore in toliko sem
                  zadovoljen z njegovim ustnim poročilom, da ugotavljam, da so tožilstva vseeno en
                  korak pred politiko. Kajti politika je tista, ki je preprečila ali pa ni
                  pripravila ustrezne zakonodaje: zakon o tožilstvu, zakon o kazenskem postopku in
                  kazenski zakonik. In poleg te zakonodaje, tudi politično vzdušje ni bilo ustrezno.
                  Sedaj ne branim poročila tožilstva, ampak samo pravim, da je vseeno tožilstvo en
                  korak pred politiko. Politika je pa Vlada, pravosodni minister, ki smo ga napadali
                  in sem ga tudi jaz napadal in je ta zbor. Če v Vladi nismo mogli narediti
                  sprememb, da bi se spremenila ta zakonodaja, kolegi, upam, da bomo tu kaj
                  naredili, kakšne spremembe in glede tožilstva upam, da bo vedno en korak pred
                  politiko. Ker če ne bo en korak pred politiko, če ne bo pokazala večje volje, da
                  se preganjajo kazniva dejanja, bom popolnoma in odločno proti tožilstvu.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospod Šiftar.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Spoštovani! Ne bi razpravljal, rad bi povedal, da je poročilo slabo in z njim
                  nisem zadovoljen. Zlasti tudi, če izvzamemo točko kazniva dejanja, povezana z
                  lastninjenjem družbenega premoženja. Tudi je neki mariborski primer, malo
                  razgrajen, pa murskosoboški, tega bi celo prečital. Temeljno javno tožilstvo v
                  Murski Soboti je sprejelo ovadbo zoper direktorja Zdravilišča Moravske Toplice, ki
                  mu očita, da je ob lastninjenju zlorabil pooblastila na ta način, da je podpisal
                  sporazum o prenosu družbenih sredstev poslovnega sklada na podjetje HIT INVEST
                  d.o.o., Nova Gorica, v znesku 200.000,00 SIT z namenom, da zmanjša vrednost
                  zdravilišča zaradi lažjega lastninjenja. Zadeva je v fazi preiskave. Mene zanima,
                  kaj to pomeni. Ali to pomeni, da je to edini primer v moji regiji, potem izhaja iz
                  tega, da smo Prekmurci elementarni poštenjaki ali pa je tožilstvo totalno
                  nesposobno. Mislim pa, če to poročilo gledamo za totalno pošteno, velja tudi v
                  slovenskem primeru in vse tiste obtožbe, ki smo jih tukaj izrekli, ki pišejo v
                  časopisih ali ki jih govorimo po lokalih itd., absolutno ne držijo. To je eldorado
                  poštenosti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospod Protner.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Lepo pozdravljeni! Moje pripombe oz. vprašanje se nanaša na tisti del poročila, ki
                  nosi naslov: uničevanje gozdov. Začne pa z ugotovitvijo, da so na celjskem
                  območju, v letu 1992 registrirali izjemen poraz kazenskih ovadb zaradi kaznivih
                  dejanj uničevanja gozdov in potem pravi, prejeli so kar 26 ovadb. Prvič, ker se
                  strinjam z vsebino naprej in ugotovitvami iz tega poročila, je le prav, da ne bi
                  kazalo vse tako, kot da se nanaša samo na celjsko območje, ker mislim, da to, kar
                  ugotavljajo kasneje, se nanaša prav na ves slovenski prostor. Po moji oceni je
                  treba pač videti, ali je to čista redakcijska napaka in bi moralo stati <q>"na
                  celotnem območju Slovenije"</q> in seveda potem tudi število ovadb, saj s številkami,
                  ki jih ne bi na pamet rekel, ampak ki segajo daleč daleč preko tega, da bi bilo
                  samo 26 ovadb.</p>
               <p>Ker sem že pri besedi, bi rekel še na tisti del poročila pod tem naslovom, ko
                  pravi v nadaljevanju, da je takšno uničevanje gozdov nedvomno posledica nekega
                  obdobja, v katerem stara zakonodajo, konkretno še veljavni zakon o gozdovih, nima
                  posebne veljave, nova zakonodaja pa še ni sprejeta. Mislim, da se poročilo nanaša
                  na leto 1992 in je potrebno uporabiti samo pretekli čas, to pomeni, da stari zakon
                  ni imel posebne veljave in nova zakonodaja še ni bila sprejeta, sami pa vemo, da
                  smo tudi zakon o gozdovih že sprejeli. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospod Hvalica.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Predsedujoči, spoštovane poslanke in poslanci, gospe in gospodje! Državni tožilec,
                  jaz rečem državni tožilec namesto republiški, je v zaključnem poročilu rekel, da
                  Državni svet še ni dal na dnevni red eventualni odvzem imunitete za glavnega
                  osumljenca HIT-a. Tudi jaz se čudim, medtem pa je Temeljno sodišče v Novi Gorici
                  pohitelo in Državnemu zboru poslalo obvestilo oziroma zahtevalo za izrek moje
                  imunitete. Namreč HIT me toži, toži me za besede, ki sem jih izrekel kot poslanec
                  in to na uradnem sestanku na občini Nova Gorica, ki je bil sklican v zvezi s
                  predlogom novega zakona o igralništvu.</p>
               <p>Sprašujem predvsem gospoda državnega tožilca, ali je sploh tožilstvo takšno
                  zahtevo Državnemu svetu predložilo, ker v mojem primeru so bili zelo hitri. Takoj,
                  ko so dobili zasebno tožbo, tako piše, s strani HIT-a, so pohiteli s sklicevanjem
                  oziroma s pojasnilom, ali lahko nastopijo proti meni ali se bom skliceval na
                  imuniteto.</p>
               <p>Prav danes je Mandatno-imunitetna komisija Državnega zbora razpravljala o tem,
                  uradnega poročila še nimam, upam, da ga bom že danes videl in o tem bo verjetno
                  Državni zbor tudi razpravljal. Je pa zelo zanimivo, torej, glavnemu osumljencu,
                  kaže da sploh ne strežejo po imuniteti, meni pa. Prosil bi državnega tožilca, če
                  mi to lahko pojasni. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim. Gospod Metelko ima besedo.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani zbor! Bolj imam vprašanje za državnega tožilca kot pa pripombe na
                  poročilo, ki je bilo tukaj dano. Državni tožilec je bil imenovan v prejšnjem
                  sestavu trodomne skupščine, vemo tudi z določenimi ocenami in predvsem takratne
                  opozicije o njegovi preteklosti.</p>
               <p>V zvezi z določenimi dejavnostmi, predvsem kar se tiče ovadbe oziroma začetka
                  pregona za določene ljudi, ki so odgovorni za povojne poboje, o teh stvareh ni
                  tožilstvo v tem mandatu sprožilo nobenega pregona. Sprašujem, ali to zaradi
                  slučajnosti ali pač, da se nekako tožilec boji ali pa ni v tej zvezi nobenih
                  pobud?</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati?</p>
               <p>Ker ne želi nihče več razpravljati, zaključujem razpravo in prehajamo na
                  glasovanje o poročilu dela javnih tožilcev v Republike Sloveniji za leto 1992.
                  Želi še gospod javni tožilec odgovoriti na vprašanja? Prosim?</p>
            </sp>
            <sp who="SDZ1:DrobničAnton">
               <speaker>ANTON DROBNIČ:</speaker>
               <p>Samo na nekaj vaših vprašanj oziroma pripomb bi odgovoril.</p>
               <p>Najprej pregled, analiza divjega lastninjenja. Že na Odboru za pravosodje sem
                  povedal, da divje lastninjenje ni pravni pojem. V kazenskem zakoniku takega pojma
                  in takega kaznivega dejanja ni. V kazenskem zakoniku so kazniva dejanja, sklepanje
                  škodljivih pogodb, zloraba pooblastil, nevestno poslovanje, ponarejanje listin in
                  tako naprej.</p>
               <p>Na tožilstvu nimamo nobenega pravnega instrumentarija, da bi posamezno nevestno
                  ravnanje, zlorabo pooblastil, posamezno ponarejanje listin okvalificirali s
                  političnim pojmom divjega lastninjenja. Divje lastninjenje ni kazensko pravni
                  pojem, to je politični pojem, to je, če hočete finančni ali ekonomski pojem, mi pa
                  v predpisih, na podlagi katerih delamo takih možnosti nimamo. Če se mi spustimo v
                  opredeljevanje posameznih zlorab s pojmom divjega lastninjenja, bomo takoj
                  doživeli očitek, da se spuščamo v politična ocenjevanja, v ocenjevanje s stališča
                  nekih širših družbenih pogledov, ne pa samo s stališča kazenskega zakonika.
                  Vztrajam, da tožilstvo ostaja tožilstvo, da se ukvarja s kazensko pravnimi
                  aspekti, ne pa z javnimi, političnimi, ekonomskimi in drugimi kvalifikacijami.</p>
               <p>Zato mi nimamo pregleda nad kaznivimi dejanji ali pa nad divjim lastninjenjem in
                  zato takih podatkov, ne da nočemo, ampak ne moremo dati in jih tudi ne smemo
                  zbirati, ker bi se spustili na področje kvalifikacij, za katere nismo
                  pristojni.</p>
               <p>Nekdo je rekel, zakaj tožilstvo kaznivih dejanj ne preganja. Na to lahko odgovorim
                  samo to, da tožilstvo preganja vsa kazniva dejanja, za katera izve. Več na to
                  splošno vprašanje ne morem odgovoriti, ko boste vprašali za konkretno kaznivo
                  dejanje, zakaj ni bilo preganjano, bomo seveda zadevo raziskali in lahko konkretno
                  odgovorili. Na splošno meni ni znano, da bi vedel, da je bilo storjeno neko
                  kaznivo dejanje, pa da ga tožilstvo ni hotelo preganjati.</p>
               <p>Vprašanje, kaj je z zahtevo za odvzem imunitete dolžencu v zadevi HIT, ki ima
                  imuniteto kot član Državnega sveta. Ne samo, da je tožilstvo že vložilo zahtevo za
                  odvzem imunitete, tožilstvo je vložilo že več takih zahtev, kajti oseba se
                  pojavlja v številnih postopkih od primera, ki ga je nekdo od vas omenil v Murski
                  Soboti, preko petih ali šestih postopkov Kranju in postopkov v Ljubljani do
                  številnih postopkov pred sodiščem oziroma pri tožilstvu v Novi Gorici. Vsa ta
                  tožilstva so, nekatera prej, nekatera kasneje, kot so pač dobivala ovadbe,
                  zahtevala od Državnega sveta, naj odloči o imuniteti tega osumljenca. V nobenem
                  primeru Državni svet o tem ni razpravljal in kot mi je neuradno znano, to ni bilo
                  na dnevnem redu, nasprotno, predsednik Državnega sveta je pred nekaj dnevi
                  obvestil - konkretno temeljnega tožilca v Ljubljani, da meni, da tako odločanje na
                  Državnem svetu ni potrebno, ker se pregon lahko nadaljuje brez takega odločanja.
                  Ne bi se tukaj rad spuščal v ustavno razlago, v razlago zakona o kazenskem
                  postopku, povem samo to, da tožilstvo dela po zakonu o kazenskem postopku, ki je
                  veljaven, tudi v tistih točkah, ki so morda v nasprotju s sedanjo ustavo, ker, kot
                  vam je znano, nihče ne more spodbijati neustavnost prejšnjih zakonov do konca
                  letošnjega leta. Praktično to pomeni, da za javno tožilstvo velja zakon o
                  kazenskem postopku in je zato v skladu s kazenskim postopkom zahtevalo odvzem
                  imunitete, ne enkrat, že večkrat za tega osumljenca. Očitno pa ni politične volje,
                  ker ta zahteva ne pride niti na dnevni red pristojnega organa.</p>
               <p>Zadnje, kar je bilo tukaj rečeno in na kar bi rad odgovori, je pregon storilcev
                  znanih povojnih pobojev, vojnih ujetnikov po vojni leta 1945. Vaše vprašanje, če
                  se tožilec boji. Ne boji se. Zakaj in v kakšnem stadiju so ti postopki, je pa
                  daljša zgodba, ki morda ni čas, da bi jo tukaj razpredali, naj na kratko povem
                  samo to, da stvari vendarle niso tako preprosto, kot si nekateri predstavljajo, da
                  se pač pride, reče tale x y je kriv, tega dajmo obsoditi. Zadeve so zelo
                  kompleksne, zelo zahtevne, ena največjih ovir za to, da ti postopki stojijo - ti
                  postopki so začeti, ti spisi so odprti - ena glavnih ovir je ta, da javno
                  tožilstvo razen neštetih člankov, neštetih knjig, neštetih izjav po časopisih nima
                  niti ene besede poročila ustreznih kriminalističnih služb. Kriminalistične službe
                  tega dejanja do zdaj niso odkrile, vsaj ne prijavile javnemu tožilstvu. Javno
                  tožilstvo je že pred leti zahtevalo poročilo o teh pobojih, vendar do danes ni
                  dobilo niti ene besede poročila, ne od kriminalistov ne od zgodovinarjev ne od
                  drugih služb, ki so taka poročila obljubile in od katerih je bilo to zahtevano.
                  Uradno torej za tožilstvo, razen tako imenovanega glasu, ki jih je vse</p>
               <p>polno na vseh koncih in krajih, uradno pa ni po vojni bil ubit nihče, ker uradno
                  do zdaj o tem nobena pristojna služba ni dala nobenega poročila. Kaj javno
                  tožilstvo lahko naredi, če pristojne službe ne dajo poročil, sem nekoliko že prej
                  omenil. Lahko zahtevajo poročila, zahtevajo poročila, zahtevajo poročila, če
                  poročila ne dobijo, ne morejo narediti ničesar.</p>
               <p>Druga ovira, ki sem jo že prej omenil, je kadrovska težava na državnem tožilstvu.
                  Že prej sem povedal, da imamo razširjene pristojnosti, zlasti tudi velike naloge v
                  zvezi z dogodki po vojni, vendar te razširjene sistemizacije ne dobimo. Že osem
                  mesecev čakamo, da pride na dnevni red. Ne bo odveč, če omenim še nekaj, da smo
                  glede na te razširjene pristojnosti, zlasti na naloge, ki jih ima javno tožilstvo
                  v zvezi z medvojnimi in povojnimi dogodki, zahtevali minimalno povečanje
                  proračuna, vendar, žal, so nam proračun za 12% znižali, ne pa povišali. Kaj se da
                  v takih pogojih delati, ne bom razlagal. Dejstvo je, da tožilstvo dela tudi na
                  zbiranju podatkov o povojnih pobojih, da pa uradnih podatkov do zdaj od nikoder ni
                  dobilo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ponovno sprašujem, želi še kdo razpravljati. Prosim, gospod
                  Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Moram povedati, da z odgovorom nisem zadovoljen, ker je bilo v prvem delu rečeno
                  tako. V drugem delu je bilo sicer rečeno, češ, ni omogočeno delo tožilstva in zato
                  ni pregonov. V prvem delu je bilo pa rečeno, da pač ni kaznivih dejanj v tem
                  smislu. Kot nestrokovnjak sem te stvari tako razumel. Zato nisem zadovoljen s tem
                  in ko tudi po pretekli zakonodaji, kolikor sem se sam zanimal pri drugih, ki so
                  tudi pravniki, po obstoječi zakonodaji bi se dalo preganjati ne divje
                  lastninjenje, ker to je kraja družbene lastnine; verjamem, da ni bilo političnega
                  ozadja, politične podpore. Toda, kar se tukaj izjavi, moram vzeti kot dobesedno.
                  In s prvim delom izjavljanja gospoda tožilca nisem zadovoljen, ker on bi moral za
                  mene in za moj okus direktno obtožiti politiko, ki je za to kriva. Zato, na
                  žalost, bom glasoval proti poročilu, ker želim doseči, da bo poročilo bolj
                  kritično. Če bom pa dobil predloge za spremembe in karkoli takega, ki bo kazalo na
                  kaj boljšega, bom tudi za take spremembe. Za vsako spremembo, ki bo kazala na
                  boljše bom glasoval <gap n="..."/><stage>(Vmes je zmanjkalo glasu za dve, tri
                     sekunde.)</stage> Kadrovsko sem mislil. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci! preden bi glasoval o tem
                  poročilu, bi vendarle postavil gospodu tožilcu še eno vprašanje. Vprašanje se tiču
                  zadeve HIT. Preprosto ne razumem, ali prav razumem, ali njegove besede pomenijo,
                  da Državni svet zavira oziroma blokira, da bi tekli postopki pred sodišči. Veliko
                  govorimo o nepravni državi. Če to velja, potem se sprašujem, ali ni tudi tu
                  zametek nepravne države. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Želi predstavnik Vlade dati odgovor?
                     <stage>(Ne želi.)</stage> Želi, prosim, gospod Tratnik, državni sekretar v
                  Ministrstvu za pravosodje.</p>
            </sp>
            <sp who="SDZ1:TratnikJože">
               <speaker>JOŽE TRATNIK:</speaker>
               <p>Hvala lepa za besedo. V odgovoru bi se omejil samo na to, da vas bi informiral,
                  da je Vlada na današnji seji obravnavala predlog zakona o kazenskem postopku in
                  novega kazenskega zakonika Slovenije, tako da boste dobili v najkrajšem času v
                  obravnavo oba zakona in upam, da bomo s tem tudi zadovoljili potrebo, ki je
                  aktualna, kot je opaziti. Zakon je bil že prej predložen, pa ga je bilo treba v
                  bistvu ažurirati z novo zakonodajo, z varstvom okolja, z delovno zakonodajo, z
                  zakonom o gospodarskih družbah. Če bi s tem zakonom prišli prej, seveda, bi bil v
                  bistvu tak, kot je stari zakon, ker ne bi bil ažuriran z novo zakonodajo. Tako pa
                  računamo, da bo ta predlog v bistvu zadovoljiv, ker je usklajen z ustavo in novo
                  slovensko zakonodajo na gospodarskem, naravovarstvenem in delovarstvenem
                  področju, da bo lahko zrel za obravnavo. Upam, da bo Vlada s tem izpolnila svojo
                  nalogo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Šiftar.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Na kratko bi rad opozoril gospoda državnega tožilca, ker nam je sicer dal obljubo,
                  ampak zelo hitro, da naj si jo zapomni, ker nam je rekel, da nam da odgovor na
                  vsako utemeljeno vprašanje, ki ga bomo zastavljali. Še enkrat pozdravljam to
                  obljubo in upam, da se bo tega resno držal, da ne bo tako delal, kot naša Vlada
                  ali posamezni ministri, ki nam dostikrat ne odgovorijo niti na naše poslanske
                  pobude niti poslanska vprašanja. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Ker ne želi nihče več razpravljati, razpravo
                  zaključujem in prehajamo na odločanje o poročilu o delu javnih tožilstev Republike
                  Slovenije za leto 1992. Na podlagi poročila Odbora za notranjo politiko in
                  pravosodje Državnemu zboru predlagam, da sprejme naslednji sklep:</p>
               <p><q>"Poročilo o delu javnih tožilstev v Republiki Sloveniji za leto 1992 se ne
                  sprejme. Javno tožilstvo Republike Slovenije naj poročilo dopolni v skladu s
                  stališči in predlogi iz razprave poslancev na seji zbora in s poročilom Odbora za
                  notranjo politiko in pravosodje ter tako dopolnjeno poročilo Državnemu zboru
                  predloži v ponovno obravnavo."</q></p>
               <p>Želi o predlogu sklepa kdo razpravljati? Prosim, gospod Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Sklep podpiram, glede na razpravo pa predlagam, da ga dopolnimo s tem, da Državni
                  zbor daje predlog Državnemu svetu, da poda poročilo, na kakšen način je
                  odreagiralo na zahtevo tožilstva oz. sodišč za odvzem imunitete.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala. Prosim, če dodatno poročilo še pisno vložite. To bo dodatni sklep.</p>
               <p>Na glasovanje torej dajem predlog sklepa, ki ga je Državnemu zboru predlagal Odbor
                  za notranjo politiko in pravosodje. Želi še kdo razpravljati o predlogu sklepa?
                     <stage>(Ne.)</stage> Ker ne želi nihče, razpravo zaključujem in prehajamo na
                  glasovanje.</p>
               <p>Ugotovimo sklepčnost! <stage>(58 prisotnih.)</stage></p>
               <p>Kdo je za predlagani sklep? <stage>(44 poslancev.)</stage> Je kdo proti?
                     <stage>(11 poslancev.)</stage></p>
               <p>Ugotavljam, da je sklep sprejet.</p>
               <p>Sedaj pa še dodatni sklep gospoda Janeza Podobnika. Gospod Podobnik, prosim, če
                  pride tu še enkrat in ponovno ustno podate sklep, da bomo o njem glasovali.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Predlagam sklep naslednje vsebine: <q>"Državni zbor zahteva od Državnega sveta, da
                  poda poročilo, na kakšen način se je odzval na zahtevo javnega tožilstva oz.
                  sodišč za odvzem imunitete svetnika."</q></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi o tem dodatnem predlogu kdo razpravljati? Prosim, gospod
                  Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Nisem prepričan, da imamo mi pristojnost sprejeti tak sklep. Tudi osebno sem
                  ogorčen, da Državni svet ni razpravljal o imuniteti - kot je rekel gospod javni
                  tožilec - osebe, ki je osumljena tega in tega in je tožilstvo zahtevalo, da naj se
                  izreče o imuniteti. Vendar bi bilo po mojem mnenju res dobro preveriti; nisem
                  prepričan, da lahko mi v zvezi s tem postavljamo vprašanja, dajemo kakršnakoli
                  navodila ali karkoli Državnemu svetu. To sta dva ločena organa. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj, prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Hvala lepa. Spoštovani! Ta zahteva je upravičena na podlagi 97. člena ustave, in
                  sicer zadnji odstavek: <q>"Na zahtevo Državnega zbora mora Državni svet izreči mnenje
                  o posamezni zadevi."</q> Mi pač sedaj od njega zahtevamo, da pove mnenje v zvezi z
                  odvzemom imunitete.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ali želi o dodatnem sklepu še kdo razpravljati? Prosim, gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Se opravičujem, ampak gospod Pregelj, prebrali ste: na zahtevo
                  Državnega zbora mora Državni svet izreči mnenje o posamezni zadevi. Ali mi torej
                  terjamo od Državnega sveta mnenje o tej zadevi? Formulacija gospoda Podobnika je
                  bila popolnoma drugačna.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi o tem še kdo razpravljati? Gospod Podobnik, ali boste spremenili formulacijo,
                  ali kaj? Torej ne bo.</p>
               <p>Razpravo zaključujem in prehajamo na glasovanje o dodatnem sklepu, ki ga je
                  predlagal gospod Janez Podobnik.</p>
               <p>Ugotovimo sklepčnost! <stage>(62 prisotnih.)</stage></p>
               <p>Želite obrazložiti svoj glas? Prosim, gospod Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Glasoval bom proti, ker se mi zdi, da ni mogoče, da bi se Državni zbor
                  postavil v tako relacijo do Državnega sveta. Nekaj malega je o tem govoril gospod
                  Peršak. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Partljič, prosim.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Tako kot Jože Školč bom ravnal tudi sam. Vprašanje je seveda pravo in mislim, da
                  ni nobene bojazni, da ga ni mogoče postaviti javno v družbi - prek sredstev
                  javnega obveščanja, prek tiskovnih konferenc, bodisi poslanskih skupin ali strank.
                  Vprašanje je pravo. Mislim pa, da tu stvari ne bi mešali in ne bom glasoval za ta
                  sklep.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Poljšak, tudi obrazložitev glasu.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Glasoval bom <q>"za"</q>, in to veste, zakaj. Šel bom pa tudi pogledat tja v spisek, kako
                  boste vi glasovali. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospa Danica Simšič, prosim.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Mojega izpisa vam ne bo treba pogledati - jaz bom glasovala <q>"proti"</q>. Zaradi tega,
                  ker je dikcija ustave tukaj jasna in mislim, da ne moremo sprejeti nekaj takega,
                  kar ni v skladu z ustavo - to sem že nekajkrat ponovila na druge teme. Lahko pa
                  vprašamo, tako kot pravi gospod Partljič, in mislim, da je to vprašanje zelo
                  potrebno in pomembno. Če se odločimo, lahko tudi kot zbor vprašamo, zakaj ne,
                  ampak ne moremo pa zahtevati.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ni replike, je samo obrazložitev glasu. <stage>(iz dvorane se oglaša
                     M.Poljšak)</stage> Gospod Poljšak, replike ni! Prosim, gospod Žare Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Glasoval bom <q>"za"</q> ta sklep, ker menim, da je v skladu z ustavo. Še
                  enkrat ponavljam: menim, da je v skladu s 97. členom ustave, kjer na zahtevo
                  Državnega zbora mora Državni svet izreči mnenje o posamezni zadevi. V kakšni
                  obliki bo to mnenje podal, tukaj ni opredeljeno; lahko je tudi poročilo. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotovimo sklepčnost! <stage>(66 prisotnih.)</stage></p>
               <p>Kdo je za predlagani dodatni sklep gospoda Janeza Podobnika? <stage>(29
                     poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da je dodatni sklep sprejet.</p>
               <p>Zaključujem to točko dnevnega reda.</p>
               <p>Prehajamo na 34. <title>TOČKO DNEVNEGA REDA</title>, to je na <title>OBRAVNAVO
                     STATUTA JAVNEGA ZAVODA RTV SLOVENIJE</title>.</p>
               <p>K tej točki sem vabil tudi predstavnika Sveta RTV Slovenije in ga lepo
                  pozdravljam. Statut in njegove spremembe ter dopolnitve je v soglasje Državnemu
                  zboru posredoval Svet RTV Slovenije. Prečiščeno besedilo statuta ste prejeli
                  skupaj z navedenim gradivom. Ali želi besedo predstavnik Sveta RTV? Prosim.
                     <stage>(Prosim za malo miru v dvorani!)</stage></p>
            </sp>
            <sp who="SDZ1:ŠrotJože">
               <speaker>JOŽE ŠROT:</speaker>
               <p>Spoštovane poslanke in poslanci! Državni zbor je 27. maja obravnaval statut z našo
                  željo, da bi izrekli soglasje. Vendar je prišlo do nekaj pobud in predlogov na
                  Komisiji za narodne skupnosti, da naj bi se statut vsebinsko dopolnil z
                  razširjenimi interesi za italijanske in tudi madžarske programe, ki so integralni
                  del programa RTV Slovenije. Svet RTV je te napotke, ki so bili poslani s strani
                  Državnega zbora, obravnaval 10. junija in je praktično vse pripombe oz. pobude in
                  predloge Komisije za narodnosti na ustrezen način sprejel, kar je pozneje komisija
                  na naslednji seji <stage>(vsaj mislim tako)</stage> ugotovila kot sprejemljivo -
                  tako s strani predstavnikov madžarske skupnosti kot italijanske narodne skupnosti.
                  Prišlo pa je - tako deloma na Svetu, še bolj pa pozneje na tej komisiji - do
                  nesoglasja oziroma do zapleta glede obravnave predloga oz. amandmaja Samostojne
                  poslanske skupine Državnega zbora, ki jo je zastopala poslanka gospa Irena Oman,
                  in sicer v tem, da bi se v statutu italijanskega programa Radio in TV Koper nekako
                  izenačila po obsegu s slovenskim programom istih radijskih in TV postaj. Torej,
                  kot sem že na prejšnji seji omenil, ima TV Koper italijanski program za
                  italijansko manjšino in slovenski program kot regionalni program in pa seveda tudi
                  program za zamejske Slovence.</p>
               <p>Ta amandma, tako je vsaj formalno naveden. S tem amandmajem je predlagano, da bi v
                  statutu pri obeh dejavnostih, pri teh dveh organizacijskih enotah, Radio Koper in
                  TV Koper, dopolnili z naslednjim: da naj bo razmerje med obema programoma, tukaj
                  govorim o nacionalnem programu, enako.</p>
               <p>Mi smo seveda izrazili tudi vprašanje, ali je to stvar statuta ali ne. Ni to sicer
                  obligatorni del statuta, tako kot pač zgradba statuta po zakonu veleva, vendar smo
                  seveda z vso resnostjo na Svetu obravnavali in glede na to, da so bili tudi
                  predstavniki v Svetu italijanske narodne skupnosti bili proti takšni dopolnitvi,
                  je Svet skušal najti modificirano rešitev, ki bi pač nekako zadovoljevala tudi
                  njihove interese in je ta predlog modificiral z naslednjo določbo. Namreč, da naj
                  bodo razmerja med nacionalnima programoma takšna, da zagotavljajo enakopravni
                  položaj razvoju obema programoma. Namen je pač bil, da naj bi se vendarLe med tema
                  dvema programoma nekako tudi statutarno skušalo najti enotni tretma in seveda tudi
                  enotni izhodiščni statutarni ali statusni položaj.</p>
               <p>S tem seveda se tudi niso strinjali pri nas kolegi iz italijanskih uredništev
                  oziroma italijanskih programov, podobno pa je bilo tudi pozneje na seji Komisije
                  za narodni skupnosti s strani predstavnika italijanske narodne skupnosti. Seveda
                  je bilo izraženo stališče, da tudi ta modificirana oblika, ki je sicer za njih
                  blažja kot prvotna, ni sprejemljiva, ker očitno lahko krni sedanje pravice,
                  interese italijanske narodne skupnosti, kar zadeva seveda naše programe.</p>
               <p>Svet je skušal to sprejeti, vendar je prišlo do teh zapletov potem na komisiji.
                  Seveda sta tu Svet oziroma RTV nemočna, ker ne razpolagata z informacijami o tem
                  amandmaju niti o nadaljnji usodi tega amandmaja.</p>
               <p>V delu - predlogi, pobude in stališča, ki pa jih je Komisija za narodnosti oziroma
                  narodni skupnosti sprejela, je pa zopet na ustrezen način, vsaj tako mislim. Tukaj
                  je gospa predsednica, gospa Pozsončeva. Mislim, da je pravilno moje stališče, da
                  je komisija druge pripombe sprejela oziroma ugotovila, da jih je Svet ustrezneje
                  vključil v status. Tako da ostaja odprt zgolj predlog Samostojne poslanske skupine
                  oziroma varianta RTV in pa seveda osnovni tekst, na drugi strani seveda pa
                  stališče italijanske narodne skupnosti oziroma predstavnikov, da na prvo niti
                  drugo dopolnilo ni sprejemljivo za vključitev v statut.</p>
               <p>Tako kot sem že na prejšnji seji povedal, RTV posluje moteno. Ker nima statuta, je
                  oteženo poslovanje, za vas je v tem formalnem pogledu, da imamo tudi nekaj sporov,
                  tudi sodni spor o statusnih zadevah, o opravljanju dejavnosti ali ne. Tako da
                  imamo težave in bi prosil, če se le da na tej seji, da bi izrekli soglasje k temu
                  statutu. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Statut sta obravnavala Odbor za notranjo politiko in pravosodje ter
                  Komisija za narodni skupnosti. Poročili ter mnenje Sekretariata za zakonodajo in
                  pravne zadeve ste prejeli.</p>
               <p>Želita poročevalca delovnih teles besedo? Prosim, gospod Pukl.</p>
            </sp>
            <sp who="SDZ1:PuklVitodrag">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Naš odbor je že drugič obravnaval ta
                  statut, že pri prvem obravnavanju smo menili, da so zadeve, ki so tu postavljene,
                  nekako sporne, zadeve, o katerih pač odloča ta inštitucija po svojim upravnih in
                  drugih organih. Prvič je bilo soglasje k statutu zavrnjeno in kakor smo dobili
                  spremembo tega statuta oziroma dopolnitev, so upoštevane skoraj vse oziroma
                  bistvene dejavnosti oziroma bistvene okoliščine, ki so bile pri prvi obravnavi
                  predmet kritike.</p>
               <p>Mi smo večinskega mnenja, da bi ta statut potrdili oziroma da bi dali soglasje k
                  temu statutu. Odbor za manjšinska vprašanja pa nas je opozoril, da ta soglaša s
                  spremembo statuta, ki se glasi dobesedno. Prosim, poslušajte to: <q>" Razmerje med
                  nacionalnima programoma so takšna, da zagotavljajo enakopravni položaj in razvoj
                  obema programoma"</q>.</p>
               <p>V večinskem mnenju nismo našli oziroma nismo imeli pomislekov proti takšni
                  formulaciji, ker menimo, da je enakopraven položaj za oba programa, za večinski in
                  za manjšinjski, za manjšino zelo pozitiven, čeprav vemo in soglašamo s tem, da se
                  manjšinjske zadeve, zlasti v kulturi in v izobraževanju forsirajo, da se ohrani
                  enakovreden položaj, vendar, ta formulacija je po našem sprejemljiva, ker bi bilo
                  negativno, če bi večinski narod dobil občutek, da je v manjšini. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospoda Pozsončeva.</p>
            </sp>
            <sp who="SDZ1:PozsonecMaria">
               <speaker>MARIA POZSONEC:</speaker>
               <p>Spoštovani zbor, lep pozdrav! Komisija za narodni skupnosti je stvarno
                  ugotavljala, da je Svet RTV Slovenije sicer sprejel večino pripomb komisije na
                  statut RTV. S tem smo bili zadovoljni. Da pa so predlagane dodatne dopolnitve 3.
                  in 5. točke 10. člena, ki so bile naknadno vnešene v besedilo statuta, neustrezne
                  in nesprejemljive z vidika upoštevanja specifičnosti nacionalnega programa narodne
                  skupnosti in sistem specifičnosti pravic narodne skupnosti na področju
                  informiranja.</p>
               <p>Iz navedenega razloga komisija predlaga Svetu RTV, da navedene spremembe črta iz
                  statuta, Državnemu zboru, da ne da soglasja k statutu javnega zavoda RTV
                  Slovenija.</p>
               <p>Opozorila bi vas še na dramatične dogodke na Obali prav v zvezi s tem.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ugotavljam, da so zastopane vse poslanske skupine in pričenjamo
                  razpravo.</p>
               <p>Kdo želi besedo? Gospod Ribičič se je k besedi javil že pisno. Prosim.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovane kolegice in kolegi! Predlagam tudi v imenu poslanske skupine, da
                  Državni zbor ne da soglasja k statutu RTV Slovenija, dokler Svet RTV ne bo umaknil
                  spremembe 3. in 5. točke 10. člena tega statuta. S tem naj bi izrazil odgovoren
                  odnos do uveljavljanja posebnih ustavnih pravic narodnih skupnosti. Po mojem
                  globokem prepričanju gre za dosledno izpolnjevanje z ustavo in s temeljno ustavno
                  listino opredeljene obveznosti samostojne in neodvisne Republike Slovenije do
                  svoje manjšinske narodne skupnosti. Ko sem pogledal osamosvojitvene dokumente, sem
                  ugotovil, da je eden od stalnih referenov v teh dokumentih prav obljuba, da bo
                  samostojna in suverena Republika Slovenija spoštovala in razvijala posebne pravice
                  obeh avtohtonih narodnih skupnosti, se pravi italijanske in madžarske.</p>
               <p>Ne bi vas sedaj obremenjeval s temi besedili. Naštel bi samo nekaj dokumentov, v
                  katerih je to izrecno in zelo jasno in nedvoumno zapisano. Gre za sporazum
                  parlamentarnih političnih strank, zastopanih v parlamentu prejšnjega sklica, o
                  skupnem nastopu na plebiscitu. Gre za Pismo o dobrih namenih, gre za Deklaracijo
                  spoštovanja temeljnih konvencij Sveta Evrope. Gre za temeljno ustavno listino in
                  končno za deklaracijo, sprejeto ob neodvisnosti. To so dokumenti, sprejeti torej v
                  mesecih pred osamosvajanjem in v dnevnih neposredno pred osamosvojitvijo, v
                  katerih je izražena visoka stopnja, po moji oceni zrelosti, strpnosti,
                  demokratičnosti, tudi političnega realizma, ki je, kar je uspelo omejiti
                  šovinizem, značilen za mnoge druge narode v času njihovega osvobajanja.</p>
               <p>Tudi ob sprejemanju Ustave Republike Slovenije so bile te obljube dosledno
                  spoštovane. Skratka, konec leta 1991 smo sprejeli takšno ureditev, ki daje
                  italijanski in madžarski narodnosti položaj, s katerim se lahko ponašamo tudi
                  primerjalno v Evropi. Skratka, Slovenija je lahko ponosna na ta del svoje ustavne
                  ureditve glede položajev obeh narodnih skupnosti. Zlasti kar zadeva njune pravice,
                  da sta neposredno zastopani v Državnem zboru in organih lokalnih skupnosti.</p>
               <p>Ob tem ne gre spregledati tega, da je ustava posebej poudarila avtonomijo
                  organizacij obeh narodnih skupnosti in posebej tudi daje pozornost področju
                  javnega obveščanja, razvijanja odnosov z matičnim narodom itd. To pa so tista
                  vprašanja, ki so posebej interesantna, ko govorimo o statutu RTV Slovenija in
                  položaju italijanskega programa v TV Koper <stage>(Capodistria)</stage> in v
                  Radiju Koper <stage>(Capodistria)</stage>. Ocenjujem, da je takšen odnos do teh
                  vprašanj bistveno prispeval k ugledu Slovenije v Evropi in naklonjenosti, s katero
                  je Evropa sprejela Slovenijo, ki je postala tudi enakopravna članica Sveta
                  Evrope.</p>
               <p>In nasprotno, tam kjer so ravnali drugače, so imeli velike težave, ne samo
                  notranje, ampak tudi za vključevanje v evropske institucije.</p>
               <p>Bistveno vprašanje tega trenutka, ko gre za položaj italijanske narodne skupnosti,
                  je vprašanje, ali bomo uspeli ohraniti in naprej razvijati vzdušje medsebojnega
                  zaupanja med večinskim slovenskim narodom in obema avtohtonima narodnima
                  skupnostima, ki živita v Sloveniji, ali pa se bomo odločili za zaostrovanje ali
                  krhanje vzdušja, medsebojnega zaupanja in sodelovanja.</p>
               <p>Že v prvi razpravi, ob vprašanju ali naj Državni zbor da soglasje k statutu RTV,
                  se je pokazalo tudi v razpravi v Komisiji za narodni skupnosti, da tukaj prihaja
                  povsem po nepotrebnem in neupravičeno do krhanja vzdušja medsebojnega razumevanja
                  in sodelovanja ter da so nekatere aktivnosti vodstva RTV Slovenije naletela v
                  italijanski narodni skupnosti - menim, da v mogočem upravičeno - na negativne
                  odmeve. To velja, če gledamo za nazaj, zlasti za razširitev slovenskega programa
                  TV Koper <stage>(Capodistria)</stage> na račun italijanskega, zaradi katerega ima
                  tudi vodstvo italijanskega programa občutek, da so ogroženi njegova avtonomija,
                  razvoj in delovanje, brez nepotrebnega vmešavanja od zunaj.</p>
               <p>Na komisiji smo že v prvi razpravi opozorili, da je treba še posebno razumevanje
                  na tem področju v trenutku prehodnih težav, ki so nastale z nastankom nove državne
                  meje med Slovenijo in Hrvaško. Z nastankom te državne meje so nekatere pomembne
                  institucije, tako kulturne, šolske, znanstvene italijanske narodne skupnosti oz.
                  italijanske unije ostale na hrvaški strani, kar seveda prizadene interese tistih
                  državljank in državljanov Slovenije, ki so italijanske narodnosti. V tem prehodnem
                  obdobju prav gotovo ni možno zoževati pomemb italijanskega programa TV Koper
                  -Capodistria samo na Slovenijo, ampak sega daleč preko regionalnih in tudi
                  državnih slovenskih meja na obe strani in je to potrebno v tem občutljivem
                  trenutku tudi upoštevati.</p>
               <p>Rad bi opozoril na to, da Državni zbor ni sprejel sklepa, ki ga je predlagala
                  poslanka samostojne poslanske skupine gospa Irena Oman, najprej tudi ne amandmaja,
                  ki je bil pisno oblikovan in po katerem naj bi bilo razmerje med nacionalnima
                  programoma Radio Koper - Capodistria in TV Koper - Capodistria enako. Gre za neko
                  načelo, lahko bi rekli načelo pol-pol, ki se v tem primeru gotovo ne kaže kot kaj
                  dobrega, ampak, kar dokazujejo zadnji dogodki, je lahko vir zelo resnih prepirov
                  in nestrpnosti. Rad bi opozoril na to, da je od 58 prisotnih poslancev 21
                  poslancev predloženi sklep podprlo, 27 poslancev pa je bilo proti.</p>
               <p>Naj se ob tem trenutku, na tem mestu dotaknem tudi argumentacije gospoda Pukla.
                  Poseben položaj italijanskega programa TV Koper - Capodistria seveda ne more
                  ustvarjati vtisa, še manj pa dejanskega stanja, da bi se večinski slovenski narod počutil, da je v manjšini. Slovenski narod ima svoje televizijske programe in ti
                  televizijski programi so programi TV Slovenije, tu je program Kanala A, tukaj je
                  cela vrsta lokalnih TV postaj in tu je slovenski program v TV Koper - Capodistria.
                  Mi seveda s to spremembo statuta ne uveljavljamo enakopravnosti italijanskega in
                  slovenskega programa nasploh, ampak poskušamo vnašati neko novo načelo v obstoječo
                  institucijo TV Koper - Capodistria, ki jo italijanska narodna skupnost upravičeno
                  šteje za eno svojih najpomembnejših institucij, ki jih ima v Sloveniji.</p>
               <p>Svet RTV nas je obvestil, da je spremenil 10. člen v 3. in 5. točki in ta
                  odločitev je očitno pomenila prilivanje olja na ogenj nesoglasja, nesporazumov, ki
                  se je že brez tega dovolj razplamtel. Bila je kaplja čez rob, ki je spodbudila
                  protestni odstop glavnega urednika italijanskega programa gospoda Tulia Vianela in
                  vseh urednikov italijanskega programa. Drugače rečeno, Svet RTV je z desnico
                  porušil vse, kar je zgradil z levico in še mnogo več. Spremembe, ki jih je sprejel
                  na podlagi stališč Državnega zbora, so veliko manj pomembne in usodne, kot ta
                  dodatna sprememba, ki gre v nasprotni smeri in za katero ni bila podlaga v
                  odločitvah Državnega zbora. Tako imamo sedaj stališča, ko bi bilo bolje, da se
                  Svet ne bi lotil takšnih sprememb oz. so te spremembe šle, če v celoti gledamo, na
                  slabše. Tako imamo sedaj celotno redakcijo italijanskega programa TV Koper v
                  odstopu, delovni kolektiv pa je v stanju sindikalne oz. stavkovne pripravljenosti.
                  Ogorčeni delavci italijanskega programa izražajo strah, da bo prišlo do
                  drastičnega zmanjšanja obsega italijanskega programa, do ukinitve njegove
                  avtonomije, do prerazdelitve tehničnih in finančnih sredstev italijanskega
                  programa TV Koper - Capodistria. V posebni izjavi za javnost so zaprosili za pomoč
                  tudi ta parlament, naj prepreči, da bi prišlo do negativnih posledic za
                  življenjske interese celotne manjšine v sedanjem, zanje posebej občutljivem
                  trenutku. Delavci imajo občutek, da se pripravlja revizija italijanskega programa,
                  celo sprememba njegove programske sheme, poseg v najbolj gledani čas predvajanja
                  italijanskega programa, grob poseg v notranje odnose, kadrovske rešitve, zoženje
                  uporabe italijanskega jezika itd.</p>
               <p>Mislim, da gre za strah, ne glede na to, v kakšni meri je upravičen in do kakšne
                  mere je ta strah zasnovan na realnih temeljih, koliko pa je zasnovan samo na
                  podlagi dosedanjih nepotrebnih zaostritev, do katerih je prišlo med italijanskim
                  programom in zlasti z urednikom gospodom Janezom Lombergarjem. Ne glede na to
                  zahteva to zelo resen razmislek. Rad bi poudaril to, da je razumljiva občutljivost
                  narodne skupnosti, ker šteje italijanski program TV Kopra za življenjskega pomena
                  za svoj obstoj in razvoj in bi rad opozoril na zagotovila, ki jih je italijanska
                  narodna skupnost dobila z osamosvojitvijo, da se ne bo nič spremenilo na slabše,
                  da njihov status ne bo spremenjen, sedaj pa že slišimo ocene, res neuradne, pa
                  vendarle tudi v razpravi na komisiji, da je italijanski program predimenzioniran
                  glede na majhno število, samo nekaj 1.000 pripadnikov italijanskega naroda, ki
                  živi v Sloveniji. Takšne ocene, moram reči, so zelo neodgovorne, če upoštevamo
                  izrecno, nedvoumno določbo Ustave Republike Slovenije, da ustavne pravice narodnih
                  skupnosti niso in ne smejo biti odvisne od števila njenih pripadnikov.</p>
               <p>Vprašam se, kaj dobi in kaj zgubi Slovenija, če bo Državni zbor dopustil nadaljnje
                  sprožanje konfliktov z italijansko narodno skupnostjo? Dobimo lahko nekaj uric
                  novega programa v slovenščini poleg programov, ki jih predvajajo programi TV
                  Slovenija, Kanala A, lokalnih televizijskih postaj in slovenski program TV Koper.
                  Kaj pa lahko izgubimo? Mislim, da izgubljamo ustvarjeno medsebojno zaupanje, lahko
                  zmanjšamo občutek varnosti, ki je za pripadnike italijanske narodnosti usodnega
                  pomena, lahko ogrozimo dosežen ugled Slovenije v Svetu Evrope, vsekakor pa si
                  lahko poceni zapravimo prvenstvo, ki si ga je Slovenija upravičeno zagotovila s
                  široko opredeljenimi pravicami obeh narodnih skupnosti. V času, ko gospodarske
                  težave že tako ali tako same po sebi otežujejo realizacijo z ustavo opredeljenih
                  pravic narodnih skupnosti, je še posebej nespametno zaostrovati odnose na tako
                  občutljivem področju.</p>
               <p>V zaključnem delu bi ponovno poudaril vprašanje zaupanja, ki ga je znala Slovenija
                  učinkovito vzpostaviti v času svojega osamosvajanja v najtežjih dneh borbe za
                  samostojnost in bi pozval Državni zbor, da je na ravni zahtev sedanjega časa, kot
                  smo bili na ravni teh zahtev v najtežjih trenutkih, in da ne damo soglasja k
                  predlaganemu statutu. Pozivam tudi Svet RTV Slovenija, naj da TV Kopru-Capodistria
                  in Radiu Koper-Capodistria vsa zagotovila, da se položaj obeh italijanskih
                  programov ne bo v ničemer poslabšal. Urednike TV Koper Capodistria pa prosim, da
                  naj potem, ko bodo dobili takšna zagotovila o avtonomnem delovanju in razvoju
                  italijanskih programov, umaknejo svoje odstope in s tem prispevajo k umirjanju
                  razmer in ponovni vzpostavitvi medsebojnega zaupanja in tvornega sodelovanja z
                  vodstvom RTV Slovenija. Takšno umirjeno ravnanje obeh strani bi bilo skladno tudi
                  s staro modrostjo italijanskega pesnika Giacoma Leopardija, da je strpnost najbolj
                  junaška krepost prav zato, ker navzven ni v ničemer junaška. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Marijan Podobnik. Ali je replika, gospod Peršak?
                     <stage>(Ne.)</stage></p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Najprej bi želel z nekaj mislimi komentirati stališča gospoda Ribičiča
                  oziroma poslanske skupine Združene liste. Kot član Sveta RTV Slovenija jih lahko
                  ocenim samo kot demagoška, zavajajoča in za Slovenijo in Slovence škodljiva.
                  Stvari, o katerih je govoril, ne držijo. V Sloveniji se želi zdaj ustvariti vtis s
                  strani posameznikov in skupin, da Slovenija, slovenska televizija in radio in še
                  kdo deluje proti interesom italijanske manjšine v Sloveniji. To ni res. Na Svetu
                  RTV Slovenija smo dolgo časa in strpno razpravljali o vseh problemih, tudi o
                  problemih narodnih manjšin, ki so v Sloveniji, madžarske in italijanske. Iskali
                  smo takšne in drugačne možnosti. Upam si trditi, da smo bili s strani
                  posameznikov, zlasti z italijanskega programa, občasno deležni neposrednih
                  izsiljevanj. Kljub temu je Svet RTV Slovenija strpno prišel do predloga statuta in
                  mislim, da je nevzdržno, da se na tak način skuša preprečiti zavodu RTV Slovenija,
                  da bi se organiziral v skladu z novo zakonodajo. Vi veste, da s tem, če se statut
                  RTV Slovenija ne sprejme, formalno ta zavod še vedno deluje po stari logiki, po
                  smislu tozdov itn. To vsekakor ni dobra formalna osnova za potrebne spremembe, ki
                  so bile sicer že večkrat zahtevane tudi v sami organizaciji zavoda RTV
                  Slovenija.</p>
               <p>Mislim, da je treba zelo jasno povedati, da so tudi na medijskem področju nivo
                  možnosti, pravic, ki jih imajo manjšine v Sloveniji, daleč nad povprečnim nivojem
                  v Evropi in v svetu. In tu se ponovno skuša ustvariti podoben vtis kot glede
                  vprašanja zastopanosti manjšin v parlamentu. Sem za to, da sta italijanska in
                  madžarska skupnost zastopani v slovenskem parlamentu, sem pa za to, da se bolj
                  odločno zahteva, da so tudi Slovenci zastopani v ustreznih italijanskih deželah.
                  Vendar, če že tega ni mogoče v kratkem roku doseči, je pa nevzdržno, da se s
                  strani celo celotne stranke ustvarja vtis, kot da Slovenija krši pravice neke
                  narodne manjšine v Sloveniji, čeprav je dejstvo, da nas celo Svet Evrope in druge
                  institucije hvalijo in postavljajo kot vzor, na kakšnem nivoju so pravice manjšin,
                  ki jih uživata italijanska in madžarska manjšina v Sloveniji. Opozarjam, da je tak
                  način razprave nevaren. Nevaren zato, ker bo slej ko prej res lahko sprožil
                  stvari, za katere boste potem odgovarjali, če boste na tak način ljudem, ki niso
                  seznanjeni z načinom delovanja v Svetu RTV Slovenija, s strpnostjo sprejemanja
                  vseh aktov, s sistematičnimi poskusi, da bi se zadovoljilo vsem zahtevam, tudi
                  nacionalnih narodnih manjšin. Menim, da tudi način odstopa uredništva
                  italijanskega programa - seveda je treba argumente preveriti - nevzdržno pa je, da
                  bi bil to argument, da Državni Zbor Republike Slovenije spreminja določena
                  stališča. Treba je pogledati argumente. Svet RTV Slovenija se bo lahko o teh
                  stvareh še odločal. Prav je, da se o njih opredeli tudi Državni zbor, vendar tak
                  način je vendarle, če bi ga sprejeli kot takega, grobo izsiljevanje.</p>
               <p>Samo to bi še povedal, da je Samostojna poslanska skupina predlagala dva
                  amandmaja. In prav je, da bi se o njih pogovarjali, če ocenjujemo, da sta kot taka
                  nesprejemljiva. Oba amandmaja je v delno predelani obliki Svet RTV Slovenija
                  sprejel in vključil v ta statut in če je to razlog, da ne more biti statut
                  sprejet, se je potrebno o teh zadevah odločiti in potem naložiti Svetu RTV
                  Slovenija, da stališče Državnega zbora upošteva in da se s tem omogoči sprejetje
                  tudi Statuta RTV Slovenija. Vendar, sprejetje ali odklonitev teh dveh amandmajev
                  ne more biti v smislu razlage o kršenju pravic narodnih manjšin, ki so v
                  Sloveniji. Kar se tiče vprašanja na področju medijske ustrezne zastopanosti, sem
                  kot edini član Sveta RTV Slovenija v tem Državnem zboru - za sedaj še vedno -
                  dolžan povedati in mislim, da je prav, da se skuša nivo pravic madžarske in
                  italijanske manjšine obdržati, če je možno, kvaliteta tudi povečati. Vendar ne na
                  način, da se ustvarja iz poslancev in iz vseh, ki na različnih področjih delujejo
                  in delujemo, neke vrste krivce za to, da se zadeve zaostrujejo ali slabšajo.</p>
               <p>Zato podpiram predlog, da se da soglasje k Statutu RTV Slovenija. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospa Pečanova. Ali imate vi tudi repliko, gospod
                  Kocijančič? Repliko ima najprej gospod Kocijančič.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovani kolega Podobnik! Mislim, da če želite s tega odra razpravljati o
                  demagogiji, da bi bilo najboljše naredili, če bi si kupili ogledalo. Kar se tiče
                  problema, o katerem je govoril Ciril Ribičič, pred njim gospa Pozsončeva, lahko
                  rečem, da ni izmišljen. Ne more biti izmišljen problem, ki ima, kot vem, soglasno
                  stališče komisije za manjšine te skupščine, kjer gre za odprto politično
                  vprašanje, kjer stavkajo ali pa imajo na nek način drugačen odnos do dela
                  zaposleni v italijanski redakciji in kjer so v odstopu vsi v italijanski redakciji
                  televizije Koper. Mislim, da je razprava o tem vprašanju na pravem mestu, v pravi
                  točki, povsem legitimna. In bi bilo za vse nas boljše, da prisluhnemo argumentom,
                  ne pa da stvari a priori kvalificiramo.</p>
               <p>Strinjam se, da so vprašanja skrajno delikatna. Vendar, prav delikatnost teh
                  vprašanj zahteva v tej skupščini odgovoren odnos do njih, ne pa apriorno
                  kvalificiranje tistih, ki si drznejo o njih govoriti in soditi.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMR TOLPLER:</speaker>
               <p>Repliko ima gospa Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Gospodu Podobniku bi najprej rekla, da sem skoraj prepričana, da ni dobro
                  poslušal, kaj je kolega Ribičič govoril. Eden tehtnih argumentov, ki jih je
                  povedal, je bil ta, da v tem Državnem zboru nismo izglasovali predloga, ki ga je
                  dala kolegica Omanova v zvezi z izenačenjem oziroma s 50:50 odnosom slovenskega
                  in italijanskega programa na koprski televiziji in radiju.</p>
               <p>To se pravi, da je Svet RTV izoblikoval spremembe statuta tako, da so v nasprotju
                  s predhodno izglasovanim mnenjem Državnega zbora. To je eno.</p>
               <p>Drugo, kar je, govoriti o tem, da imata naša italijanska narodnost in madžarska
                  narodnost take pravice, ki bi jih morali posnemati v Italiji, se jaz popolnoma
                  strinjam. Vendar, nikoli in nikdar nismo, ne delamo tega, in jaz upam in želim, da
                  nikoli ne bomo delali tega, da bomo zahtevali reciprociteto. Vi veste, da je to
                  beseda, ki jo uporabljajo samo tisti, ki hočejo pravice svojih manjšin
                  zmanjševati, ne pa, da njihove pravice gojijo in jih razvijajo.</p>
               <p>Tretjič, tisti, ki pozna naše dvojezično območje. Žal mi je, da sem madžarsko
                  dvojezično območje oziroma prekmursko dvojezično območje spoznala šele prejšnji
                  teden. Prvič sem bila tam na dvojezičnem območju in zato nimam pravega vpogleda v
                  razmere tam. Pri nas znajo vsi ljudje slovensko, govorijo in razumejo in znajo vsi
                  ljudje, ki tam živijo dlje časa, moram to poudariti, govorijo in razumejo
                  italijansko. To pomeni, da sta ta programa za uporabo enega in drugega naroda. Se
                  pravi, da ni tukaj samo meje, da je televizija in radio v uporabi samo italijanske
                  narodnosti. Ker je kvaliteta italijanskega programa tudi zelo visoka, si upam
                  trditi, da bi s tem bile prizadete celo pravice pripadnikov slovenskega naroda na
                  tem območju.</p>
               <p>Tako da prosim lepo, da se omejite pri svojih ozkih gledanjih na te odnose. Da
                  pridete in spoznate, kakšne so razmere pri nas. In da svojega gledanja iz čisto
                  slovenskega območja ne prenašate izven njega tja, kjer živimo v sožitju že dolga
                  leta in eni in drugi. Samo toliko, hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Spoštovani, še posebej spoštovani gospod Podobnik! Kadar nekdo doživi to, kar sem
                  jaz doživel, kadar sem zaključil svoje govorenje s pozivom k strpnosti, pa mu je
                  očitana demagogija, mora potem seveda v odgovoru paziti na vsako besedo in zato bo
                  moj odgovor tukaj zelo formalen.</p>
               <p>V potrjenem zapisniku, poudarjam, potrjenem zapisniku Državnega zbora piše, da
                  Državni zbor ni sprejel predloga sklepa, ki ga je podala gospa Irena Oman,
                  poslanka SPS in v katerem je predlagala, naj bi bilo razmerje med nacionalnima
                  programoma, citiram dobesedno: <q>"Radia Koper-Capodistria in televizije Koper
                  Capodistria enako..."</q> tukaj je bilo še neko nadaljevanje v smislu 50:50.</p>
               <p>Sprašujem edinega poslanca tega Državnega zbora, ki je hkrati tudi član Sveta RTV
                  Slovenija, kot pravi, da nam pojasni: zakaj na Svetu RTV Slovenija ni povedal, da
                  je to stališče ostalo v manjšini, da je, kot izhaja iz zapisnika, od 58 prisotnih
                  poslancev 21 poslancev predloženi sklep podprlo, 27 pa jih je bilo proti? Ker če
                  bi to pojasnil, povedal, da Svet RTV vgrajuje v svoj statut nekaj, kar ima
                  manjšinsko podporo v Državnem zboru, današnjega zapleta ne bi imeli.</p>
               <p>Sprejel bi lahko tudi njegove argumente, da se stvari lahko pretirano
                  dramatizirajo, s stavkovno pripravljenostjo, z odstopom urednikov in tako dalje,
                  vendar mi pa ni razumljivo, ali sem narobe razumel njegov zaključek, da namerava
                  glasovati za potrditev tega statuta, torej da namerava glasovati za rešitev, ki
                  ustvarja nestrpnost in ki povzroča razburjanje. Na ta način se seveda teh zadev ne
                  bo dalo umirjati. Kot ste videli, verjetno ste opazili v sredstvih javnega
                  obveščanja, da delavci italijanskega programa predlagajo, da se do sprejema zakona
                  na nek način zamrzne stanje, ne posega v njihov program, ker pravijo, da so
                  praktično vsakodnevno izpostavljeni novim idejam in poizkusom sprememb in
                  poseganja od zunaj. Ali je to sprejemljiv predlog, je druga razprava, ampak zdaj
                  sprejemati statut, ki je podlaga za takšno delovanje, ki tako hudo razburja
                  italijansko narodno skupnost, gotovo ne bi bilo dejanje, ki bi bilo na ravni
                  zahtev in odgovornosti, ki stojijo pred Državnim zborom. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>K repliki so se javili gospa Šturm, gospod Peršak in gospod Toplak. Repliko na
                  repliko ima gospod Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Gospe Pečanovi bi želel reči samo to. Ko je bil govor o reprociteti, seveda
                  zavzemali se bomo za reprociteto, vendar ne za to, da se zmanjšajo pravice
                  Italijanov v Sloveniji, pač pa da Slovenci dobijo podobne pravice in možnosti, kot
                  jih imajo Italijani v Sloveniji. Mislim, da se bo vsak zavzel za to, da bodo tudi
                  Slovenci v zamejstvu dobili možnost zastopstva v svojih deželnih organih, ki so
                  jih zdaj, veste zaradi kakšne zakonodaje in tako naprej, izgubili. In mislim,
                  verjamem, da se bose tudi vi zavzemali za to pozitivno reprociteto.</p>
               <p>Povedal sem že prej, v prvem nastopu, da sem za to, da se tudi ponovno opredelimo
                  ali naložimo ali kakorkoli v zvezi s temi amandmaji in da stvar speljemo naprej.
                  Sem pa proti temu, da se zavira sprejetje statuta, kajti statut je za zavod RTV
                  Slovenija zelo pomemben. In s tem ko se reče; smo proti tej zadevi kot taki - in
                  vemo, da so zdaj pred nami parlamentarne počitnice in postopki, kakršnikoli so -
                  se dejansko ob razrahljanih zadevah lahko zgodi tudi to, da bodo morda posledice,
                  morda želite imeti tudi drugačne posledice v okviru zavoda RTV Slovenija. Ne vem,
                  nikakor ne bi želel, da bi nesprejetje statuta RTV Slovenija imelo negativne
                  posledice tudi na tistih področjih, ki sploh nikoli niso bila sporna.</p>
               <p>Še glede nestrpnosti. Nikakor ne želim nikjer povzročati nobene nestrpnosti, sem
                  pa za to, da so določene zadeve vendarle zelo jasno povedane. In gospod Ribičič,
                  vam bi rekel tako-le: zelo vesel bi bil, če bi kdaj kakšno besedo rekli tudi v
                  smislu prizadevanj naših ljudi na različnih področjih; kajti govor o nestrpnosti v
                  vsakem primeru, ko so se konkretno določeni Slovenci postavili za določene zahteve
                  in vsaka zahteva ima - najmanj kar je - lahko burno razpravo, je problematično. Že
                  prej sem povedal; sem za to, da te pravice, take kot so, ostanejo. Nevzdržno pa
                  je, da se skuša tudi z izsiljevanjem - konkretno na koprskem italijanskem programu
                  - doseči določene spremembe v tem Državnem zboru ali na Svetu RTV Slovenija.
                  Menim, da je treba zadeve reševati tako, kot je večinsko stališče Državnega zbora
                  in Sveta RTV Slovenije. In če je ocena, kot je bil sprejet sklep o teh dveh
                  amandmajih, da naj ne bosta vključena v statut, sem za to, da se z ustreznim
                  sklepom to opredeli in naloži in tak statut potem tudi potrdi.</p>
               <p>Torej, da z nekim ustreznim sklepom omogočimo čim prejšnje oz. takojšnje sprejetje
                  tega statuta. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika na repliko, še gospod Ribičič. Prosim.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Bom kratek. Sedaj bi me lahko razburil ta očitek, da nikoli ne rečem nič dobrega o
                  prizadevanjih naših ljudi. Seveda je vprašanje, kako je uporabljen ta pojem <q>"naši
                  ljudje"</q>. Jaz namreč ne delim državljank in državljanov Slovenije na <q>"naše"</q> in
                  <q>"njihove"</q> po narodni pripadnosti. <q>"Naši"</q> so pač prvi in drugi, so državljanke in
                  državljani Slovenije, ki imajo po naši ustavi celo pravico enakosti pred zakonom,
                  posebne pravice itd. Ta insinuacija je zelo huda, tudi če je mišljena v tem
                  smislu, da kadar si Slovenci za kaj prizadevajo, ali pa tisti, ki so po politični
                  opredelitvi drugače usmerjeni - se pravi, ki jih gospod Podobnik označuje za
                  <q>"naše"</q> - in da jaz o njih ne najdemo nobene dobre besede. Prav nasprotno! Mislim,
                  da dobro sodelujem z vsemi in v vsakem tistem primeru, kadar menim, da je nekaj v
                  korist razvoja Slovenije in imam dobre izkušnje tudi pri sodelovanju s poslanci
                  Slovenske ljudske stranke, recimo na področju lokalne samouprave in še kakšnem
                  področju.</p>
               <p>Tako da se mi zdi, da - če štejemo za <q>"naše ljudi"</q> pač vse državljanke in
                  državljane Slovenije, ne glede na narodnost, politično opredelitev itn. - imam
                  nekaj zelo pozitivnih izkušenj o sodelovanju, pa tudi nekaj zelo pozitivnih ocen o
                  njihovem delu.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Repliko ima gospa Šturm. Prosim.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo. Spoštovane kolegice, dragi kolegi! Gospod Podobnik, vaše vedenje
                  do kolega Ribičiča, mislim, da je bilo nekorektno, kot je bilo tudi nekorektno
                  vaše ravnanje na Svetu RTV Slovenija, ko niste dovolj objektivno predstavili
                  amandmaja gospe Irene Oman. Sploh je čudna pot, kako se je ta amandma znašel v tem
                  besedilu, saj smo že optimistično in z dobro voljo računali, da bodo ti amandmaji,
                  ki smo jih na Komisiji za narodne skupnosti podprli, vgrajeni tako, kot smo
                  pričakovali, na kar je potem ta dodatni amandma stvari porušil in še
                  poslabšal.</p>
               <p>Ker sama živim na dvojezičnem področju in lahko rečem, da dobro poznam delovanje
                  Radia in Televizije Koper - Capodistria in poznam položaj ljudi, ki tam delajo in
                  so italijanske narodnosti, se popolnoma pridružujem vsemu, kar je povedal gospod
                  Ciril Ribičič, ki je korektno, konkretno in problematično predstavil stvari, tako
                  kot so.</p>
               <p>Tako da se pridružujem temu mnenju, da ta statut, takšen kot je, ne zasluži
                  soglasja in pričakujem, da se bodo stvari, ko govorimo o položaju manjšin, res
                  drugače obravnavale. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Peršak. Gospod Geržina, besedo dobite, ko boste na
                  vrsti.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>V dosedanji razpravi je bilo izrečenih nekaj trditev, ki jih je treba na nek način
                  preveriti, preden glasujemo, zlasti zaradi tega, ker so bili v kontekst
                  potegnjeni tudi Slovenci, ki živijo v Italiji. Rečeno je bilo, da je Televizija
                  Koper na nek način namenjena tudi Slovencem v Italiji. In potem je bilo tudi
                  povedano in me zanima ter bi rad od predstavnika televizije slišal najprej
                  naslednje dejstvo: ali Slovenci na Primorskem in seveda zamejski Slovenci res
                  vidijo nemoteno signal Kanala A? Ali vidijo nemoteno oba signala TV Slovenija? Ker
                  je bilo to uporabljeno kot argument, da ni več potrebno slovenskega programa na TV
                  Koper, ker pač vidijo te signale. Potem je še vprašanje: kakšno je sedaj razmerje
                  med obema programoma. Pa ne gre samo za količino; nisem pristaš tega, da bi mi
                  popravljali to razmerje na račun italijanskega programa. To razmerje se da
                  popraviti, če ni dobro, tudi na ta način, da se poveča količina slovenskega
                  programa. Vendar pa je zanimivo vprašanje, recimo, te glavne oddaje, v glavnih
                  terminih, kako so razporejene - kolikokrat na teden je npr. dnevnik v slovenščini,
                  kolikokrat v italijanščini, ali kaj podobnega, ker je - kot rečeno - to namenjeno
                  tudi slovenskim gledalcem.</p>
               <p>Ker pa so že bili potegnjeni v debato Slovenci, bi rad opozoril - mimogrede, upam,
                  da se mi to ne bo zamerilo - da se sploh postavlja vprašanje, ob zelo konsistentni
                  politiki Slovenije in pohvalni politiki Slovenije do vprašanja italijanske,
                  madžarske manjšine, s tem tudi jaz soglašam - postavlja vprašanje enake
                  konsistentnosti in vehementnosti slovenske politike v zvezi s slovenskimi
                  manjšinami drugod. Namreč, večkrat opažamo, da se Slovenci iz zamejstva - zadnjič
                  je bila pri nas delegacija s Koroške - pritožujejo, da slovenska država nič ali
                  zelo malo ali zelo konfuzno deluje v tej smeri. Drugič, kaj in koliko bomo
                  naredili za to, da bi se izboljšal položaj Slovencev v Italiji, po novi volilni
                  zakonodaji. Gospod Pahor je svoj čas napovedal belo knjigo v zvezi s temi
                  vprašanji. Hočem reči, da je stvari treba gledati v kontekstu, bi pa prosil
                  gospoda s televizije na tisto prvo vprašanje, če lahko da kakšna pojasnila.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, ko imate replike, da ne razpravljate. K repliki se je javil tudi gospod
                  Toplak. Umika. Gospod Poljšak ima repliko. Je po vrstnem redu vse. Se opravičujem,
                  če sem naredil prej napako, gospod Geržina.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Replika vsem diskutantom z leve ali pa večini od njih. Najprej očitanje
                  demagogije, nestrpnosti, potem pa preidete na argumente za podporo interesom
                  italijanske narodne manjšine. Vaš argument je: italijanska narodna manjšina ali
                  njeni pripadniki se razburjajo, ker so ogroženi in je ogrožena njihova varnost.
                  Take občutke izražajo. Potem pa zaključite - pri Slovencih s Primorske, Slovencih
                  z Obale, zaključite: <q>"No, ti pa ne morejo imeti nobenega občutka ogroženosti in se
                  ne morejo razburjati"</q>. Jaz vam zdaj povem, da meni telefonirajo, pišejo in povejo,
                  da se razburjajo nad tem, kar se tam dol dela v zvezi s tem vprašanjem televizije
                  in z drugimi vprašanji; čutijo se ogroženi pred Italijani in italijanstvom. Ker
                  vem kako ste strašno strpni in se zavzemate za človekove pravice, vas sprašujem:
                  ali mislite v naslednji fazi predlagati nekaj ur srbohrvaškega programa na
                  televiziji Slovenija. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala. Repliko ima gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa, gospod predsedujoči! Spoštovani! Imam obliko replike gospodu Ribičiču.
                  Namreč, dva krat je prišel in ponovil, da amandma ni bil izglasovan. Mislim, da je
                  to brezpredmetno. Danes bomo glasovali o statutu in se še enkrat lahko glasuje in
                  preprosto, ali je <q>"za"</q>, ali <q>"proti"</q>. Zopet smo tam, kjer smo bili zadnjič. Gospe
                  Pečanovi - da so celo oškodovali Slovence na določenem ozemlju, če zmanjšamo
                  program, ker je kvaliteten, se učimo italijansko in tako naprej. Jaz mislim, da je
                  na tem področju veliko dobrih italijanskih, kot A1, A2, RAI-1, RAI-2 zadev, tako
                  da tega strahu ne bi upošteval. Mislim pa, da je tisto, kar je slabše in kar ste,
                  gospa Pečanova, pozabila, da pa Slovenci v zamejstvu nimajo tega. Zdaj ne gre za
                  reprociteto, ampak mislim, da bo italijanska manjšina na našem ozemlju - ker ve,
                  da še danes nima in bi morala še marsikaj imeti. Tudi če smo najboljši v Evropi!
                  Še manjka, da bodo razumeli, da na oni strani meje, ali hiša na oni strani meje,
                  nimajo nič, ker naša televizija ne pokriva. Če je drugače, če nekaj pokriva v
                  nekaterih krajih, mogoče da, naš A program ali ne; ampak to so oni zahtevali, da
                  posodijo del programa - to je tisti <q>"fifti-fifti"</q> - za ta čas, dokler italijanske
                  oblasti ne izpolnijo svoje obveze do slovenske manjšine v Italiji. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Pregelj in nato gospa Šturm.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Indirektno repliciram na razpravo, predvsem gospoda Ribičiča, v zvezi
                  s problematičnostjo dopolnila k 10. členu, ki naj bi postavil oba nacionalna
                  programa v Radiu oziroma TV Koper - govorim samo o tej instituciji in ne o kakšni
                  drugi - v enakopraven položaj in argumentiranje, da se s tem upošteva amandma
                  gospe Omanove. V resnici to ni res. Amandma gospe Omanove je govoril o 50:50,
                  medtem ko enakopravni, pa ni to. Bodimo si na jasnem.</p>
               <p>Glejte, najraje bi predlagal, da danes o tem ne odločamo zato, ker v resnici
                  poslanci sedaj v tem zboru ne razpolagamo s pravimi podatki, niti ne poznamo
                  natančno situacije v teh institucijah. Celo prejšnje mandatno obdobje sem dobival
                  stalno obvestila, pritožbe s strani novinarjev, delavcev v teh dveh institucijah,
                  se pravi v Radiu in v TV Koper - Capodistria, da njihovo delo ni enakopravno. Kaj
                  se je dogajalo? Dogajalo se je, da je včasih ali celo večkrat, imela določena
                  ekipa prednost pred drugo pri takih banalnih zadevah, kot je, kdo dobi
                  snemalca.</p>
               <p>Vsi vemo, da imata oba programa svoje oddaje, toda tehnično osebje je skupno,
                  študiji so skupni, aparature so skupne in ni vseeno, kdaj dobi kdo ekipo, kdaj gre
                  lahko na teren, katero kamero lahko dobi. Stvari, ki niso za Državni zbor, so se
                  pa tam dogajale.</p>
               <p>Zato razumem to dopolnilo <q>"enakopravnost"</q> v tem smislu. Jasno je, da se lahko tako
                  dopolnilo zlorabi v tem smislu, da se zahteva enako časovno trajanje obeh
                  programov na samem sporedu oziroma pri samih oddajah. To je veliko težje uporabiti
                  v takšne namene.</p>
               <p>Žal, moram ugotoviti, da se tak sistem, kot je sedaj v rabi, se pravi, da sta pod
                  isto streho tako italijanski manjšinski program kot slovenski regionalni, očitno
                  ne obnaša najboljše. Žal, moram tudi ugotoviti, da se je ta formula, ki je sicer
                  prenešena iz prejšnje države, verjetno v svojem bistvu izživela. Nekatere tendence
                  tudi v italijanski narodni skupnosti, ki ni enobarvna, prosim, je večbarvna, tudi
                  politično pluralna in podobno, kažejo na določeno zapiranje te skupnosti, tako v
                  šolstvu kot tudi pri javnih medijih.</p>
               <p>Pred časom so bili predlogi, ki so prihajali s strani delavcev slovenskega
                  programa TV in Radia Koper - Capodistria, da želijo, da se ta institucija loči, se
                  pravi na italijanski in na slovenski program. Osebno sem bil takrat proti, ker sem
                  menil, in sem še vedno tudi v dilemi, da je takšno ločevanje v bistvu zapiranje te
                  in druge skupnosti, s tem pa uničevanje sožitja.</p>
               <p>Žal se, kot kaže, te dileme in ti problemi niso še razrešili in v kolikor se ne
                  bodo, predlagam, da Državni zbor spremeni zakonodajo in uporabi načelo, ki ga
                  Evropa uporablja pri reševanju teh zadev v zvezi z mediji narodnih skupnosti, ko
                  jih dobesedno loči od večinskih. Primer je znamenita avtonomna pokrajina, bi lahko
                  rekli, Bolcano, južna Tirolska, tam so zadeve popolnoma razčiščene. To je od
                  Nemcev, to je od Italijanov in ni prepirov. V tem primeru, kot je pa sedaj TV in
                  Radio Koper, ko si morajo deliti čisto tehnične zadeve, pa je prav, da imajo tukaj
                  nek enakopraven status in samo tako jaz razumem to enakopravnost. To ni <q>"fifti -
                  fifti"</q>, prosim.</p>
               <p>Kar se tiče programa lahko tudi rečemo, enakopravno je, da je več italijanskega
                  kot slovenskega, ker imamo še slovenski program, čeprav v resnici ni tako. Tako pa
                  ni zato, kajti celotno območje, ki ga pokrivata Radio in TV Koper, to je
                  Primorska, je čudovito obložena z, ne eno, dvema, tremi postajami nacionalne
                  radio-televizije Italije, ampak še s kopico privatnih, zasebnih postaj, vseh
                  skupaj jih je blizu 40 in to ni nepomembno. Zato predlagam, da se razprava na tak
                  način danes ne vodi več. Če se želi rešiti dilema, ali je prav, da je to dopolnilo
                  <q>"enakopravno"</q> ali ne v tekstu, potem prosim, je potrebno tukaj prinesti argumente
                  in dokazati, da je ta zadeva nepomembna, da velja v teh dveh institucijah najlepši
                  red in da tako določilo ni potrebno. V kolikor menite, da je to tako, kot nekateri
                  predlagate, potem boste to z večinskim preglasovanjem uredili. Mislim, da je čas
                  za repliko potekel, čeprav se bom verjetno še javil za razpravo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala. Lepo pozdravljamo med nami, prišel je gost, makedonski predsednik Kiro
                  Gligorov, in lepo pozdravljen. <stage>(Aplavz.)</stage></p>
               <p>Nadaljujemo razpravo, repliko ima gospa Pečanova.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa! Najprej bom odgovorila gospodu Geržini na tisto, kar je prej rekel:
                  tehnične zadeve so eno, vsebinske zadeve pa drugo. Slovenskega in tudi
                  italijanskega programa se na oni strani meje zelo slabo vidi, ne zaradi tega ker
                  italijanski program na televiziji Koper - Capodistria onemogoča oddajanje
                  slovenskega programa, ampak zaradi tega, ker naša televizijska hiša ni poskrbela
                  za repetitorje, ki bi omogočali širši doseg vseh programov naše nacionalne
                  televizije. Mislim, da gre tukaj za zadeve, ki niso prav v skladu, in tukaj
                  italijanski program nima nobene zveze s tem, kam se slovenske in italijanske
                  programe sploh vidi zunaj naših meja.</p>
               <p>Drugo, kar je, prej sem pozabila še nekaj povedati. Moram reči, da sem ponosna in
                  da bom še toliko bolj ponosna zato, da bom kot članica stranke Združene liste
                  socialnih demokratov in članica te poslanske skupine lahko skupaj z drugimi kolegi
                  nosila odgovornost za to, da bomo skrbeli za - ne samo ohranjanje, ampak tudi
                  razvoj pravic narodnih skupnosti v Sloveniji. Tako da ni treba, da me kdorkoli
                  straši s tem, da bomo krivi, če bodo naše narodne skupnosti imele kakšne take
                  pravice, kot jih imajo neprimerljivo manj imajo narodne skupnosti v ostalem delu
                  Evrope.</p>
               <p>Tretje, kar bi še povedala. Reciprociteta - za definicijo te besede sem vprašala
                  tudi enega od ministrov, ko sem bila v izpraševalni komisiji. Vidim, da marsikdo
                  od nas v Sloveniji ne razume kaj je pojem reciprocitete. Ta pojem označuje, ne v
                  neposrednem prevodu, ampak v svoji vsebini to, da kadar hočemo, da dosežemo za
                  svojo manjšino na oni strani meje enake pravice, kot jih ima italijanska ali
                  madžarska manjšina na naši strani, to pomeni, da ustavimo razvoj in gojenje pravic
                  prve in druge skupnosti, dokler slovenska manjšina v Avstriji, na Madžarskem in v
                  Italiji ne bo dosegla enakih pravic našim manjšinam v Sloveniji. To je stvar, ki
                  je ne moremo in ne smemo dopustiti. Mi moramo skrbeti za nadaljnji razvoj pravic
                  te manjšine, ne samo za obstoj, ampak tudi za omogočanje razvoja in se trdno
                  boriti - to se pa popolnoma strinjam - odločno zahtevati, da se z mnogo hitrejšim
                  tempom razvijajo pravice naših Slovencev v zamejstvu. To se popolnoma strinjam in
                  tukaj je vloga slovenske države še kako pomembna. V tej vlogi je tudi to, da
                  poskrbimo za to, da je doseg naših televizijskih in radijskih valov čim bolj
                  širok, da doseže vsakega Slovenca, ki ga je tehnično možen doseči s
                  komunikacijskimi sredstvi. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Repliko ima gospod Ribičič.</p>
            </sp>
            <sp who="SDZ1:RibičičCiril">
               <speaker>DR. CIRIL RIBIČIČ:</speaker>
               <p>Replika na to, kar je govoril gospod Peršak. Moram reči, ali gre za nesporazum,
                  ampak gre očitno za napačno citiranje tega, kar sem jaz govoril. Nisem govoril o
                  argumentih za to, da ni treba več slovenskega programa. Jaz sem zelo blizu
                  njegovemu stališču da, če želimo večati slovenski program, je to gotovo smiselno,
                  da je to možno na različne načine in jaz bi vse te načine podprl, razen enega
                  načina, na račun italijanskega programa. Tako da mislim, da med nama, ko je
                  povedal to stališče, da je on tudi za tako usmeritev, ni neke velike razlike.</p>
               <p>Kar pa velja za to, kar je govoril gospod Geržina in gospod Poljšak, bi rekel to.
                  Ne zdi se mi vredno zdaj govoriti o tem, da imamo še kakšne dodatne predloge v
                  zvezi s srbohrvaščino ali kaj podobnega. Zdi se mi pa smiselno, da bi še kdo drug,
                  ne samo jaz, reagiral na oceno o ogroženosti Slovencev od Italije in italijanstva.
                  Tukaj bi si predstavljal, da bi gospod Geržina, ko polemiziral z mano, šel v
                  polemiko tudi s takimi stališči. Zakaj? Zato, ker končno le pripada stranki, ki je
                  sprejemala skupaj z drugimi parlamentarnimi strankami osamosvojitvene dokumente,
                  na katere sem se sam skliceval. Če zdi gospodu Geržini, da mi pretiravamo pri
                  trdnosti vztrajanja, pri obljubah, ki smo jih skupaj dali italijanski in madžarski
                  narodnosti in to je možno, da imate oceno, da pretiravamo, bi se morali upreti
                  tudi tistemu, ki spodkopava to, kar smo skupaj obljubili. Gospod Poljšak si seveda
                  to lahko privošči, to je nova poslanska skupina, ki takrat ni bila v parlamentu,
                  ki teh obljub ni dajala. Mislim pa, da za druge parlamentarne skupine to ne velja.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Repliko ima gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Prav lep dober dan vsem skupaj. Na žalost nisem slišal kompletne razprave, namreč
                  ravnokar sem se vrnil s sodišča. Ampak, kar sem slišal, moram reči, da me je
                  globoko ganila skrb za vse mogoče manjšine po svetu, predvsem za italijansko. Kdo
                  od razpravljalcev pa je poklonil kakšno besedo slovenski manjšini? - Sem se
                  opravičil ob začetku, da nisem slišal vsega. Hvala lepa. Me zelo veseli. - In
                  vendar mislim, da tukaj je slovenski parlament in v slovenskem parlamentu se
                  zavzemamo za Slovence. Sem za to, da se manjšinam dodeli vse tisto, kar jim gre.
                  Vendar v prvi vrsti je treba skrbeti za Slovence. Tukaj še nismo razpravljali,
                  kako Italijani slovenski manjšini na oni strani ne dajo v bistvu nobenih pravic,
                  ampak jih kratijo eklatantno in vendar naš parlament tudi nobene protestne note ni
                  sprejel v zvezi s tem. Kdaj bomo pa to naredili? Kdaj bomo pa, recimo,
                  razpravljali o tem, da bomo za 57.000 Slovencev na Hrvaškem uvedli slovenski
                  program, ki bo segel tja čez. Ali se bomo zopet pogovarjali o tem, da bomo imeli
                  hrvaški program v Sloveniji ali kaj takega? To bi pričakoval od slovenskega
                  parlamenta. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Replika, gospod Geržina, prosim.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Mi je prav žal, če je mogoče v svojem premišljanju gospod Ribičič preslišal, kaj
                  sem rekel. Jaz sem namreč poizkušal nekaj, začasno bi rekel lahko, narediti za
                  našo manjšino v zamejstvu, v Italiji. Rekel sem, da posodijo del časa tam. Po
                  drugi strani pa moramo povedati, da si prizadevamo v Vipavski dolini, da bi nova
                  postaja K 3 dobila frekvenco, ki bi pokrivala precej veliko področje slovenske
                  manjšine v Italiji. Do zdaj še nismo uspeli. Upamo, da bomo in da izkoristim tudi
                  to priložnost, da še enkrat vprašam, kaj je s to frekvenco. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko, gospod Hvalica, prosim.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Predsedujoči, spoštovani vsi! Glejte, jaz mislim, da bi morali to razpravo
                  prenehati, tudi zaradi tega, ker danes ni tukaj predstavnika italijanske manjšine.
                  Mislim, da ne bi bilo lepo, da bi o tem razpravljali v njegovi odsotnosti. Je na
                  službeni poti v zadevah našega Državnega odbora, upoštevajmo to in prenesimo to
                  razpravo na naslednjo sejo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Razpravljamo o statutu RTV in ne o italijanski manjšini. Besedo ima gospod
                  Partljič, prosim.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Pravzaprav vidim, da se je boljše javiti k replikam kot k razpravi. Ko sem sprejel
                  članstvo v komisiji, oziroma sem se ponudil, da bi bil v Komisiji za narodnosti,
                  sem bil na nek način neopazljiv, pa tudi ne dovolj izobražen. Mislil sem, da se bo
                  ta ukvarjala z madžarsko in slovensko narodno manjšino v Sloveniji in slovenskimi
                  manjšinami zunaj. To je bila nekako moja prva pobuda - ker sem bil precej povezan
                  doslej in sem še s Slovenci na Koroškem, z obema kulturnima zvezama, ne sicer s
                  političnimi organizacijami - in bi si drznil reči, da sem na tem področju tudi kaj
                  storil in podpiram tudi vse, ki so doslej govorili, da bi se parlament moral
                  ukvarjati načrtno, s posebno točko tudi o tem vprašanju. Pomeni Slovenci v
                  Avstriji, Slovenci v Italiji itd.</p>
               <p>Mi imamo to sedaj vse v resorju zunanjega ministrstva. Nisem niti prepričan, da je
                  to najboljše. Ampak to je druga debata, domnevam. To je druga debata.</p>
               <p>Kar zadeva nestrinjanje Komisije za narodnosti s tem členom, bom poskušal
                  razložiti, zakaj sem sam med temi, ki sem proti temu, da se ta statut sprejme.</p>
               <p>Pravzaprav tudi tisti, ki so opozarjali, mislim, da je gospod Pregelj prebral, pa
                  še kdo, ki so opozarjali, da je člen, ki je dodatek, ki je sedaj v 10. členu, pod
                  točko 3. in pod točko 5., pravzaprav nekaj povsem normalnega.</p>
               <p>Piše, da se naj skrbi za enakopraven položaj, bi lahko rekel, tudi mi smo celo
                  Battelliju rekli, saj pa to je vendarle formulacija, ki je prava in ki vas ne
                  ogroža. Moram pa reči, da je imel prav, ko je opozoril na ves postopek pri celi
                  stvari.</p>
               <p>Sicer mislim, da smo morda zagrešili, da nismo ves čas vabili tudi Marjana
                  Podobnika na te seje, ker je član Sveta, govorili pa smo o dokumentu Sveta. Morda
                  bi se tam lažje o kaki stvari pogovorili.</p>
               <p>Očitek Ribičiču, da bi utegnil s svojo razpravo, ki jo je zaključil s pozivom
                  strpnosti in je bila vsa njegova razprava, ne samo po načinu, ampak tudi kakor je
                  bila napisana, strpna, je seveda nesmiseln, kajti, ko smo imeli prvo sejo v zvezi
                  s tem statutom, je bila nestrpnost med italijanskimi delavci v Televiziji Koper -
                  Capodistria in med slovenskimi predstavniki televizije, že zelo velika. Zelo
                  velika, šlo je za medsebojna obtoževanja, za katera sem sodil, da niti ne sodijo
                  na to komisijo, ker so interne zadeve.</p>
               <p>Tudi prispevek Žarka Preglja, prej tu je kazal, da gre pravzaprav za interne
                  zadeve, ki jih morajo razrešiti oni. Mi moramo sprejeti samo takšno zakonodajo, ki
                  ne bo k temu prispevala. Kdo tam štrajka, kako dolgo bo štrajkal, s tem se mi
                  pravzaprav ne moremo strinjati.</p>
               <p>Glavni argument italijanske narodnostne skupnosti na tem pogovoru je bil, da so
                  jim nekatera področja delovanja radikalno odvzeta. Ni šlo za enakopravnost. Ampak
                  recimo, slovenski del televizije bi smel snemati reklame, pridobivati sredstva
                  itd. Italijanskemu delu je bilo to odvzeto. Gospod, ki je tolmačil dokumente, je
                  seveda rekel in seveda mu to tudi verjamem, da je to grafična pomota. Da ne gre za
                  vsebinsko, ampak gre za grafično pomoto, četudi se je držala ta grafična pomota
                  vse do zadnje spremenjene seje. To je bilo takrat popravljeno.</p>
               <p>Prišel je pa notri vsebinsko sklep, ki je bil tu razpravljan in o tem tudi sedaj
                  ne bi dolgo govoril, ki ni dobil večine. Mi bi lahko rekli - gospod Pregelj, imate
                  prav, ne gre za tisti sklep, gre za drugačen - ampak prav predstavnik televizije
                  je rekel; Mi smo sklep Omanove preformulirali v to, kaj bi radi imeli dobesedno
                  sklep Omanove notri? S čimer je bilo dovolj za italijansko skupino, da je nekako
                  čutila, da to, kar jim je bilo benevolentno na dva naša protesta tam vrnjeno, na
                  nekem drugem načinu, so se pravzaprav čutili omejeni.</p>
               <p>In res ne vem, kam bo pripeljala še naprej ta razprava, če pomislimo, da imamo v
                  74. členu Ustave, seveda ne gre za take zakone, zapisano, da ne sprejemajmo
                  zakonov v tem zboru, če jim nasprotujejo predstavniki narodnostne skupnosti. Tu ne
                  gre za to, toda v naši komisiji smo zdaj pred tako situacijo. Zato ne morem reči
                  drugega, kot da je bilo ponujanje sprememb več kot nenavadno, tudi predstavnik
                  Televizije je ponovil isti sklep, za katerega bi bil jaz takoj, ki ga je prej tu
                  ponovil gospod Podobnik, da se zaradi njega to tolmačenje bodisi spremeni - jaz bi
                  tudi dal dodaten sklep, če bi glasovali in bi bil statut sprejet - ali pa opusti
                  in da potem se bo Svet s tem strinjal. Če bo to opuščeno, kar je bilo naknadno
                  vneseno, mislim, da komisija ne bo več nasprotovala, če je to sploh protokolarno
                  mogoče. Sicer pa niti ne govorim v imenu stranke, da ne bo kdo stranki kaj očital.
                  Kot privatnik rečem, da se mi stvari niso zdele čiste, da so odnosi zelo skaljeni,
                  kar je bilo ves čas na seji razvidno in jih ni povzročil ta statut. Mislim, da to
                  ni naša stvar. Kot član komisije sem se ves čas počutil nekoliko dezavuiran,
                  zaradi tega ne bom glasoval za. Mislim pa, da če ga boste drugi sprejeli, bom pa
                  imel takoj dodaten sklep. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospa Šturm. Če želi še kdo razpravljati, prosim, da se
                  pisno prijavi.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala lepa. Pozdrav vsem! Najprej bi želela protestirati proti tendencioznemu
                  izpeljevanju gospoda Poljšaka. Gospodu Jelinčiču pa samo toliko. Sem Slovenka in
                  sem ponosna na to, da živim na področju, kjer se imam priložnost bogatiti
                  osebnostno in tudi drugače z ljudmi, ki so pripadniki italijanske narodnosti. To
                  je posebna prednost in kvaliteta in povsod se bom zavzemala za to, da imajo
                  pripadniki manjšin pravice, ki jim po ustavi gredo. Če bi tako kdaj bilo, bi bila
                  morda celo v njegovi stranki. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič ima repliko.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Mislim, da moje izvajanje ni šlo v tej smeri, kot smo slišali tole. Mi smo prav
                  tako za vse pravice, ki jih ima in ki jih zasluži italijanska in madžarska
                  manjšina v Sloveniji. Vendar zahtevamo enak tretma tudi za Slovence na drugi
                  strani meje. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Poljšak. Preden dam besedo, vas opozarjam: govorimo
                  o statutu RTV Slovenija in ne o manjšinah.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Gospa Šturmova, ko rečete tendencioznost, prosim, da mi tudi razložite, v čem naj
                  bi bila ta tendencioznost, vsaj na kratko. Ko napadeš nekoga, moraš povedati,
                  zakaj si ga napadel ali pa etiketiral z določeno etiketo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Školč ima repliko.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Jaz bi rad samo rekel tistim, ki se z veliko vnemo zavzemajo za
                  pravice Slovencev po svetu, da se to lahko dosega samo na način, da se v polni
                  meri garantira tiste pravice, ki jih imajo narodnostne skupnosti, italijanska in
                  madžarska pri nas. Da se razmišlja tudi o tem, da se jim dajo še dodatne pravice,
                  da bom bolj ekstremen, in to je tisto spričevalo, ki potem opravičuje, da potem
                  terjamo od Italije, Madžarske, Avstrije in Hrvaške večje pravice za našo
                  narodnostno manjšino tam. Ni pa tega mogoče peljati na način z neko perverzno
                  stvarjo, češ, mi sicer nimamo nič proti pravicam, ki jih ima italijanska manjšina,
                  če govorimo zdaj o Radio TV Koper-Capodistria, ampak ker tam ni, potem smo mi
                  upravičeni tukaj zmanjševati. To je navadna demagogija in če stvar obrnem: to
                  škodi interesom slovenske manjšine v Italiji, Avstriji, na Madžarskem in na
                  Hrvaškem. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Replika gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod Školč, mi smo v različnih temah večkrat poudarili, da se zavzemamo za to,
                  kar vi govorite, da sta ti dve avtohtoni manjšini zaščiteni v Sloveniji. Vendar
                  vas moram na nekaj opozoriti. To ščitimo že 45 let in to dobro ščitimo. V teh 45
                  letih pa so se pravice naših manjšin samo zmanjševale. Samo zmanjševale.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Pucko. Ni replika? Želi še kdo razpravljati?
                  Prosim, gospod Sisinger. K besedi se je javil tudi predstavnik Zavoda RTV.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Imam občutek, da se izčrpavamo ali
                  smo se začeli izčrpavati pri tem soglasju za RTV v taki meri, da to vodi v
                  situacijo, ko znova ne bomo končali dnevnega reda danes. Ne vem, ali naj je to
                  ljubo ali drago ali res želimo, da ne končamo tega junijskega zasedanja v taki
                  meri. Mislim, da moramo upoštevati demokratičen postopek kot pri vsaki drugi
                  zadevi. Glasovali bomo kdor je za potrditev in soglasje, bo dal za, kdor je proti,
                  bo dal proti. Mislim, da nas nikamor ne vodi replika na repliko in sprehajanje po
                  tej dvorani in izgubljanje časa za vsako stvar. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Gospod Pucko, prosim.</p>
            </sp>
            <sp who="SDZ1:PuckoCiril">
               <speaker>CIRIL PUCKO:</speaker>
               <p>Hvala lepa gospod predsedujoči, spoštovane poslanke in poslanci!</p>
               <p>Bistveno vprašanje pri tej razpravi, vsaj za mene, je samo eno. Ali s spremembo
                  takega statuta pripadniki italijanske manjšine karkoli izgubljajo? Ko sem to
                  vprašanje postavil vsaj dvakrat na sejah komisije, nikoli nisem dobil pritrdilnega
                  odgovora in to je bistveno. Kajti, s sprejemom teh sprememb v statutu oziroma s
                  potrditvijo, z danim soglasjem Državnega zbora k temu statutu, pripadniki
                  italijanske manjšine ničesar ne izgubljajo, ampak se, če se seveda, povečuje del
                  slovenskega programa in to je bistveno, da pripadniki ničesar ne izgubljajo. In
                  mešanje odstopov, ki je v bistvu samo instrument izsiljevanja, je neumestno. Vsak,
                  ki odstopi, je pač demokratično, da se mu ta pravica do odstopa omogoči, če noče
                  več nečesa delati, naj odstopi in gre kam drugam. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Besedo dajem predstavniku zavoda RTV,
                  prosim.</p>
            </sp>
            <sp who="SDZ1:ŠrotJože">
               <speaker>JOŽE ŠROT:</speaker>
               <p>Spoštovani zbor! Dolžan sem dati dva odgovora, vendar, ker poslanca Peršaka ni, bi
                  še počakal.</p>
               <p>Dal bi še eno pojasnilo, namreč na osnovi te razprave. Bil sem navzoč na prejšnji
                  seji 27.5., ko je bila debata o tem, in seveda sem pozorno sledil vsem pripombam,
                  pobudam in predlogom, tako da smo potem tudi to prenesli na Svet, dobili smo tudi
                  zapisnik debate, bili smo pa tu moram zdaj pojasniti, v hudi dejanski in tudi
                  verjetno pravno formalni zmoti. Bili smo prepričani, da je Državni zbor - na
                  osnovi debate, ki je bila razvidna iz zapisa, nismo pa dobili zapisnikov o
                  glasovanju o tem separatnem amandmaju - da je zbor terjal, da Svet na naslednji
                  seji obravnava tudi amandmaje, tako kot tudi vse predloge in pobude Komisije za
                  narodnosti. Svet že v osnovi - moram reči - ni bil naklonjen temu amandmaju, ki je
                  prišel v pisni obliki in s protokolno številko Državnega zbora v RTV. Dal je tudi
                  pisno predsedniku oziroma Odboru za notranjo politiko in pravosodje, ki je
                  obravnaval prvo popravo statuta, vsebinske pripombe oziroma ugovore na ta amandma,
                  češ da bo povzročal v Radio in TV Koper med obema redakcijama, in seveda v
                  zaledju, precej konfliktno situacijo. Do tega, je žal, tudi prišlo.</p>
               <p>Sprejet je bil amandma na našem Svetu, seveda zgolj z ugledom in avtoriteto
                  Državnega zbora, v prepričanju, da ga je potrebno obravnavati, sicer bo lahko tudi
                  na ponovljeni seji, na primer današnji, statut zavrnjen.</p>
               <p>S strani Državnega zbora smo dobili samo enovrstični sklep, da ni dano soglasje k
                  statutu RTV. Ni bilo obrazlag, ni bilo pojasnil, ne pisnih ne separatnih, da
                  amandma na glasovanju ni bil sprejet. Dolžan sem povedati, da ne bi Državni zbor,
                  sploh javnost menila, da je zdaj RTV, ne vem iz kakšnih razlogov ali ozadij, sama
                  forsirala ta amandma in ga ponuja v tej modificirani obliki. To še daleč ni res,
                  ker nikakor nismo želeli, da bi povzročal že tako nesimpatično situacijo v RTV,
                  bodisi zaradi materialnih razmer v teh programih ali drugih razlogov. To je
                  eno.</p>
               <p>Drugo je vredno in mislim, da smo dolžni pojasniti tudi to oziroma omeniti, da je
                  Svet pa vendarle močno sledil zahtevam italijanske in tudi madžarske narodne
                  skupnosti s tem, da je v statutu zelo bistveno določbo spremenil v korist obeh
                  manjšin. Gre za to, da ima programski svet za manjšinske programe zdaj
                  pristojnosti oziroma pooblastila, da ne samo daje pobude, predloge mnenja,
                  razpravlja, ampak tudi daje soglasje na letno programsko shemo, se pravi na
                  celoletni program in na temeljno vsebinsko zasnovo manjšinskih programov. To
                  pomeni, da pravzaprav on soodloča in ima določeno zavarovanje, da lahko - tudi če
                  bi ta amandma, ki si mi ne lastninimo sorodstva z njim, veljal o tej
                  enakopravnosti programov - vendarle zaradi pooblastila programskega sveta - vemo
                  pa, da je v njem večji del pripadnikov obeh manjšin - ohrani integriteto obsega in
                  strukture sedanjih programov. Tako da je nekako ravnotežje.</p>
               <p>Ta določba, ki smo jo mi obrusili - ta enačaj smo seveda odklonili, da bi ostalo
                  na enakopravnosti, na deklaratornem nivoju. Vendar - še enkrat poudarjam - to ni
                  dopolnilo RTV-ja, ne Sveta ne vodstva. To smo mi jemali kot dopolnilo z avtoriteto
                  Državnega zbora, obravnavano in modeficirano, da ne bi na naslednji seji znova šli
                  na popravo. Toliko o statutu.</p>
               <p>Drugo pa o teh programih - tako mreže kot dolžine programov. Slovenski del
                  radijskega programa Kopra ima od 8. do 19. oz. 20. ure, italijanski enako. Tako da
                  sta tu časovno približno izenačena. Pri TV programu pa je seveda razlika. TV
                  program - regionalni slovenski, preko Nanosa, na 27 kanalu - dosega približno tri
                  ure dnevno, pa še v tem delu se vključuje v drugi program nacionalne televizije,
                  tako da ima tudi drugo funkcijo in drug namen kot avtonomni italijanski program.
                  Ta pa je seveda 8 do 10-urni, kakor kaže, vendar je po tej izvirni, manjšinski
                  vsebinski problematiki vezan časovno na dnevnike, na dokumentarne, izobraževalne
                  in druge oddaje. V ostalem delu pa ima prevzet program - to pa vemo, ker ima tudi
                  razvedrilni, komercialni program, ki je bil v tem velikem dnevnem raztezanju vse
                  desetletje, od 80-tih let, ker je pač imel zunaj ugodnega komercialnega partnerja
                  in se je tudi finančno TV Koper 60% financiral iz komercialnih prihodkov prek
                  meje. Zato seveda ta program ni manjšinski v celoti 10 ur, ampak ima - če bi ga
                  analizirali - dve, tri ure avtohtone programske vsebine za italijansko manjšino, v
                  ostalem delu pa je prevzeti program - filmi, šport itd. - iz italijanskih
                  prostorov.</p>
               <p>Kar se tiče pa tehničnega omrežja, žal, nisem toliko usposobljen, da bi lahko tu
                  avtoritativno dajal kakšna pojasnila.</p>
               <p>Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dovolite mi besedo, da dam neko pojasnilo s prejšnje seje:</p>
               <p>Gospa Irena Oman je vložila amandma, vendar o amandmaju nismo glasovali, ker ni
                  bilo možno, ampak smo glasovali o sklepu gospe Omanove, ki je imel isto vsebino.
                  Sklep ni bil izglasovan. Svet RTV je dobil sklep Državnega zbora, da Državni zbor
                  ni dal soglasja k statutu, z magnetogramom, kjer je bilo tudi razvidno stališče do
                  sklepa gospe Omanove.</p>
               <p>Želi o tem še kdo razpravljati? Prosim, gospod Zlobec.</p>
            </sp>
            <sp who="SDZ1:ZlobecJašaL.">
               <speaker>JAŠA L. ZLOBEC:</speaker>
               <p>Mislim, da je gospod Šrot s televizije stvari dosti jasno pokazal. Svet RTV je v
                  svoji siceršnji vnemi narobe spregledal, preprosto nekaj narobe prebral in potem
                  <q>"zmečkal"</q> neko kompromisno zadevo, ki pa je ne moremo sprejeti. In mislim, da bo
                  Svet RTV, ko bo ugotovil to svojo zmoto, z veseljem to stvar umaknil.</p>
               <p>Zakaj je ne moremo sprejeti? Več predgovornikov je že povedalo, zakaj. Jaz pa
                  mislim, da gre tu tudi za globoko simbolno zadevo. V Sloveniji imamo danes opravek
                  s kosanjem med t.i. novimi nacionalisti, ki so prišli po volitvah v parlament, in
                  med Slovensko ljudsko stranko, kdo bo zagovarjal bolj ekstremna nacionalna
                  stališča. Ta kosanja sama po sebi mene ne bi motila, če ne bi bila pritisk na
                  celoten parlament, da kdorkoli se temu postavi po robu, je obtožen za izdajo
                  nacionalnih interesov. Skratka, biti dober Slovenec ne pomeni to, da dobro,
                  pošteno in pogumno opravljaš svoje delo; biti dober Slovenec vse bolj postaja to,
                  da hodiš za mikrofon in tuliš, kako dober Slovenec si in kako je treba vse, ki
                  niso dovolj dobri Slovenci ali ki sploh niso Slovenci, na tak ali drugačen način
                  zatolči. In mislim, da je to kosanje - ko postane ta infekcija nevarna tudi za
                  druge stranke - dejansko nevarno tudi za osnovno delo našega parlamenta, zlasti če
                  si prikličemo v spomin, kar je kolega Ribičič prej storil - osamosvojitvene
                  dokumente Republike Slovenije, ki niso obvezujoči ne za Poljšaka ne za Jelinčiča,
                  pač pa so obvezujoči za stranke, ki so to sprejele.</p>
               <p>In zato mislim, da je v vsakem primeru edino koherentno glasovanje v tem trenutku,
                  da zavrnemo ta statut. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Toplak, prosim.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Najprej procesno prosim predsedujočega, da na nek način prekine razpravo, ki je
                  zunaj konteksta točke, ali da jo omeji na točko, ki je predmet dnevnega reda.</p>
               <p>Kot drugo moram izraziti protest proti takemu osebnemu napadu ali napadu na
                  stranke in s tem iniciranje na infekcije, tekmovanje v nacionalizmu in
                  podobno.</p>
               <p>Kot tretje. Rad bi rekel en stavek: v učnih programih v literaturi, v učbenikih
                  različnih predmetov v svetu je eno poglavje, ki se mu reče <q>"Minoriti versus
                  majoriti"</q>. To je <q>"manjšina kontra večini"</q>, kjer gre za pravne oblike zaščite
                  manjšine proti večini, tako v korporativnem pravu kot, npr. v državnem ustavnem
                  pravu, kot tudi v mednarodnem javnem pravu. Sam sem vodil institut, ki se mu reče
                  <q>"Za regije in manjšine v Evropi"</q> in prav temu vprašanju smo posvetili posebno
                  točko. Mislim, da je tukaj res nekaj strankarskega tekmovanja, vendar bi ga
                  imenoval drugače.</p>
               <p>In prosim predsedujočega, da vendarle prekine, mi pa, da se omejimo na razumno
                  razpravo in razumno mero zaščite manjšin proti večini. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Toplak, lahko vam povem, da sem danes že nekajkrat opozoril, da
                  govorimo o statutu RTV, ampak poslanci se tega ne držite. Repliko ima gospod
                  Potočnik. Poslanke in poslanci, se opravičujem.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Spoštovani! Imam repliko za gospoda Zlobca. Če bi bila v prejšnjem sklicu večina
                  takšnih poslancev, s takšnim pogledom, kot jih je imel on, ne bi imeli ne takšnih
                  ne drugačnih dokumentov o osamosvojitvi. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala za besedo. Govorimo o statutu RTV-ja, držala se bom te teme. Za kakšno
                  temeljno zmoto je šlo, je bilo tukaj že nekajkrat pojasnjeno. Za preveliko vnemo
                  Sveta, da spoštuje in upošteva vse, kar koli je ta Državni zbor sprejel, ne
                  sprejel, vse kar je bilo zapisano in oddano s tega naslova. To smo na Komisiji za
                  narodni skupnosti razčistili; pozvali smo predstavnika RTV-ja, da to upošteva, da
                  jim tistega, kar oni ne sprejemajo - pa so vendarle vključili v statut - ni
                  potrebno sprejemati, ker to ni stališče tega zbora, niti ni bilo mnenje tega
                  zbora. Zdaj ne vidim druge rešitve, kot to; ali Svet ponovno razpravlja o tem, za
                  čemer niti sam ne stoji, pa pod neko prisilo češ da ga k temu sili Državni zbor,
                  to daje v statut, ali pa moramo statut, žal, zavrniti.</p>
               <p>Povedala bi še to glede Komisije za narodnosti. Ta komisija sprejema svoje
                  odločitve, in ta odločitev, da statut RTV-ja, tak kakor nam ga zdaj ponuja RTV,
                  zavrnemo na temelju konsenza, kadar gre za temeljna vprašanja narodne skupnosti in
                  tukaj je bil predstavnik italijanske narodne skupnosti proti. Ni več razprave.
                  Gospod<gap n="..."/> ne vem kdo, je rekel, da je postavil vprašanje, ali je zaradi takega
                  določila - kot bi bilo zapisano -</p>
               <p>italijanska narodna skupnost kaj oškodovana ali ne. Gospod Battelli je menil -
                  takrat, ko sem bila jaz na seji - da je. In zaradi tega smo bili proti. Vi ste
                  rekli, da takega odgovora niste dobili. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospa Simšič, upam, da ste to govorili v imenu svoje poslanske skupine ali v
                  svojem imenu ali v imenu komisije v kateri sodelujete. Ker s statutom se nekateri
                  popolnoma strinjamo in ne sprejemamo nobenega umika in če že vi pozivate ta zbor,
                  ga tudi jaz pozovem, da glasuje <q>"za"</q>.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi o tem še kdo razpravljati? V koliko ne, sprašujem predstavnika RTV, ali se
                  odloči za umik oziroma za preložitev odločanja o statutu RTV. Prosim? Dobro. V
                  kolikor ne <gap n="...."/> Nisem razumel! Prosim, če pridete sem, da bodo slišali tudi drugi.
                  Ali umikate, ali ne umikate? Prosim, da predstavnik RTV pride za govornico.</p>
            </sp>
            <sp who="SDZ1:ŠrotJože">
               <speaker>JOŽE ŠROT:</speaker>
               <p>Če dovolite, jaz imam imperativni mandat, kar se tega tiče. Svet je sprejel to
                  dopolnilo, govoril sem o zmoti, tako da bom moral na neki seji, če bi<gap n="..."/> Vendar,
                  sedaj je na Državnem zboru statut s to določbo, kot jo je dal Svet pisno.
                     <stage>(Govorjenje iz dvorane.)</stage> Umikamo ne, če pa Državni zbor naroči,
                  da znova to preučimo, glede na zmoto, potem bo Svet znova obravnaval.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p><stage>(Ne.)</stage> Dobro. Želi še kdo o tem razpravljati? V kolikor ne,
                  zaključujem razpravo in prehajamo na odločanje o soglasju k statutu javnega zavoda
                  RTV Slovenija, ki ga je Državnemu zboru v soglasje posredoval Svet RTV
                  Slovenije.</p>
               <p>Na glasovanje dajem naslednji predlog odloka: Državni zbor Republike Slovenije
                  daje soglasje k statutu javnega zavoda RTV Slovenija z dne 10.3.1992 ter k
                  spremembam in dopolnitvam statusa z dne 25.5.1992, 22.4.1993 in 10.6.1993.</p>
               <p>Želi o predlogu kdo razpravljati? Prosim, gospod Partljič. Zdaj razpravljamo o
                  predlogu odloka, razpravljali smo o statutu RTV-ja prej, gospod Jelinčič.</p>
            </sp>
            <sp who="SDZ1:PartljičTone">
               <speaker>TONE PARTLJIČ:</speaker>
               <p>Prosim, če mi bo omogočeno, če bo statut sprejet, dodati sklep k sprejetemu
                  statutu.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Bo vam omogočeno. Želi še kdo razpravljati? Prosim, gospod Podobnik.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Glasoval bom za sprejetje statuta in še enkrat poudarjam, da imamo
                  pred seboj predlog statuta javnega zavoda RTV Slovenija in se z vso odgovornostjo
                  lahko odločimo <q>"za"</q> ali <q>"proti"</q>; in razlage, da se mi ne moremo danes odločati o
                  teh zadevah, preprosto ne držijo. Torej, Svet RTV Slovenija se je odločil za tak
                  predlog, ki ga zdaj daje pred Državni zbor in jaz upam, da bo ta statut potrjen.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Če ne želi nihče več razpravljati, zaključujem tudi to razpravo in
                  prehajamo na odločanje in glasovanje.</p>
               <p>Ugotovimo sklepčnost! Obrazložitev glasu, gospod Tancig, prosim.</p>
            </sp>
            <sp who="SDZ1:TancigPeter">
               <speaker>DR. PETER TANCIG:</speaker>
               <p>Gospod predsedujoči, kolegice in kolegi! Zeleni - Ekološko socialna stranka bomo
                  glasovali proti, tako zaradi vsebine še bolj se mi zdi zanimivo, da nihče ni
                  opozoril na zelo nenaravno zaporedje. Kot vem, bomo jeseni razpravljali o zakonu o
                  RTV, vsaj po moji konceptualni shemi je statut vedno podrejen oziroma izveden akt
                  iz zakona. Ali zdaj pomeni, da bodo določila statuta bistveno vplivala na zakon.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, da znova ugotovimo sklepčnost. Gospod Kopše, obrazložitev
                  glasu.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Slovenska nacionalna stranka bo glasovala za sprejetje statuta in hkrati upamo, da
                  smo tudi še koga inficirali.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi še kdo obrazložiti svoj glas? Prosim, gospa Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Zaradi vsega, kar sem prej povedala v svojem imenu, bom glasovala proti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Želi še kdo obrazložiti glas? <stage>(Ne.)</stage></p>
               <p>Ugotovimo sklepčnost! <stage>(67 prisotnih.)</stage></p>
               <p>Kdo je za predlagani odlok? <stage>(34 poslancev.)</stage> Je kdo proti?
                     <stage>(34 poslancev.)</stage></p>
               <p>Ugotavljam, da odlok ni sprejet.</p>
               <p><stage>(Reakcija v dvorani.)</stage> Zdaj naj glasujemo z 2/3 večino. Ne, lahko
                  je. Prosim, ali ugovarjate, ali je tehnična napaka, ali kaj<gap n="..."/> Prosim, gospod
                  Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Mislim, da je bilo enkrat že razpravljeno o tej zadevi, kadar se številke ne
                  ujemajo in kadar je skupna številka manjša od seštevka <q>"za"</q> in <q>"proti"</q> smo vedno
                  ponavljali, saj tako smo se odločili. In jaz bi prosil, da to še enkrat
                  ponovimo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, moram povedati, da to, kar ste zdaj povedali, smo govorili o
                  poslovniku, drugače je bilo glasovanje vedno tako in je bilo velikokrat večje
                  število glasov. Da se ne bomo proceduralno zapletli, dajem v odločanje Državnemu
                  zboru, da glasujemo o tem, ali glasovanje ponovimo <q>"da"</q> ali <q>"ne"</q>.</p>
               <p>Ugotovimo sklepčnost! <stage>(68 prisotnih.)</stage></p>
               <p>Kdo je za to, da glasovanje ponovimo? <stage>(32 poslancev.)</stage> Je kdo proti?
                     <stage>(32 poslancev.)</stage>
                  <stage>(Smeh v dvorani.)</stage></p>
               <p>Ni sprejeto.</p>
               <p>Prosim, gospod Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani! Prosim, da se glasovanje ponovi, jaz sem roko dvignil, takrat ko sem
                  glasoval za, je gorela lučka za prisotnost, ni ugasnila in nisem mogel še enkrat
                  glasovati. Zato prosim, da se glasovanje ponovi, ker nisem mogel glasovati za.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Dobro. Bomo glasovanje še enkrat ponovili, toda opozarjam vas, da ste previdni pri
                  glasovanju. Glasujemo o tem, ali ponovimo glasovanje.</p>
               <p>Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da ni sprejeto in da glasovanja ne bomo ponavljali in da odlok o
                  statutu RTV-ja ni sprejet.</p>
               <p>S tem zaključujem tudi to točko dnevnega reda.</p>
               <p>Prehajamo na 35. točko dnevnega reda - volitve in imenovanja.</p>
               <p>Odrejam 10 minutni odmor. Prosim, da je odmor samo 10 minut, da končamo točko
                  volitve in imenovanja.</p>
            </sp>
            <stage type="time">(Seja je bila prekinjena ob 13.03 uri in se je nadaljevala ob 13.20
               uri).</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Glede na to, da nismo sklepčni, bomo sejo nadaljevali ob 17. uri, dokler je ne
                  bomo končali. Imamo še dve točki dnevnega reda in odločanje. Prosim vodje
                  poslanskih skupin, da točno ob 17. uri zagotovijo sklepčnost tega Državnega
                  zbora.</p>
            </sp>
            <stage type="time">(Seja je bila prekinjena ob 13.21 uri in se je nadaljevala ob 17.04
               uri).</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Spoštovane poslanke, spoštovani poslanci, nadaljujemo sejo. Za popoldanski del
                  seje so se opravičili: dr. Peter Tancig in gospod Stane Frim. Ker smo popoldanski
                  del seje začeli ob 17. uri predlagam, da sejo nadaljujemo do 20. ure, v kolikor bo
                  možno, da sejo končamo danes, predlagam, da okoli 20. ure o tem odloči Državni
                  zbor. Prosim, da ugotovimo navzočnost v dvorani. <stage>(53 prisotnih.)</stage>
                  Ugotavljam, da je zbor sklepčen in lahko nadaljujemo.</p>
               <p>Prehajamo na <title>35. TOČKO DNEVNEGA REDA - VOLITVE IN IMENOVANJA</title>.</p>
               <p>Del te točke smo opravili že v začetku te seje zbora in sedaj nadaljujemo z
                  obravnavo preostalih predlogov. K tej točki sem vabil predstavnike predlagateljev
                  in jih lepo pozdravljam. Predloge Sodnega sveta Republike Slovenije, Javnega
                  tožilstva Republike Slovenije, Temeljnega sodišča v Mariboru in Celju, Vlade
                  Republike Slovenije ter predloge, mnenja in poročilo Komisije za volitve,
                  imenovanja in administrativne zadeve k posameznim imenovanjem in razrešitvam ste
                  prejeli.</p>
               <p>Prehajamo na obravnavo in sklepanje o posameznih predlogih. Predlog za imenovanja
                  namestnika javnega tožilca Temeljnega javnega tožilstva v Ljubljani. Prejeli ste
                  predlog Temeljnega javnega tožilstva, ki predlaga, da Državni zbor imenuje gospoda
                  Srečka Škerbca za namestnika Javnega tožilstva v Ljubljani. Predlog je obravnavala
                  Komisija za volitve, imenovanja in administrativne zadeve. Mnenje komisije ste
                  prejeli. Želi poročevalec komisije besedo? <stage>(Ne želi.)</stage> Ugotavljam,
                  da so zastopane vse poslanske skupine in pričenjam razpravo. Kdo želi besedo? Ker
                  ne želi nihče razpravljati, zaključujem razpravo in dajem na glasovanje predlog,
                  da se gospoda Srečka Škerbca imenuje za namestnika javnega tožilca Temeljnega
                  javnega tožilstva v Ljubljani.</p>
               <p>Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je glasovanje končano in da je zbor imenoval gospoda Srečka Škerbca
                  za namestnika javnega tožilca Temeljnega javnega tožilstva v Ljubljani.</p>
               <p>Predlogi Sodnega sveta Republike Slovenije za izvolitev sodnika Temeljnega sodišča
                  v Ljubljani in sodnika Sodišča združenega dela v Celju ter predlogi za razrešitev
                  sodnikov Temeljnega sodišča v Ljubljani, Celju in Kranju. Predloge Sodnega sveta
                  Republike Slovenije ste prejeli.</p>
               <p>Sodni svet predlaga, da Državni zbor izvoli gospo Sonjo Lejko za sodnico
                  Temeljnega sodišča v Ljubljani; izvoli gospo Ireno Testen za sodnico Sodišča
                  združenega dela v Celju; razreši gospoda Janeza Blažiča funkcije sodnika
                  Temeljnega sodišča v Ljubljani; razreši gospo Marjeto Nosan funkcije sodnice
                  Temeljnega sodišča v Celju z dne 31.8.1993 in razreši gospoda Mitjo Ulčarja
                  funkcije sodnika Temeljnega sodišča v Kranju. Predloge je obravnavala Komisija za
                  volitve, imenovanja in administrativne zadeve. Mnenja ste prejeli. Želi
                  poročevalec komisije besedo? <stage>(Ne želi.)</stage> Ugotavljam, da so zastopane
                  vse poslanske skupine in pričenjam razpravo. Želi kdo razpravljati? Ker ne želi
                  nihče razpravljati, zaključujem razpravo in prehajamo na glasovanje o posameznih
                  predlogih.</p>
               <p>Na glasovanje dajem predlog, da se gospo Sonjo Lejko izvoli za sodnico Temeljnega
                  sodišča v Ljubljani.</p>
               <p>Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je glasovanje končano in da je zbor izvolil gospo Sonjo Lejko za
                  sodnico Temeljnega sodišča v Ljubljani.</p>
               <p>Na glasovanje dajem predlog, da se gospo Ireno Testen izvoli za sodnico Sodišča
                  združenega dela v Celju.</p>
               <p>Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je glasovanje končano in da je zbor izvolil gospo Ireno Testen za
                  sodnico Sodišča združenega dela v Celju.</p>
               <p>Na glasovanje dajem predlog, da se Janeza Blažiča razreši funkcije sodnika
                  Temeljnega sodišča v Ljubljani z dnem razrešitve.</p>
               <p>Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je glasovanje končano in da je zbor razrešil gospoda Janeza Blažiča
                  funkcije sodnika Temeljnega sodišča v Ljubljani.</p>
               <p>Na glasovanje dajem predlog, da se gospo Marjeto Nosan razreši funkcije sodnice
                  Temeljnega sodišča v Celju z dnem 31.8.1993.</p>
               <p>Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je glasovanje končano in da je zbor razrešil gospo Marjeto Nosan
                  funkcije sodnice Temeljnega sodišča v Celju.</p>
               <p>Na glasovanje dajem predlog, da se gospoda Mitjo Ulčarja razreši funkcije sodnika
                  Temeljnega sodišča v Kranju z dnem razrešitve.</p>
               <p>Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je glasovanje končano in da je zbor razrešil gospoda Mitjo Ulčarja
                  funkcije sodnika Temeljnega sodišča v Kranju.</p>
               <p>Predlog za razrešitev ravnateljice in imenovanje ravnatelja Slovenskega šolskega
                  muzeja. Predlog Komisije za volitve, imenovanja in administrativne zadeve ste
                  prejeli. Komisija predlaga, da zbor razreši gospo Slavico Pavlič dolžnosti
                  ravnateljice z dnem 31.7.1993 in imenuje gospoda dr. Andreja Vovka za ravnatelja
                  Slovenskega šolskega muzeja v Ljubljani za dobo 4 let. Želi poročevalec komisije
                  besedo? <stage>(Ne želi.)</stage></p>
               <p>Ugotavljam, da so zastopane vse poslanske skupine in pričenjam razpravo. Želi kdo
                  razpravljati?</p>
               <p>Ker ne želi nihče razpravljati, zaključujem razpravo in prehajamo na
                  glasovanje.</p>
               <p>Na glasovanje dajem predlog za razrešitev gospe Slavice Pavlič, ravnateljice
                  Slovenskega šolskega muzeja v Ljubljani, z dnem 31.7.1993.</p>
               <p>Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je glasovanje končano in da je zbor gospo Slavico Pavlič razrešil
                  dolžnosti ravnateljice Slovenskega šolskega muzeja v Ljubljani z 31.7.1993.</p>
               <p>Na glasovanje dajem predlog za imenovanje gospoda dr.Andreja Vovka za ravnatelja
                  Slovenskega šolskega muzeja v Ljubljani za dobo 4 let.</p>
               <p>Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je glasovanje končano in da je zbor imenoval gospoda dr. Andreja
                  Vovka za ravnatelja Slovenskega šolskega Muzeja v Ljubljani za dobo 4 LET.</p>
               <p>Predlog Sodnega sveta k predlogu Temeljnega sodišča v Mariboru - Enota v Slovenski
                  Bistrici glede dovoljenja za začetek kazenskega postopka zoper sodnike. Predlog
                  Sodnega sveta v zvezi s predlogom Temeljnega sodišča v Mariboru - Enota v
                  Slovenski Bistrici, da Državni zbor Republike Slovenije da na podlagi drugega
                  odstavka 134. člena Ustave Republike Slovenije dovoljenje za začetek kazenskega
                  postopka zoper sodnike: Jožeta Unverdorbna, Tatjani Jenčič in Zibe Trampuš pri
                  Višjem sodišču v Celju zaradi suma storitve kaznivega dejanja po členu 171/1
                  Kazenskega zakonika Republike Slovenije, ki ste ga prejeli.</p>
               <p>Predlog je obravnavala Komisija za volitve, imenovanja in administrativne zadeve.
                  Poročilo ste prav tako prejeli. Ali želi besedo poročevalec komisije? <stage>(Ne
                     želi.)</stage> Ugotavljam, da so zastopane vse poslanske skupine in pričenjam
                  razpravo. Kdo želi besedo?</p>
               <p>Ker ne želi nihče razpravljati, razpravo zaključujem in dajem na glasovanje
                  predlog Sodnega sveta: <q>"Državni zbor Republike Slovenije ne da dovoljenja za
                  začetek kazenskega postopka proti sodnikom Jožetu Unverdorbnu, Tatjani Jenčič in
                  Zibi Trampuš zaradi suma storitve kaznivega dejanja po členu 171/1 Kazenskega
                  zakonika Republike Slovenije."</q></p>
               <p>Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je glasovanje končano. Ugotavljam, da je zbor sklenil, da ne da
                  dovoljenja za začetek kazenskega postopka proti sodnikom Jožetu Unverdorbnu,
                  Tatjani Jenčič in Zibi Trampuš zaradi suma storitve kaznivega dejanja po členu
                  171/1 kazenskega zakonika Republike Slovenije.</p>
               <p>Prehajamo na predlog Sodnega sveta k predlogu Temeljnega sodišča v Celju - Enota v
                  Slovenskih Konjicah glede dovoljenja za uvedbo kazenskega postopka proti sodnici
                  Alenki Pipenbaher. Predlog sodnega sveta v zvezi s predlogom Temeljnega sodišča v
                  Celju, Enota v Slovenskih Konjicah ste prejeli. Sodni svet predlaga: <q>"da Državni
                  zbor Republike Slovenije sprejme ugotovitveni sklep, da da dovoljenje Državnega
                  zbora za uvedbo kazenskega postopka proti sodnici Alenki Pipenbaher ni potrebno,
                  ker ni osumljena kaznivega dejanja pri opravljanju sodniške funkcije"</q>. Predlog je
                  obravnavala Komisija za volitve, imenovanje in administrativne zadeve. Poročilo
                  ste prejeli. Želi poročevalec komisije besedo? <stage>(Ne želi.)</stage>
                  Ugotavljam, da so zastopane vse zastopane poslanske skupine in pričenjam razpravo.
                  Kdo želi besedo? Ker ne želi nihče razpravljati, razpravo zaključujem in prehajamo
                  na glasovanje.</p>
               <p>Na glasovanje dajem predlog Sodnega sveta, ugotovitveni sklep: "Dovoljenje
                  Državnega zbora Republike Slovenije za uvedbo kazenskega postopka proti sodnici
                  Alenki Pipenbaher ni potrebno, ker ni osumljena kaznivega dejanja pri opravljanju
                  sodniške funkcije in se lahko kazenski postopek nadaljuje brez dovoljenja
                  Državnega zbora Republike Slovenije.</p>
               <p>Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je glasovanje končano. Ugotavljam, da je Zbor sprejel ugotovitveni
                  sklep.</p>
               <p>Prehajamo na predlog Vlade Republike Slovenije za imenovanje članov sveta Sklada
                  kmetijskih zemljišč. Predlog Vlade Republike Slovenije ste prejeli, prejeli ste
                  tudi mnenje Komisije za volitve, imenovanje in administrativne zadeve. Vlada
                  predlaga, da zbor imenuje mag. Franca Ferlina, Lojzeta Senegačnika, Andreja
                  Klemenčiča, Mladena Berginca, Jerneja Stritiha, Alojza Erlača, Jožeta Hobiča in
                  Inka Stritar za člane Sveta Sklada kmetijskih zemljišč. Želi predstavnik Vlade
                  besedo? <stage>(Ne želi.)</stage> Želi besedo poročevalec komisije? <stage>(Ne
                     želi.)</stage> Ugotavljam, da so zastopane vse poslanske skupine in pričenjam
                  razpravo. Želi kdo razpravljati? Prosim, gospa Breda Pečan.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Gospod predsedujoči, kolegice in kolegi! Povedati moram, da imam v zvezi s člani
                  Sveta Sklada kmetijskih zemljišč in gozdov Republike Slovenije dve bistveni
                  pripombi. In sicer to, da ni predstavnika uporabnikov s področja gozdov. Gre
                  namreč za to, da bo ta sklad razpolagal z zelo veliko površino gozdov, ki jih bo
                  dajal v koncesijo, vemo pa, da že obstajajo ljudje, posamezniki in tudi že
                  podjetja, ki s tem premoženjem gospodarijo. V tem svetu ni nobenega predstavnika
                  teh uporabnikov. Drugo, za moje pojme predstavnik zasebnih zakupnikov nima
                  legitimacije, s katero bi se lahko izkazal kot predstavnik zasebnih zakupnikov. Je
                  namreč predstavnik Kmečke zveze v Ljudski stranki, kjer vemo, da se združujejo
                  kmetje zasebniki, vendar pa prav gotovo ne moremo trditi, morda je tako, ne moremo
                  pa trditi, da lahko zastopa večino zakupnikov kmetijskih zemljišč, ki jih bo sklad
                  dal v zakup zasebnim fizičnim osebam. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Ivan Oman.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Gospod predsednik, spoštovani gospe in gospodje, poslanke in poslanci! Kakor koli
                  bi že lahko kdo imel o kom, ki je kandidat za člana tega sveta, kakšne pomisleke,
                  vendar, vsako zavlačevanje z imenovanjem sveta je dejansko zavlačevanje in
                  preprečevanje pričetka dela tega sklada. V zakonu o Skladu kmetijskih zemljišč, ki
                  je bil sprejet že pred nekaj meseci, so celo določeni roki, kdaj naj sklad prične
                  delovati. V kolikor svet ne bo imenovan, potem sklad ne more pričeti z delom,
                  tako kot to zakon predvideva. Kar se tiče predstavnika, ki naj bi ga imelo
                  gozdarstvo v tem svetu, lahko tudi gozdarskega</p>
               <p>strokovnjaka, ki je predložen za člana sveta s strani Vlade, imamo za predstavnika
                  tega sektorja. Sicer pa menim, da bo sklad dajal v izvedbo del v državnih
                  gozdovih, v gozdovih v upravljanju sklada, izvedbenim organizacijam več kot pa
                  koncesije za izkoriščanje gozdov. Torej bodo te organizacije na drugačen način
                  gospodarile z gozdovi. Če je za koga sporen gospod Hobič, ki ga predlaga Vlada za
                  zastopnika zakupojemalcev, ne vem, mogoče bi lahko bil tudi kdo drug, vendar on je
                  eden od zakupnikov zemljišč, ki so ali bodo v upravljanju sklada in menim, da to
                  lahko je. Pozivam ta zbor, da glasuje za imenovanje predlaganih kandidatov in to s
                  tem namenom, da bo lahko sklad pričel delati. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Franc Potočnik.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>V zvezi s sestavo sveta sklada s področja gozdarstva je v tem svetu zastopan
                  oziroma področje gozdarstva prav gotovo zastopa državni sekretar gospod Ferlin.
                  Res je, da ni on predstavnik zakupnikov. V zakonu v 5. členu piše, da so v svetu
                  trije predstavniki zakupnikov in do končanja denacionalizacije pa predstavlja
                  enega od zakupnikov eden od denacionalizacijskih upravičencev oziroma predstavnik
                  teh upravičencev. Zdaj predstavljajo te tri zakupnike direktor kmetijskega
                  kombinata, gospod Hobič, ki je najemnik kot kmet na Kočevskem, kjer je približno
                  90% kmetijske zemlje in gozdov v rokah oziroma v lasti države in seveda, ko bodo
                  denacionalizacijski postopki končani, ni razlogov, da bi namesto te gospe, ki pač
                  te denacionalizirance oziroma upravičence do denacionalizacije zastopa, da bi
                  namesto nje bil nek predstavnik sedanji gozdni gospodar tu, tako da mislim, da
                  lahko brez zadržkov potrdimo to sestavo sveta.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Jože Protner ima besedo.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Kot pred menoj gospod Ivan Oman bi želel opozoriti na pomembnost izvolitve tega
                  sveta zato, da napravimo operativen zakon o Skladu kmetijskih zemljišč. Verjamem,
                  da s sestavo nismo zadovoljni, da tudi v prvem imenu govorim, ampak ne bi
                  izpostavil nobenega imena. Prepričan sem namreč, da če upoštevamo to, da zakon
                  točno določa, kdo vse predlaga v ta svet svoje predstavnike, tudi če bi danes
                  glasovali na ta način, da bi zavrnili ta predlog, ni rečeno, da bi dobili bistveno
                  kvalitetnejšo drugačno sestavo. Mislim, da je osnovno to, da zakon napravimo
                  operativen, vemo pa, da politika sklada ne more biti mimo kmetijske politike.
                  Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima Tone Anderlič.</p>
            </sp>
            <sp who="SDZ1:AnderličAnton">
               <speaker>TONE ANDERLIČ:</speaker>
               <p>Spoštovani! Predlagatelj Sveta Sklada kmetijskih zemljišč in gozdov Republike
                  Slovenije je, skladno z zakonom, Vlada Republike Slovenije. Komisija je dobila
                  predlog, skladen z zahtevami, ki jih zakon nalaga, torej pet predstavnikov
                  ustanovitelja in trije predstavniki uporabnikov oziroma zakupnikov kmetijskih
                  zemljišč, kmetij in gozdov. Komisija se je štirikrat ukvarjala s tem vprašanjem.
                  Postavljala zahteve in tudi predloge, ki so se oblikovali na komisiji in vračala
                  predloge Vladi. V končni fazi je nastal tak predlog, kot je pred vami. Glede prvih
                  petih je nesporno, da so predstavniki - ustanovitelji; ti, ki so navedeni, tudi
                  področje gozdarstva, na nek način pokrivajo, saj je državni sekretar za področje
                  gozdarstva zastopan. Največ problemov je bilo z vidika predstavnikov varovalcev
                  kulturne in naravne dediščine. Predstavniki Zelenih in nekateri drugo si
                  eksplicitno zahtevali, da morata biti v Svetu vsaj dva s tega področja, končno smo
                  se vendarle odločili, da so predlogi, ki jih Vlada predlaga, taki, da jih komisija
                  lahko podpre z zavestjo, da so naravovarstveniki tisti, ki so z delovnega
                  področja, kot je področje gozdarstva oziroma Ministrstva za gozdarstvo, finance in
                  tako naprej.</p>
               <p>Glede uporabnikov je bilo nekaj zadrege - interesov je bilo veliko; od tega, da bi
                  bili predstavniki zastopani regijsko, Prekmurci so želeli svoje, Primorci so
                  želeli, da so tudi predstavniki skupnosti. Neka nerodnost je, da je edini tako
                  rekoč strankarski predstavnik v temu svetu gospod Hobič, ki je tudi član Kmečke
                  zveze pri Slovenski ljudski stranki. Mi smo se tega zavedali, vendar po dodatnem
                  vprašanju, ki smo ga naslovili na Vlado, je bil odgovor, češ da sedaj še ni
                  oblikovana gozdarska in kmetijska zbornica, da bi na enak način, kot je za
                  družbeni sektor, ker ga je Gospodarska zbornica predlagala - torej gospoda Erlača,
                  direktorja Kombinata Ptuj, da se do takrat stanovska organizacija šteje Kmečka
                  zveza in je bil zato ta predlog tudi podprt. Predstavnica združenja lastnikov
                  razlaščenega premoženja je tudi smiselno iz utemeljitve iz zakona, češ da toliko
                  časa, dokler niso postopki končani, da mora biti zastopan tudi predstavnik
                  razlaščencev. Po vsem tem, torej po štirih sejah, po korespondenci med Vlado in
                  komisijo in po razjasnitvi nekaterih stvari smo se končno odločili, da predlagamo
                  tak predlog oziroma da podpremo predlog Vlade in da predlagamo zboru, da tako
                  sestavo - tudi zaradi razlogov, ki so bili že navedeni - da se Svet Sklada
                  imenuje. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovane dame in gospodje! Ta predlog je tak,
                  kot da bi medvedu zaupali varovanje medu ali volku varovanje ovac. Gre za to, da
                  je Vlada po več pozivih KVIAZA, ko smo lahko dosegli večinsko stališče, da je
                  treba naravovarstvo bolj okrepiti v tem skladu, trmasto vrnila te predloge. Celo v
                  Vladi smo uspeli prepričati nekatere ljudi, nekatere ministre - ki jih zdaj ne
                  želim izpostavljati pritiskom in jih zato ne bom imenoval - da podprejo tako
                  rešitev, vendar končnega uspeha ni bilo. Gospod Hobič, ki je na seznamu članov
                  tega sveta je do sedaj večkrat izrecno nasprotoval ustanovitvi Kočevskega
                  narodnega parka. Ob tem, da bo Slovenija primerjalno med tistimi deželami, ki
                  imajo najmanj javnega državnega premoženja nad gozdovi in kmetijskimi zemljišči,
                  je pomembnost tega sklada še toliko večja in je razumno in skrbno in
                  narodnogospodarsko ustrezno varovanje tega premoženja zelo pomembno, ampak ob tej
                  sestavi ni zagotovljeno. Težava je še v mišljenju, da so uporabniki samo tisti, ki
                  so v direktnem kontaktu s tem premoženjem. Za nas so uporabniki vsi Slovenci in
                  vsi, ki jih zadeva naravna dediščina in zdravo okolje - zrak, gozd. To so za nas
                  izrecno naravovarstveniki; interpretacija o tem, da naravovarstveniki niso
                  uporabniki, je popolnoma zgrešena. Žal je Vlada podlegla takemu napačnemu gledanju
                  in mi bomo glasovali proti temu predlogu in pozivamo tudi vas, druge, da poskušamo
                  Vlado prepričati - nismo za zavlačevanje tega, razumemo, da je potrebno, da sklad
                  začne delovati čim prej in da je škodljivo to, da ne začne delovati, ampak vendar,
                  ta oholost je le preveč. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Podobnik, replika gospod Protner. Gospod Protner ima
                  repliko.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Ne bi ponavljal svoje uvodne ugotovitve, kakšen je pomen, da začne sklad delati.
                  Rad bi rekel samo to: iz obrazložitve o razpoloženju gospoda Hobiča do Kočevskega
                  narodnega parka ne moremo dajati kvalifikacije celotnemu sestavu. Ker osebno
                  gospoda Hobiča sploh ne poznam, se mi zdi, da je on eden izmed članov sveta, in
                  ponovno poudarjam, tudi svet ne more mimo v tem parlamentu postavljene osnove
                  kmetijske politike. Zato bi pozval, da vendarle vidimo bistvo tega, da napravimo
                  zakone, ki jih sprejemamo, operativne in da sprejmemo ta svet, s Hobičem vred. Ker
                  mogoče ga bo pa prav njegovo sodelovanje v tem svetu nekoliko podučilo o drugačnem
                  bodočem ravnanju. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima tudi gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Popolnoma razumem stališče gospoda dr. Šešerka in tudi naša poslanska
                  skupina podpira to stališče. Konec koncev Slovenija počasi postaja velika štala.
                  Vendarle je že skrajni čas, da začnemo varovati tisto malo narave, ki jo še imamo.
                  Zato, še ne moremo pristati na argumente, kakršne je imel gospod Protner, da če je
                  nekdo slab, se bo popravil. Ni res! Vsi morajo biti dobri. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Ta diskusija bi bila skoraj nepotrebna, predvsem argument gospoda
                  Šešerka glede članstva gospoda Hobiča v svetu. Ravnokar smo opravili posvet o
                  varstvu naravne krajine in o postavitvi krajinskih parkov. Kočevski park je bil
                  tukaj posebej predstavljen s posebnim poudarkom, da je Kočevska in področje, ki ga
                  bo ta park varoval, zelo gozdnata - do 90%, kar je celo v slovenskem merilu
                  nenavadno; da je tukaj glavni problem, kako te kraje tako oživiti, da ne bodo
                  propadli, ker ne bo več nihče tam živel, in da so tudi te dejavnosti, ki so
                  izrazito kmetijsko-živinorejske nekakšna dejavnost, ki bo te kraje oživljala. To
                  so nam zagotovili predstavniki Kočevskega krajinskega parka.</p>
               <p>Kar se tiče gospoda Hobiča, nekoliko poznam njegovo problematiko, on je
                  živinorejec, ima ovčarstvo - ovce, in jasno, kot tak, je v stalnem sporu z volkom.
                  Nič drugega ni kot to. Toda, brez nadaljnjega se bo moral, kot ovčar, kot kmet,
                  kot prebivalec teh krajev, podrejati zakonu, ki bo postavil Krajinski regijski
                  park Kočevje. Argumentacija, da on nasprotuje in da bo on, ne vem, kako, vplival,
                  je popolnoma neumestna, kajti pogoje življenja in dela krajinskega parka bo
                  postavljal Državni zbor, ne pa Sklad kmetijskih zemljišč. Sklad kmetijskih
                  zemljišč in njegov upravni odbor bo zgolj izvajal to, kar bo ta zbor z zakonom
                  predpisal. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Janez Podobnik.</p>
            </sp>
            <sp who="SDZ1:PodobnikJanez">
               <speaker>JANEZ PODOBNIK:</speaker>
               <p>Spoštovani podpredsednik, poslanke in poslanci! Kot je že povedal predsednik naše
                  komisije, smo o sestavi sveta, na KVIAZU mislim, kar štirikrat razpravljali.
                  Podpiram, da danes izvolimo svet sklada in bi svoj argument utemeljil najprej z
                  dejstvom, kot sta že rekla magister Protner in gospod Oman, naredimo zakon, ki bo
                  operativen. Predvsem pa še, glavni očitek v komisiji je bil, da je v svetu premalo
                  predstavnikov ljudi, ki imajo občutek za naravovarstveno dimenzijo. Zavračam
                  razmišljanje, da nekaterim avtomatsko, že v naprej odpovemo, da imajo pozitivno
                  stališče oziroma mišljenje do te problematike. Ne nazadnje, predlagana sta
                  predstavnika Republiškega zavoda za varstvo naravne in kulturne dediščine, prav
                  tako je tu predstavnik Ministrstva za kulturo. Prepričan pa sem, da bo tudi
                  magister Ferlin deloval v tem smislu. Jaz bi podprl to sestavo in predlagam, da mi
                  tudi drugi sledite. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Ker ne želi nihče več razpravljati,
                  zaključujem razpravo in dajem na glasovanje predlog Vlade za imenovanje članov
                  Sveta Sklada kmetijskih zemljišč v naslednji sestavi: magister Franc Ferlin, Lojze
                  Senegačnik, Andrej Klemenčič, Mladen Bergin, Jernej Stritih, Alojz Erlač, Jože
                  Hobič in Inka Stritar.</p>
               <p>Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je glasovanje končano in da je zbor imenoval magistra Franca
                  Ferlina, Lojzeta Senegačnika, Andreja Klemenčiča, Mladena Berginca, Jerneja
                  Stritiha, Alojza Erlača, Jožeta Hobiča in Inko Stritar za člane Sveta sklada
                  kmetijskih zemljišč.</p>
               <p>S tem smo izčrpali 35. točko dnevnega reda.</p>
               <p>Prehajamo na <title>36. TOČKO DNEVNEGA REDA - OBRAVNAVA GRADIVA Z OZNAKO DRŽAVNA
                     SKRIVNOST, STROGO ZAUPNO</title>.</p>
               <p>Ta točka je bila uvrščena v dnevni red 10. seje Državnega zbora po dogovoru z
                  vodji poslanskih skupin z dne 11.6.1993. Komisija Državnega zbora za nadzor nad
                  delom varnostnih obveščevalnih služb je bila pozvana, da pripravi poročilo o
                  gradivu za zbor. Iz poročila komisije, ki ste ga prejeli, izhaja, da je komisija
                  razpravljala o zakonitosti uporabe operativno-tehničnih sredstev Varnostno-</p>
               <p>informativne službe v obdobju osamosvajanja Republike Slovenije. Komisija je
                  soglasno ugotovila, da je v obdobju osamosvajanja Republike Slovenije
                  Varnostno-informativna služba delovala v skladu z legitimnimi interesi države
                  Slovenije. Komisija meni, da o tem vprašanju ni potrebna nadaljnja razprava. Želi
                  predstavnik komisije besedo? <stage>(Ne želi.)</stage> Ugotavljam, da so zastopane
                  vse poslanske skupine. Ali želi kdo o poročilu komisije razpravljati? Gospod
                  Kocijančič.</p>
               <p>Opozarjam, da razpravljamo o poročilu komisije, ki ste ga prejeli na klop.</p>
            </sp>
            <sp who="SDZ1:KocijančičJanez">
               <speaker>MAG. JANEZ KOCIJANČIČ:</speaker>
               <p>Spoštovani gospod podpredsednik, spoštovane gospe in gospodje poslanci! Dobili smo
                  poročilo Komisije Državnega zbora za nadzor nad zakonitostjo dela varnostnih in
                  obveščevalnih služb, ki je na seji 6.7. razpravljala o zakonitosti uporabe
                  operativno-tehničnih sredstev Varnostno-informativne službe v obdobju
                  osamosvajanja Slovenije. Ta komisija je soglasno ugotovila, da je v obdobju
                  osamosvajanja Republike Slovenije Varnostno-informativna služba delovala v skladu
                  z legitimnimi interesi države v Sloveniji in komisija meni, da ni potrebna
                  nadaljnja razprava.</p>
               <p>Najprej mislim, da ni razlogov, da se o delu te komisije in njenih ugotovitvah ne
                  razpravlja. Žal tudi niso obrazložene. Drugič, želel bi ugotoviti, da je osnovna
                  ugotovitev v poročilu, da je Varnostno-informativna služba delovala v skladu z
                  legitimnimi interesi države Slovenije najbrž upravičena, da pa bi bilo zelo dobro,
                  če bi bila obrazložena.</p>
               <p>Če bi jaz iskal razloge za to trditev, da je Varnostno-informativna služba
                  delovala v skladu z legitimnimi interesi države Slovenije, bi predvsem poudaril,
                  da se je to delo in da so se te metode dogajale v trenutku uveljavljanja slovenske
                  samostojnosti, da je bil slovenski narod, njegova suverenost in državnost ogrožena
                  in da je verjetno obstajalo nekaj, kar bi se dalo poimenovati z <q>"raison d'etat"</q> ki
                  je opravičevalo uporabo tistih metod - predvsem gre seveda za metodo
                  prisluškovanja in za posege v zasebnost in ustavno varovane pravice s temi in
                  takimi načini dela. Osnovno dikcijsko protislovje izvira iz samega poročila.
                  Komisija je govorila o zakonitosti, ugotovila pa je, da so službe delovale v
                  skladu z legitimnimi interesi države Slovenije. To seveda implicira, kje je
                  problem. Namreč, ali je bilo ravnanje VISA tudi legalno; se pravi, ali je bilo to
                  ravnanje VISA ustavno in zakonito? Moje globoko prepričanje je, da to ravnanje
                  VISA ni bilo ustavno in zakonito, bilo pa je v skladu z legitimnimi interesi
                  Slovenije. Mislim, da bi to ta parlament lahko ugotovil.</p>
               <p>Pri tem pa bi iz tega izviral naslednji zaključek: da je bilo obdobje
                  osamosvajanja tako, da je omogočalo prevalenco načela legitimnosti nad načelom
                  zakonitosti in ustavnosti. Da se je pa to obdobje takrat, in upam, za vselej,
                  razen če bi se kakšna taka ali podobna situacija ponovno pojavila, nehalo. Se
                  pravi, da danes ni nobenega elementa ali segmenta, ki bi opravičeval, da bi se
                  uporabljale metode, ki ne bi bile zasnovane na zakonu ali ustavi. To je zelo
                  bistveno stališče in mi v tem poročilu absolutno manjka.</p>
               <p>Je pa seveda še drug problem, na osnovi katerega smo do tega problema sploh
                  prišli. To je problem razpolaganja s podatki, do katerih se pride z
                  operativno-tehničnimi sredstvi Varnostno - informativne službe. Ti podatki se
                  smejo uporabljati v zaščito nacionalnih interesov, v zaščito interesov države,
                  mislim pa, da ni in ne more biti nacionalni interes, niti interes države, npr.
                  interes take ali drugačne politične stranke ali politične osebnosti. Osnovni
                  podatek, na osnovi katerega se je vsa zadeva začela, je bila uporaba podatka, ki
                  se je dobil na ta način, v knjigi avtorja ministra Janeza Janše <q>"Premiki"</q> in
                  mislim, da gre tukaj za tipičen primer nelegalne, nezakonite uporabe teh podatkov
                  in mislim, da bi se kazalo od tega energično ograditi.</p>
               <p>Zakaj to poudarjam? ne zaradi starih zgodb, ki so že izzvenele v slovenski
                  javnosti, ampak zaradi tega, ker je očitno zaradi nezadostne ocene, zaradi
                  neprimerne kvalifikacije takega ravnanja, avtor in morda še kdo drug ohrabren in
                  ugotovitve, ki jih je svojčas na ta način dokumentiral oz. argumentiral, ponavlja.
                  V znanem pismu šesterice predsedniku Republike, ko so mu vračali odlikovanja, je
                  namreč napisana naslednja formulacija - citiram: <q>"V tako imenovani prisluškovalnih
                  aferi ste politično legitimirali tudi nacionalno izdajo in s tem pomagali
                  vzpostaviti model obnašanja, v katerem skupni nacionalni in državni interesi ne
                  uživajo ustreznega varstva in zaščite, kot v vseh normalnih državah. Danes je
                  nemoralno očitati novinarjem, da lastne državljane obveščajo o državnih
                  skrivnostih, ko pa je to lahko nekaznovano, in to v razgovorih s tujci, počel član
                  najvišjega državnega vodstva v daleč bolj usodnih časih. Namesto da bi takrat
                  obsodili storilce, ste postopek obrnili proti tistim, ki so jih razkrili."</q></p>
               <p>Jaz seveda nisem odvetnik predsednika Republike in me vsi odnosi v tej zvezi ne
                  zanimajo. Zanima pa me nekaj drugega. V knjigi se je pojavil očitek nacionalne
                  izdaje in sedaj se ponovno pojavlja očitek nacionalne izdaje. Do tega očitka se je
                  prišlo z operativno-tehničnimi sredstvi Varnostno-informativne službe. Nacionalna
                  izdaja je eno najhujših kaznivih dejanj. Član predsedstva Slovenije v prejšnjem
                  mandatu, o katerem se govori - gre za Cirila Zlobca - pa seveda ni zagrešil
                  nacionalne izdaje. Za kaznivo dejanje lahko v demokratični in pravni družbi nekoga
                  obsodi samo pravosodni organ, sodišča v pravnomočnem postopku. Pravnomočnega
                  postopka na to temo ni bilo, ker je na ovadbo bivšega ministra in odvetnika Inga
                  Paša, pristojni javni tožilec gospod Miklavčič ocenil, da ovadba ni utemeljena in
                  jo je zavrgel.</p>
               <p>Ker velja v pravni državi tudi načelo <q>"ne bis in idem"</q>, ne dvakrat o isti zadevi,
                  je ta zadeva definitivno zaključena. Način, kako se to ponovno pojavlja, ko se
                  poskuša s ponavljanjem notornih, neresničnih obtožb iz neke trditve narediti
                  resnica, seveda kaže na morbidnost uporabe izsledkov, do katerih se pride z
                  operativno-tehničnimi sredstvi Varnostno-informativne službe v politični
                  praksi.</p>
               <p>Mislim, da bi bilo za ustrezen zaključek tega primera in zato, da bi iz tega
                  naredili nauk za prihodnje in neko demokratično izkušnjo za funkcioniranje
                  slovenske družbe, nadvse korektno, če bi komisija gospoda Bučarja, ki je podpisan
                  pod obemi dokumenti, tudi to ugotovila. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. K besedi se je pisno javil gospod Zmago Jelinčič.</p>
               <p>Dovolite, da vas še opozorim. Za to točko dnevnega reda ste poslanci sprejeli
                  naslednja gradiva. Poročilo in dodatno poročilo Komisije za nadzorstvo nad
                  zakonitostjo dela Varnostno-informativne službe iz prejšnjega sklica in zapisnik
                  te komisije, ki nosi oznako državna tajnost.</p>
               <p>Poslance opozarjam, da v razpravi na seji Državnega zbora, ki je javna, pazijo na
                  to, da ne govorijo o podatkih iz gradiva, ki nosi oznako državna tajnost. V
                  nasprotnem primeru bomo morali sejo zapreti za javnost.</p>
               <p>Razpravljamo o poročilu z dne 6.7., ki ste ga prejeli.</p>
               <p>Prosim, gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa. Na mizo smo dobili sklep Komisije Državnega zbora Republike Slovenije
                  za nadzor nad zakonitostjo dela varnostnih in obveščevalnih služb, ki naj bi
                  povzemal tisto, kar smo mi na tem zasedanju sklenili. Tam je bil sklenjen
                  konsenzualni sklep, ki pa se je v neki meri, vendar v bistvenih podrobnostih
                  razlikoval od sklepa, ki ga beremo tukaj.</p>
               <p>Skratka, po sklepu, ki smo ga dobili na mizo, naj bi bilo legalizirano vse
                  delovanje Varnostno-informativne službe v obdobju osamosvajanja Republike
                  Slovenije. Tukaj ni nič navedeno, od kdaj do kdaj traja to osamosvajanje.</p>
               <p>Konec koncev, mislim, da je gospod Bučar pred Trnovsko cerkvijo dejal, da je
                  končan šele prvi polčas osamosvajanja. To se pravi, smo sedaj v drugem polčasu. In
                  vse to še kar traja. Ali to pomeni, da bomo legalizirali delovanje in
                  protizakonito delovanje obveščevalnih služb kar za vekomaj? Mislim, da to nekako
                  ne gre.</p>
               <p>Govorili smo o eni zadevi in zgolj o tisti zadevi bi morala komisija odločati, ali
                  je bila narejena v interesu Republike Slovenije ali ni bila narejena oziroma
                  delana v interesu Republike Slovenije. S tem sklepom, ki ga imamo tukaj, v bistvu
                  legaliziramo vse nelegalno in v dosti primerih tudi kriminalno delovanje
                  Varnostno-informativne službe, ki je uporabljala svoje operativno-tehnične metode
                  in sredstva tudi proti Slovenski nacionalni stranki v tem času, v tem prvem
                  polčasu osamosvajanja. Kako bo v drugem polčasu, ne vem in o tem ne bi
                  govoril.</p>
               <p>Javna objava podatkov, kar je bila posledica tega delovanja Varnostno-informativne
                  službe, je bolj nevarna zadeva. In o tem nismo razpravljali. Mislim pa, da bi bilo
                  to zelo potrebno. Kajti, objava državnih tajnosti je bolj nevarna zadeva kot kaj
                  drugega. Konec koncev, vse obveščevalne službe sveta delujejo na tak in na takšen
                  način, vendar pa, če jih ujamejo nosijo posledice tisti, ki jih ujamejo, in tisti,
                  ki so odgovorni za te zadeve. Skratka, velika pooblastila pač nosijo velike
                  sankcije. In tega v tem primeru ni bilo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Zlobec, prosim.</p>
            </sp>
            <sp who="SDZ1:ZlobecJašaL.">
               <speaker>JAŠA L. ZLOBEC:</speaker>
               <p>Ne bom razkrival nobenih državnih tajnosti, da ne bi bilo te bojazni.</p>
               <p>Poročilo komisije, ki ga je formuliral naknadno, pisno, predsednik Bučar, je
                  kratko en sam stavek, vendar pa je do te mere dvoumno, da ga po mojem trdnem
                  prepričanju v taki obliki ni mogoče sprejeti.</p>
               <p>Eden od razlogov za to je mimogrede tudi v tem, da gre za stalno ponavljajoče se
                  težave pri delu komisije, ker kljub posebnemu pismu, ki smo ga nekateri člani
                  komisije poslali predsedniku Bučarju, predsednik sklepe in ugotovitve pisno
                  oblikuje dosledno šele po sestankih komisije. In nujno prihaja pri tako
                  občutljivih zadevah do nesporazumov.</p>
               <p>Iz poročila, ki ga imate pred seboj in ki je dolgo samo tri vrstice, je mogoče
                  sklepati, kot da je dala komisija generalno odvezo in podelila legitimnost celotni
                  dejavnosti VIS. To seveda ni res. Člani komisije smo se namreč strinjali, da je
                  bilo v času osamosvajanja Slovenije in v času 10-dnevne vojne za slovenske meje v
                  načelu lahko legitimno tudi tisto početje, ki ni moglo imeti zakonske in ustavne
                  podlage.</p>
               <p>Nikakor pa ni nihče od članov komisije nikoli dejal, da je bilo a priori legitimno
                  celotno tedanje početje VIS. O tem početju tako rekoč še danes vemo zelo malo ali
                  skoraj nič in sploh ni mogoče, da bi vedeli, ali je bilo legitimno vse, kar so
                  počeli, ali ne. Drug problem pa tiči v tem, da je časovna formulacija v obdobju
                  osamosvajanja Republike Slovenije izrazito preohlapna, o čemer je govoril že tudi
                  kolega Zmago Jelinčič. Saj prav France Bučar razlaga, da smo pravzaprav
                  osamosvajanje končali samo na pol, kar pomeni, da bi enostransko razumljeno
                  poročilo lahko legitimiralo čisto vse delovanje VIS, od same ustanovitve VIS pa
                  najmanj do začetka leta 1993, kar bi bil zopet prvovrsten absurd.</p>
               <p>Poleg tega bi lahko enostranski tolmači trivrstičnega poročila to poročilo
                  razumeli kot posredno spodbijanje sklepov tako imenovane Bekešove komisije za
                  nadzor nad zakonitostjo dela VIS. Jasno je treba povedati, da sedanja komisija ni
                  imela nobene pripombe na poročilo Bekeševe komisije, ki je nedvomno ugotovila, da
                  je VIS kršil zakone in ustavo. Že v Bekeševi komisiji smo se namreč strinjali, da
                  za določene nujno potrebne ukrepe VIS ne more pridobiti zakonske in ustavne
                  podlage, čeprav so taki ukrepi legitimni. Spor med Bekeševo komisijo in tedanjim
                  notranjim ministrom in direktorjem VIS je bil v tem, da sta od komisije zahtevala,
                  da naj nezakonitim in neustavnim dejanjem podeli zakonitost. O vsem tem sem članom
                  komisije napisal pismo, o katerem na zadnji seji komisije zopet nihče ni izrekel
                  niti ene same kritične besede. Prav nasprotno, predsednik komisije France Bučar mi
                  je izrekel priznanje za skrbno, natančno in pregledno analizo.</p>
               <p>Iz vsega povedanega je očitno, da je Bučarjeva formulacije ugotovitve nejasna,
                  dvoumna in pušča možnosti za docela nasprotujoče si interpretacije. Zato
                  predlagam, da Državni zbor Republike Slovenije vrne komisiji zadevo v ponovno
                  obravnavo.</p>
               <p>Ob tem pa je treba povedati še to, o čemer je govoril že tudi kolega Kocijančič na
                  začetku. Tako v času dela Bekeševe komisije kot v času Bučarjeve komisije se je
                  jasno zastavilo pomembno vprašanje, hkrati pa je že bil odgovor nanj. Kot že
                  rečeno, pri delu obveščevalnih služb prihaja do situacij, ko ni vedno mogoče
                  ravnati po zakonu, da pa zadeve dejansko ostanejo, čeprav niso legalne, da
                  ostanejo v okviru legitimnosti, je nujno potrebno dvoje: nadzor in diskretnost. Za
                  vse težave, ki jih doživljamo v Sloveniji od prisluškovalne afere do danes, je
                  kriva predvsem odsotnost vsakršne diskretnosti pri državnih uradnikih in tudi pri
                  najvišjih državnih uradnikih. Še več kot to, ne samo da gre za indiskretnost,
                  ampak nekateri odkrito zlorabljajo zaupne dokumente za diskreditacijo svojih
                  političnih nasprotnikov.</p>
               <p>In še kot tretji problem, za katerega mislim, da bi moral o njem tudi zbor
                  razpravljati in sprejeti neka načelna stališča. Zlasti dandanes, ko se v zadnjih
                  časih zapisi telefonskih pogovorov, ki se tičejo kaznivih dejanj ali ki se ne
                  tičejo kaznivih dejanj, množično, kot gobe po dežju pojavljajo v časopisih, bi
                  opozoril na pogovor s sodnikom Temeljnega ljubljanskega sodišča Alešom Zalarjem,
                  ki ga je imela Bekeševa komisija na svojem zadnjem sestanku. Na tem pogovoru je
                  bila izpostavljena vrsta vprašanj o spoštovanju človekovih pravic v sferi
                  osebnosti v zvezi s prisluškovanjem telefonskih pogovorov, in na zahtevo je bil
                  tudi ta magnetogram tega razgovora razdeljen članom sedanje komisije. Mislim pa,
                  da je to tako pomembna zadeva, da bi moral o njej, njeno načelno stališče in
                  kodeks sprejeti tudi Državni zbor. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospod mag. Dragan Černetič.</p>
            </sp>
            <sp who="SDZ1:ČernetičDragan">
               <speaker>MAG. DRAGAN ČERNETIČ:</speaker>
               <p>Hvala za besedo. Bom poskusil biti kratek. Poročilo za mene osebno ni
                  sprejemljivo. Pisal ga je ekspert in soglasno je dobil tako rekoč neeksperte, da
                  so tudi pristali na poročilo komisije, ki je imela specifično nalogo, in sicer
                  ugotovitev zakonitosti. Tajne služba v 99% ne delajo zakonito, zlasti, če delajo
                  zunaj meja svoje lastne države. Vse tajne službe pa delajo legitimno v korist
                  svoje države in svojega delodajalca. Za mene ni sprejemljivo to, da je bilo
                  poročilo napisano v takšnem tonu, kratko, jasno, ne zato, ker je reklo, da je
                  bilo delovanje legitimno. Vsi Slovenci vemo in, hvala bogu, da smo imeli
                  prisluškovalno službo na svojem mestu v teh kritičnih dnevih in upam, da jo bomo
                  vedno imeli, če bomo imeli takšne kritične dneve pred sabo, in bo vedno legitimno.
                  Vem pa tudi, da bo vedno nezakonito. Kajti v teh kritičnih časih se mi ne bomo
                  ubadali ne s sodniki, ne s sodišči, jih lovili po posteljah, da bi podpisovali
                  dokumente. Kar me pa moti v tem dokumentu, je to, da je odgovor komisije, ki je
                  soglasno ugotovila, da je delovanje Varnostno informativne službe v celoti bilo
                  legitimno, tu pa postavljam vprašaj. Prisluškovanje, menim, da je bilo absolutno
                  legitimno in 99% bi pa rekel nezakonito in se strinjam, da mora tako biti. Ne bom
                  pa glasoval za sprejem tega poročila iz teh razlogov. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospod Jožef Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Najprej moram reči, da izražam zadovoljstvo, da mi je po velikih
                  težavah od septembra leta 1992 le nekako uspelo to spraviti na dnevni red
                  Državnega zbora. Redko katera točka je potrebovalo toliko prepričevanja za to, da
                  bi prišli do razčiščevanja.</p>
               <p>V tem trenutku se mi zdi, da bi bilo korektno podpreti to, kar je rekel gospod
                  Zlobec, ker imam tudi sam nekaj predlogov, da se to dopolni. Sicer ne nasprotujem,
                  da bi bil eden od sklepov v približno taki formulaciji, kot je bila tukaj
                  predlagana - s tem da se hudo ne sprenevedamo glede razlike med zakonitostjo,
                  ustavnostjo in legitimnimi interesi. V kolikor bi bil ta sklep sprejet, potem bi
                  rekel, da mora pisati, da je bil v tem konkretnem primeru legitimen interes za
                  prisluškovanje temu XY telefonu <stage>(ne vem sicer, v katerem dokumentu to
                     piše)</stage>. Mislim pa, da za primer, o katerem je govoril gospod Jelinčič, ne vem, če je bil tudi legitimen interes s stališča varovanja nacionalnih
                  interesov, da se prisluškuje telefonom, ki so jih uporabljali prvaki nacionalne
                  stranke. Vsekakor si upam trditi, da poskusi, da se prisluškuje telefonom, na
                  katerih so telefonirali različni ljudje in so priključeni na stranki LDS, ne
                  morejo biti pokriti s tem sklepom. Če pa bi ta sklep veljal za vse, potem velja
                  tudi za to. Nisem za to, da se to ponovno odpira in razčiščuje, kaj je bilo in
                  česa ni bilo, ampak mislim, da tak sklep pokriva tudi to. In to se mi zdi
                  absolutno sporno. Zato bi predlagal, da se ta sklep komisije vsaj preformulira na
                  konkreten primer.</p>
               <p>Drugi predlog bi bil, da se poleg tega sklepa sprejme tudi končno poročilo t.i.
                  Bekeševe komisije, ker je samo v tem kontekstu razumljiv ta sklep. Tam je v
                  zapisniku zelo natančno popisano, kaj vse se je dogajalo. V enem je to tako
                  zredigirano, da nihče osebno ne more imeti zaradi tega škode. In v korist resnice
                  je, da se ta zapisnik sprejme in z njim ta sklep in seveda opraviči ravnanje
                  službe v tistem delu, ki sta jo vodila gospod Bavčar in gospod Brejc v tem
                  konkretnem primeru.</p>
               <p>Mislim pa, da je nujno - vsaj iz vprašanj, ki sem jih jaz postavil v septembru
                  sedaj že davnega leta 1992, da se komisija opredeli tudi do drugih vprašanj, ki
                  jih je kasneje povzelo Predsedstvo Republike in ki so relevantna in ki se nanašajo
                  na uporabo tako zbranih podatkov. Zato predlagam, da sprejmemo še en sklep, da v
                  tem primeru - veste, o katerem govorim - zbrani podatki niso bili uporabljeni v
                  skladu z namenom zbiranja. Če kdo trdi, da so bili ti podatki zbrani zato, da se
                  objavljajo v knjigi in v drugih stvareh, potem je to svojevrsten cinizem; potem je
                  škoda, da mi te službe plačujemo zato, da nekdo dela kasneje privatne biznise.
                  Mislim, da je te vrste sklep nujno potrebno sprejeti in da absolutno stoji.</p>
               <p>Če pa kdo misli - in tukaj predvsem izzivam predsednika delovnega telesa za nadzor
                  nad delom varnostnih <gap n="..."/></p>
               <p><stage>(Nekdo se oglasi v dvorani.)</stage> Predsedujoči, ali dovolite, da končam? <stage>(PREDSEDUJOČI: Dovolim!)</stage> Ker drugače bi pustil tudi gospodu
                  Preglju, da moti te stvari, če že hoče, ker nam je že tako vzel veliko časa, tako
                  da tukaj pomoči, žal, ni.</p>
               <p>Želel sem reči to: če vidi v kateremkoli zakonu ali podzakonskem aktu možnost za
                  te vrste uporabo podatkov, potem je treba sprejeti sklepe, da se takoj te akte oz.
                  te člene zakonov izbriše. Če pa ne, potem je praktično skoraj brezpredmetno o tem
                  glasovati, je pa nujno zaradi političnih in moralnih razlogov. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Proceduralno dajem besedo gospodu Žaretu Preglju.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Hvala predsedujočemu za besedo! Imam občutek, da gospod Školč ni
                  govoril v skladu z dnevnim redom. Sprašujem predsedujočega oziroma predlagam
                  predsedujočemu, da natančno pove, kaj je vsebina te točke. Kot sem razumel, je
                  zgolj poročilo Komisije za nadzor nad delom varnostnih obveščevalnih služb, medtem
                  ko je šla diskusija gospoda Školča nekoliko mimo. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Žaro Pregelj, jaz sem prej že prebral in dovolite, da preberem še enkrat,
                  da ste prejeli naslednja gradiva: Poročilo in dodatno poročilo Komisije za nadzor
                  nad zakonitostjo dela Varnostno-informativne službe iz prejšnjega sklica in
                  zapisnik te komisije, ki nosi oznako <q>"državna tajnost"</q>. Opozoril sam vse skupaj,
                  da v razpravi na seji Državnega zbora, ki je javna, pazijo na to, da ne govorijo o
                  podatkih iz gradiva, ki nosijo oznako <q>"državna tajnost"</q>. V nasprotnem primeru bomo
                  morali sejo zapreti za javnost. Upam, da vam je sedaj jasno.</p>
               <p>Besedo ima gospod Jagodnik. Replika gospod Potočnik. Ali imate tudi repliko,
                  gospod Poljšak? Po tem boste pa na nek način počakali.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Spoštovani! Mene zelo žali to, ko gospod Školč pravi, da kadar gospod Pregelj
                  govori, da jemlje čas. Kdo komu jemlje čas? Mi smo tukaj, da povemo svoje mnenje.
                  Ali si čas merimo ali si merimo nastope, mislim, da to ni v duhu parlamentarne
                  demokracije in prosim, da se takšnih komentarjev gospod Školč in drugi, ki ste jih
                  uporabili, vzdržite.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Jaz pa prosim, da govorite o dnevnem redu. Besedo ima gospod Jagodnik. Naslednji
                  je na vrsti gospod Poljšak.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Spoštovani predsedujoči, drage kolegice in kolegi! Skušal bom govoriti o dnevnem
                  redu pa izpustiti vse tisto, kar je bilo že rečeno. Tako imenovani Bekeševi
                  komisiji je bila prezentirana vsa delikatna situacija, v kateri se je znašla,
                  takrat so temu preprosto rekli - prisluškuje se nezakonito. Bekeševa komisija je
                  vse to vedela, vendar so bile tedaj okoliščine ob osvobajanju tiste, ki so
                  tolerirale početje. Poleg tega pa še mnenje političnega vodstva. Do določenega
                  trenutka sta imela posebna pooblastila tudi minister in direktor VIS-a. Po tem se
                  je zakonodaja spremenila, vendar pokritja ni bilo možno najti. Sodišče se je
                  razglasilo za nepristojno. Komisija se je zavezala k molčečnosti, celo do take
                  mere - zaradi višjih državnih interesov - da o tem ni obvestila večine v lastni
                  komisiji. Toda, potem je bil dokument objavljen. Zakaj šele po letu dni? Takratni
                  direktor VIS-a izjavi, citiram: <q>"Če bi jaz menil, da so podane osnove za kazensko
                  ovadbo, bi to predlagal pristojnemu ministru"</q> - konec navedbe. Zatem napoči
                  politično zanimiv trenutek, politična potreba in vse začenja dobivati pomen valeče
                  se kepe ali plazu, ki bi moral marsikoga na sceni enostavno <q>"pomendrati"</q>. Koliko
                  je še takih <q>"spečih"</q> informacij v zasebnih in privatnih sefih z namero pokopavanja
                  političnih nasprotnikov? Ali je legalno ali legitimno, ali pa je protizakonito in
                  nemoralno, da se s prisluškovanjem pridobljene informacije uporabljajo za
                  politične diskreditacije in v politične namene. Bilo bi še sprejemljivo, da se,
                  eventualno, po tej poti pridobljene informacije uporabijo le pri odločitvah
                  pristojnih državnih organov, za posameznike in proti njim pa ne morejo imeti
                  nobenih konsekvenc. Vse drugo je zloraba pooblastil, zloraba zakonitosti,
                  postopkov in aparata represije.</p>
               <p>Postavlja se tudi vrsta drugih vprašanj. Mi smo najvišji zakonodajni dom, ki skrbi
                  predvsem za spoštovanje zakonitosti, torej ustave. Ali je moč najti zakonske
                  podlage za to početje, ali je moč sprejeti sklepe, ki za nazaj legalizirajo
                  pravila, ki niso v skladu z zakonom, so pa recimo, v nekem določenem trenutku
                  legitimna za obvarovanje najvišjih državnih interesov? Ali lahko kršimo ustavo v
                  tem zboru, ali jo lahko krši minister, ki se je zaobljubil, da bo deloval po
                  zakonih te države? Ali se lahko, morda celo odpovemo metodam tega nadzora, ki so,
                  milo rečeno, po mojem mnenju, morda že nekoliko zastarele, pa čeprav jih menda
                  izvajajo povsod po svetu?</p>
               <p>Vso to zadevo je potrebno osvetliti ali pa možno, še iz enega zornega kota. Ali ne
                  gre tudi za namerno razvrednotenje dela parlamenta in s tem posredno dokazovanje,
                  da le-ta ni sposoben obvladati situacije? Kajti, kako si razložiti enoglasnost
                  določene odločitve. Tej enoglasnosti pa sledi kot posmeh javna objava in javna
                  obsodba takega sklepa, skoraj hkrati z istimi akterji, kot da bi se nekdo delal
                  <q>"norca"</q> <stage>(bi rekli v ljudskem jeziku)</stage> in kot da se nekdo poigrava z
                  institucijo sistema, s parlamentom, z zakonom in z ustavo te države. Kaj je to
                  potemtakem, kot vprašanje nad sposobnostjo, ki se ji reče <q>"naša skupna
                  državotvornost"</q>?</p>
               <p>Imam pred seboj navedbo magnetograma, pod katerim je napisano <q>"avtoriziran
                  magnatogram"</q> 127. seje Predsedstva Slovenije z dne 6.7. Ker sem član Komisije za
                  nadzor nad delom VIS in VOMO, posredujem seveda tudi ustrezen zapisnik v
                  originalu. Ne planiram za zaprtje te seje, ker ne bom navajal, toda lahko ste
                  prepričani in lahko dokažem v vsakem trenutku, da je ta magnetogram, objavljen
                  včeraj v Delu, nezaslišan plagiat, izpušča namreč vse tisto, kar je bistveno, kar
                  bi lahko bilo v prid drugačnim razmišljanjem, drugačni tezi. Lahko to dokažem v
                  vsakem trenutku in natančno sem ga proučil, eno in drugo in predlagam, da to
                  seveda obravnava naša komisija, ki spremlja nadzor dela nad VIS in VOMO.</p>
               <p>Vztrajamo torej pri zakonitosti in ustavnosti, vrnitev te točke, kot jo je
                  predlagal že kolega Zlobec, je za mene sprejemljiva. Komisija naj ponovno prouči
                  vse aspekte obravnavanega problema, naj si za to vzame dovolj časa, ki ga sedaj ni
                  bilo in je tudi zavoljo tega prišlo do predlaganega sklepa, ki je bil sprejet samo
                  na videz s soglasjem. V njem namreč ni razvidno, da se je komisija opredeljevala
                  tudi do drugega dela tega sklepa, kar je bil pravzaprav predpogoj za navidezni
                  konsenz. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Poljšaku, gospoda Zlobca in gospoda Školča pa
                  prosim, da pismeno vložita predloge sklepov, ki sta jih predlagala v razpravi.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Kar bom povedal, je v bistvu replika na več prejšnjih govornikov. Za mene je
                  temeljno vprašanje, kaj je VIS, komu služi VIS oziroma sedanja
                  Varnostno-informativna služba. Če ta Varnostno-informativna služba služi
                  slovenskemu narodu in slovenski državi, potem proti tej službi nimam nič, če se pa
                  s to službo nekdo okorišča v osebne ali strankarske namene, potem je proti njemu
                  treba sprožiti postopek. Če komisija, VOMO, ni primerna in ne ustreza kritikam
                  nekaterih, ki jih dajete in so očitne, potem vam predlagam, da to naredite. Torej
                  tudi naša preiskovalna komisija proti HIT-u - nekateri so mislili, da se bo
                  spremenila v komisijo proti VIS-u - to ni uspelo, lahko se naredi druga
                  preiskovalna komisija, 30 podpisov se mimogrede zbere in se to naredi.</p>
               <p>Se pravi, če menite, da je nekdo delal nekaj narobe, sem za to, da se ukrepa proti
                  njemu. Če pa ta, sedanja Varnostno-informativna služba protizakonito prisluškuje,
                  recimo meni, ki vem za sebe dobro, da nisem v nobeni zaroti proti slovenskemu
                  narodu in slovenski državi, potem nimam nič proti temu in tudi nič nimam proti
                  temu, če drugemu prisluškuje, kajti moje mišljenje je, da osamosvajanje še ni
                  končano.</p>
               <p>Slovenska nacionalna stranka je v predvolilnem boju govorila: Še slabše je sedaj
                  po osamosvojitvi, kajti ogrožena je z balkanizacijo. In sedaj vemo, da nas ogroža
                  tudi nevarnost priključitve oziroma nazaj v konfederacijo z neko novo Jugoslavijo
                  ali nekaj takšnega. Za mene osamosvajanje res ni končano, za mene bo osamosvajanje
                  končano, ko bo rešen problem, da bo Slovenija slovenska, da bo balkanizacija
                  preprečena oziroma da bo izključena, da bomo te stvari rešili tako, da bomo na
                  Slovenskem Slovenci gospodarji.</p>
               <p>Se pravi, zato nimam nič proti temu, če se to nadaljuje, mene ne zanima, ali je
                  zakonito ali protizakonito. Zanimajo me pa tisti, ki se toliko znašajo nad
                  zakonitostjo prisluškovanja Varnostno-informativne službe. Naj povedo, da ta
                  služba pač deluje za privatne ali strankarske interese nekoga oziroma, če je
                  dobra, potem pa naj povedo, da so proti temu, da jih pregleduje, ker če ima nekdo
                  ima zveze z nekim Vuko bratom in tako naprej, sem za to, da mu prisluškujejo ali
                  to odobri kakšno predsedstvo ali pa če ne odobri.</p>
               <p>Še za nekaj gre; za spremembo režima. Režim v celoti še ni spremenjen. Družbena
                  lastnina - sedaj se dogajajo kraje, da si prilašča družbeno lastnino naj
                  prisluškujejo vsem možnim krajem. Kdor je osumljen, da krade, naj mu
                  prisluškujejo. Jaz nimam nič proti temu. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Kot sem razumel to točko dnevnega reda, je imela zelo natančen namen.
                  Tudi gradivo, ki ga je poslal na zbor predsednik, je natančno opredeljevalo, kaj
                  je potrebno ugotoviti in kaj je potrebno raziskati. Odgovor je to kratko poročilo
                  Komisije za nadzor nad delom varnostnih obveščevalnih služb in menim, da je kot
                  odgovor salomonska rešitev za vse te zadeve. Ta odgovor je tako izredno natančno
                  in dobro napisan in čisto natančno in zelo dobro pove, da so stvari take, kot jih
                  tukaj navaja. Vse drugo slepo mišenje in odpiranje diskusije v druge smeri mislim,
                  da ni opravičeno in kaže, da nekdo želi tako imenovano takratno prisluškovalno
                  afero uporabiti v čisto neke druge namene. Sama komisija ni odgovorna, ta v
                  sedanji sestavi, za nadzor, ki ga je takrat opravljala komisija Skupščine, ki jo
                  je vodil gospod Bekeš. Pač vsaka komisija ob svojem času nadzira
                  Varnostno-obveščevalno službo. Določeni preizkusi sedanjega delovanja
                  Varnostno-obveščevalne službe so pokazali rezultate, o katerih je govorilo drugo
                  poročilo, mogoče čisto slučajno nekoliko podobno temu, ampak v resnici so bile
                  ugotovitve narejene. Torej je delo te komisije v tem času pač primerno.</p>
               <p>Drug problem, prosim, je pa ta, če lahko ugotovimo vso zadevo, ker je seveda
                  javna, s takim splošnim in znanim stavkom, da pač na Zahodu ni nič novega oziroma
                  da se pod soncem ni nič spremenilo. To je dejstvo, ampak tako je. V kolikor bi se
                  diskusija odprla na zaprti seji, bi se lahko drugače pogovarjali, ker so pač
                  nekateri argumenti res državna skrivnost in se jih ne da izvajati tukaj v
                  javnosti. Toda ta, kot sem že na začetku omenil, problematika, na katero je
                  komisija odgovorila s tem izrecno kratkim poročilom, mislim, da je s tem poročilo
                  zaključeno. Vsakršni drugi drugačni sklepi širijo problematiko izven današnje
                  teme, današnja tema je bila preučitev pravilnosti postopkov pred dvema letoma.
                  Medtem ko tisto, kar je gospod Školč izvajal, so pa postopki izpred pol leta. To
                  je druga tema in zahteva drugačno poročilo, drugačno zahtevo za dnevni red
                  itn.</p>
               <p>Ker so te zadeve zelo delikatne, menim, da v tem primeru res ni primerno na to
                  poročilo nalepiti kakršenkoli drug sklep. V kolikor se to želi, je treba zadevo
                  ponovno zastaviti od začetka. In se zadeva pokaže v drugi luči, ne pa v tisti, v
                  kateri je prišla v parlament in ne more odgovarjati to poročilo za tiste želje
                  določenih poslancev, ki so očitno navezani na drugo tematiko, žal, pri delno istih
                  subjektih. To je res, toda drugi problemi in drugačne rešitve in drugačna
                  zakonitost in podobno.</p>
               <p>Predlagam zboru, da to poročilo sprejme. Edina obveza je, da se poskrbi, da bi se
                  v bodoče zadeve drugače odvijale. Žal, sedaj lahko ugotovimo, da je le tak odgovor
                  možen pravilen. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Školč, prosim.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Gospod Žaro Pregelj seveda nima prav. Ta material je uvrščen na sejo zelo korektno
                  in to poročilo govori samo o politični presoji, kateri jaz pod pogoji, o katerih
                  sem prej govoril, ne oporekam. Se pravi, da v kolikor se sprejme material, na
                  osnovi katerega je bilo to poročilo narejeno in ki pove, kako je pač to teklo po
                  datumih, urah, kakšne vrste zapleti so bili itn., kar v bistvu ne potiska nobenega
                  v posebej neugodno pozicijo in opravičuje legitimnem interes v konkretnem primeru
                  prisluškovanja temu tako imenovanemu XY. Glede na to, da je to stvar, ki sem jo
                  sam postavil v mesecu septembru in, žal, tudi zaradi ljudi, ki še danes sedijo v
                  parlamentu, jo obravnavamo šele danes, bom zelo natančno vedel, kaj je bilo tisto,
                  kar je bilo potrebno razčistiti. Ti drugi dodatni sklepi se seveda nanašajo na
                  točno ta problem in noben drug. Nisem zahteval, da bi se presodilo in da bi se
                  raziskalo, mogoče bo to zahteval, recimo, gospod Jelinčič v primeru prisluškovanj,
                  ki so bila izvedena njihovim telefonom. Mogoče se bo kdaj svet naše stranke
                  odločil za to, da bo ustanovil ali pa predlagal ustanovitev preiskovalne komisije,
                  da bo razčistila vsa ta neverjetna naključja okrog ljudi, ki so se zbirali okrog
                  tega.</p>
               <p>Mene zanima konkreten primer in zato ne bi rad odpiral drugih stvari. V tem
                  konkretnem primeru je seveda veliko vprašanj in da ponovim tisto, kar sem rekel
                  meseca septembra, jaz se ne čudim, da država prisluškuje, čudim pa se, da se
                  ministri s tem važijo okrog in da iz tega vodijo politične diskusije. V tem je vsa
                  poanta in zato so tudi potrebni ti drugi dodatni sklepi, ki so morebiti nepotrebni
                  ampak zato bi pa seveda rabil poročilo spet gospoda Bučarja oziroma njegovega
                  delovnega telesa, če obstaja kakršenkoli predpis, ki omogoča, da se tako zbrani
                  podatki uporabljajo na tak način kot so se. To se pravi v knjigi. Če to obstaja,
                  potem jaz svoj predlog umikam. To je moje osnovno vprašanje, če pa ne obstaja,
                  potem pa velja sprejeti ta sklep, ki seveda tudi na eleganten način, kot pravi
                  gospod Pregelj, rešuje to vprašanje. Pove, da so se nekatere stvari dogajale, da
                  so pa bile, žal, kasneje uporabljene v nasprotju z namenom zbiranja. To je vse.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospa Vika Potočnik, se
                  opravičujem.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Govorila bom mogoče o vidiku, ki se mi zdi, da je
                  bil danes premalo prisoten. Za mene je eden najpomembnejših, da zavarujemo, da do
                  takšnih stvari ali do takšnih postopkov ali zlorab ne prihaja več. Zdi se mi, da
                  bi morala biti to osnovna naloga tudi te komisije, ki nam je danes oziroma včeraj
                  posredovala to stališče in moram povedati, da sem najbolj pogrešala prav ta
                  zaključek.</p>
               <p>Ta komisija še vedno nosi naslov Komisija za nadzor nad zakonitostjo. Ne gre za
                  vprašanje, da ta komisija ne bi imela zadosti elementov, na podlagi katerih bi
                  lahko predlagala Državnemu zboru tudi drugačen sklep. Temveč prav narobe. Zdi se
                  mi, da je predlagala političen sklep, ki tudi sama lahko rečem, pomeni neko, bom
                  rekla, zastiranje zavese, ampak sam problem kot tak še obstaja.</p>
               <p>Vi veste, da gre pri posegih v posameznikovo pravico do tajnosti pisem in drugih
                  občil za zelo občutljivo območje omejevanje ene izmed elementarnih človekovih
                  pravic in da te omejitve temeljijo na treh osnovnih načelih. Na načelih
                  legitimnosti, zakonitosti in nujne potrebnosti.</p>
               <p>Prav o teh vseh elementih nas je opozoril, kot je že omenil gospod Aleš Zalar na
                  zadnji seji komisije, tako imenovane Bekeševe komisije, ki se mi zdi, da je dala
                  kar veliko veliko materiala tako za našo Vlado in komisijo, da spremeni številne
                  zakone, ki opredeljujejo tako imenovani poseg v tajnost in zasebnost.</p>
               <p>To so predvsem kot temeljni akt ustava, potem je zakon o notranjih zadevah, zakon
                  o obrambi in kazenski zakon, ki so ne samo, da so v neskladju, so celo sami v
                  določeni meri v nasprotju. In tukaj jaz vidim kot enega od elementov za zlorabe na
                  tem področju in dokler vsaj - in mislim, da je tukaj Državni zbor za to, da da
                  osnovne pravne konture, po katerih bi se ravnali - ne dosežemo in ne vnesemo
                  nekega reda, se mi zdi, da se bodo te razprave in nove afere ne samo v vsakem
                  obdobju ponavljale, temveč tudi, da jih bomo imeli vedno več.</p>
               <p>Za kakšna vprašanja gre? Gre za sicer na videz nepomembna vprašanja, ampak
                  vprašanja, ki so naslednja. Čas trajanja in prekinitve takšnega posega, kot je
                  poseg v tajnost. Vprašanje potrebnih podatkov za odločanje o posegu. Kako se
                  izvrši sam poseg? Pristojnost sodišča za kontrolo potrebnosti takšnega ukrepa?
                  Kako zbrane podatke uporabiti v kazenskem postopku? In še posebej je
                  problematično, kar tudi vidimo ves ta čas, zbiranje in arhiviranje teh podatkov,
                  ker ne gre samo za tehnično arhiviranje, temveč za zelo pomembno vprašanje tudi
                  tako imenovanega političnega arhiviranja in politične uporabe.</p>
               <p>Podpiram sklep, da bi komisija še enkrat to obravnavala in upoštevala tudi to mojo
                  današnjo razpravo in tudi predlagala spremembe prej omenjenih zakonov. V kolikor
                  pa se to ne more zgoditi oziroma sem rekla, podpiram ta predlog, da bi komisija o
                  tem še enkrat razpravljala, v kolikor ne, pa bom predlagala tudi pismeno
                  dopolnitev predloženega stališča. Samo za to rabim čas. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospod Zlobec.</p>
            </sp>
            <sp who="SDZ1:ZlobecJašaL.">
               <speaker>JAŠA L. ZLOBEC:</speaker>
               <p>Preden izročam svoj predlog sklepa, bi pa rekel čisto preprosto stvar v zvezi z
                  elementarno logiko.</p>
               <p>Trije člani komisije smo jasno povedali, da se s tako formulacijo ne moremo
                  strinjati. Povedal sem tudi, zakaj je prišlo do tega, kako je prišlo do tega.
                  Govoril sem o dvoumnosti. Verjamem, da je France Bučar to napisal v vsej dobri
                  veri. Ampak, če se trije člani komisije ne strinjajo s tako formulacijo, preprosto
                  ne more biti napisana formulacija: <q>"Komisija je soglasno ugotovila"</q>. Ne more biti.
                  Ker mi smo govorili o eni stvari in smo rekli, smo soglasni o tem, nakar se je
                  izkazalo pri interpretaciji teh treh vrstic, da smo si pri tem predstavljali
                  različne zadeve.</p>
               <p>Jaz sem že prej razložil dosti natančno, kolega Jagodnik je razložil in kolega
                  Jelinčič je razložil, da smo si pač mi trije predstavljali, pa mogoče še kdo drug,
                  drugače te stvari, kot pa jih je formuliral France Bučar.</p>
               <p>In kot sem že rekel, to je posledica tega, da nimamo pismeno formuliranih sklepov,
                  o katerih potem konkretno razpravljamo, kjer je črno na belem, vse jasno. Ta
                  težava se vam vseskozi dogaja.</p>
               <p>Zato vam preprosto povem, drage kolegice in kolegi, da ne moremo glasovati o
                  nečem, če preprosto ne ustreza dejstvom. <q>"Komisija je soglasno ugotovila"</q> - tega
                  komisija ni soglasno ugotovila. To je pač interpretacija predsednika Bučarja in
                  mogoče, ne vem, kolikih članov komisije, tudi Žarka Preglja. Ni pa to tista
                  formulacija, kakor sem jo jaz razumel in zato o tem stavku zbor sploh ne more
                  glasovati.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospodu Jašu Zlobcu bi povedal, da to ni sklep, da je to poročilo
                  delovnega telesa Državnega zbora in o poročilih delovnih teles še nikdar nismo
                  glasovali in tudi danes ne bomo. Glasovali bomo zgolj o sklepih, ki ste jih
                  predlagali.</p>
               <p>Prosim, gospod Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Spoštovani zbor! Tudi jaz sem član te komisije. Ne vem, ali nisem dobro slišal
                  takrat ali dobro ne slišim sedaj. Res pa je to, da je pač bila ura 10 in da je
                  komisija zaključila svoje delo. In je bilo točno tako opredeljeno, ta prvi del
                  tega sklepa, kakor je tukaj napisano, in je bilo to dejansko soglasno in ni bilo
                  glasovano, ker je bilo soglasno sprejeto. Tako smo vsaj razumeli.</p>
               <p>Drugo, kar je pa poslanec Zlobec hotel predlagati, da se v ta sklep vključi še
                  dodatni sklep, pa ni bil ne formuliran, ne zglasovan in ne sprejet. Tako se je
                  stvar končala. Mislim, da naj ta sklep danes Državni zbor sprejme, ker to je bilo
                  enotno mnenje komisije. Tako sem razumel in je že škoda, da res toliko časa
                  razpravljamo o teh stvareh.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Replika gospodu Metelku. Gospod Metelko, ne da dobro ne slišite, ne razumete
                  dobro.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, se držimo dnevnega reda in da ne žalite ljudi. Prosim, gospod Metelko.</p>
            </sp>
            <sp who="SDZ1:MetelkoAlojzij">
               <speaker>ALOJZIJ METELKO:</speaker>
               <p>Moram replicirati! Res ne razumem dobro gospoda Jelinčiča, ker tudi, ko sem
                  zahteval oz. dal predlog, da podpiše izjavo, da nikoli ni bil član UDBE, je rekel:
                  <q>"Tega ne bom podpisal, ker sem bil član UDBE"</q>, in še pet kratic je naštel. In res
                  ne razumem teh kratic. <stage>(Smeh v dvorani)</stage></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Jelinčič, replika na repliko, ampak prosim, da se držimo dnevnega
                  reda, da ne bo to polemika med poslanci.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Gospod Metelko, res čisto nič ne razumete. Nikoli nisem rekel, da sem bil član
                  UDBE. Rekel pa sem, da sem bil član WHO, da sem bil član - ne morem se spomniti,
                  kako sem že rekel <gap n="..."/> <stage>(Predsedujoči ga prekinja, da ni beseda o tem
                     ....)</stage> Namreč, WHO je Svetovna zdravstvena organizacija. Potem sem
                  rekel, da sem bil član NDS - to je Numizmatično društvo Slovenije - in še nekaj
                  takih kratic sem omenil. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, to ni tema današnjega dnevnega reda! Ponovno pa prosim, da se
                  držimo dnevnega reda, ker imamo še dosti dela danes. Prosim, gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Samo eno vprašanje bi pravzaprav rad postavil vam, gospod predsedujoči. Če sem
                  malo prej pravilno razumel vašo pripombo, ste rekli, da v zvezi s poročilom oz. o
                  poročilu Komisije za nadzor nad zakonitostjo ali nad delom teh obveščevalnih služb
                  ne bomo glasovali. V skladu s točko dnevnega reda sem predvideval in ves čas živel
                  v prepričanju, da bomo mi danes sprejeli ali ne sprejeli sklep, da sprejemamo
                  poročilo te komisije in z njim soglašamo ali ne. Namreč, na dnevnem redu je
                  zadeva, ki se imenuje <q>"Poročilo"</q>. Ker je poročilo nastalo v prejšnjem mandatu in
                  ne moremo o njem glasovati, naj bi glasovali o stališču sedanje komisije o tem
                  problemu. Sicer se mi zdi, da točke ne bomo zaključili. S tem ne oporekam temu, da
                  bomo glasovali o vseh dodatnih predlaganih sklepih, ampak mi moramo točko končati
                  po mojem mnenju.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Peršak, če želite še naprej živeti v tem prepričanju, prosim, da vložite
                  sklep, ker tukaj v poročilu ni nobenega sklepa, o katerem bi lahko glasovali. Zato
                  vas prosim, da vložite sklep.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Gospod predsedujoči! To uslugo vam sicer lahko naredim, ampak običaj v parlamentu
                  je, da ko je neka točka na dnevnem redu - in v tem primeru je na dnevnem redu nek
                  problem - da se o takem problemu sprejme nek sklep ali neko stališče. To je
                  običaj. In običajno - tako kot piše v poslovniku - predsedujoči na podlagi
                  razprave in stališč delovnih teles itn. predlaga zboru nek sklep. Lahko pa to
                  naredim tudi jaz, če je treba.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Dobro. Prosim vas, gospod Peršak. Običaj pa je tudi, da o poročilih delovnih teles
                  nismo še nikoli glasovali. Besedo ima gospod Kopše. Prosim.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Predsedujoči, kolegice in kolegi! Poročila - tu piše poročila - to je ena izmed
                  resnic.</p>
               <p>Druga resnica, ki sem jo kot član te komisije opazil, je bila ta, da smo na
                  komisiji decidirano govorili zgolj o prisluškovalni aferi in da smo se takrat res
                  konsenzualno dogovorili, da je bilo to prisluškovanje VIS-a legitimno. In ničesar
                  drugega. Bili so predlagani sklepi gospoda Zlobca, ki niso bili sprejeti; o njih
                  niti nismo več razpravljali. To je druga resnica.</p>
               <p>Tretja resnica, ki pa je sedaj očitno samo moja, pa je moje mnenje o tem. Moje
                  mnenje o tem, da je bilo legitimno prisluškovanje, da bi prisluškovani, ko je bilo
                  to odkrito - ne glede na način - moral odstopiti. V tej državi nismo navajeni na
                  odstope; tudi v prejšnji, na žalost, nismo bili navajeni na odstope. To je ena od
                  mojih resnic. Druga resnica: ko bi se ugotovilo, da se je manipuliralo s temi
                  podatki in ko se je ugotovilo, kdo manipulira politično s temi podatki, da bi
                  moral slediti odstop odgovornega. Teh odstopov ni bilo. To je še ena od
                  resnic.</p>
               <p>Moram reči, kolegice in kolegi še nekaj. Danes sem se v prostem času sprehajal po
                  Ljubljani; med drugim sem bral grafite po stenah. Še nikoli nisem nobenega grafita
                  <q>"namalal"</q> - do sedaj še ne - vendar me je prijelo, da bi naredil grafit, ki bi se
                  glasil nekako tako pri vseh teh resnicah: Zavajanje z resnico je najhujše vrste
                  zavajanja. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Ker ne želi nihče več razpravljati, razpravo
                  zaključujem in prehajamo na glasovanje o sklepih. Najbolj oddaljen je predlog
                  sklepa, ki ga je predlagal gospod Jaša Zlobec. <stage>(Anton Peršak iz klopi: Od
                     česa naj bi bil oddaljen sklep?)</stage> Od sklepa, ki sem ga formuliral tako,
                  kot ste rekli gospod Peršak.</p>
               <p>Dovolite, da prečitam tale sklep. Državni zbor ugotavlja, da je v obdobju
                  osamosvajanja Republike Slovenije Varnostno-informativna služba delovala v skladu
                  z legitimnimi interesi države Slovenije.</p>
               <p>Drugi sklep: Državni zbor meni, da o tem vprašanju ni potrebna nadaljnja
                  razprava.</p>
               <p>Je tako dobro, gospod Peršak. <stage>(Dobro.)</stage> Dobro. In ker je to najbolj
                  oddaljen sklep, prosim, da ga prečitam in nato razpravljam o tem sklepu.</p>
               <p>Državni zbor Republike Slovenije zaradi nejasnosti in dvoumnosti, ki izhajajo iz
                  poročila Komisije za nadzor nad delom varnostnih in obveščevalnih služb predlaga
                  komisiji, naj zadevo ponovno obravnava in se opredeli tudi do razprav poslancev na
                  seji Državnega zbora.</p>
               <p>Želi o predlogu tega sklepa kdo razpravljati? Prosim, gospod Bučar.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Spoštovani predsedujoči in spoštovani zbor! Vtis imam, da je nekaterim v tem zboru
                  do tega, da se ta stvar nikakor ne bi zaključila in da bi to pogrevali brez konca
                  in kraja. Kaže, da so kot stara teta, ki na <q>"šporget piskerc"</q> pristavlja in brez
                  pristanka pogreva neko stvar. Če hočemo tako delati, potem mislim, da res
                  zapravljamo čas.</p>
               <p>Gre preprosto za potrebo, da to stvar končamo. Tukaj so predgovorniki ugotovili,
                  da je popolnoma jasno, da zahtevati striktno legalnost v delu teh služb preprosto
                  ni mogoče, ker potem te službe ni treba. To je prvič.</p>
               <p>Drugič. Strinjam se z gospodom Jelinčičem, ki je rekel: <q>"Če te dobijo, pa
                  odgovarjaš!"</q> Vidite, ampak v tem primeru je šlo pa za nekaj drugega, šlo je za
                  uporabo, kot se temu strokovno pravi, ne vem kako, posebnih metod ali kako; šlo je
                  za uporabo takšnih metod in sredstev, ki so skregana striktno z zakonitostjo.
                  Vendar v tem primeru ni bil slučaj, kot ga navaja Jelinčič, šlo je za to, da je
                  tisti, v imenu katerega je bila ta služba postavljena in za katerega interes je
                  bila ta služba postavljena, to se pravi, parlamenta, da je ta parlament začel
                  ovajati tistega, ki je delal v njegovem imenu. Vidite, to je ta perverznost tega
                  in zato mislim, da je treba to zgodbo za vselej končati. Zlasti pa, ker je ta
                  komisija ugotovila - bom rabil kondicionalno - mislim, da se vsi strinjamo s tem,
                  čeprav bodo nekateri zopet ugotavljali, ko enkrat v tej komisiji govorijo, da se
                  soglasno strinjajo z nečim, potem pa tukaj pred tem odrom zanikajo to stvar. Imamo
                  možnost, tukaj so zapiski oziroma magnetogrami in se da to zelo jasno ugotoviti,
                  kaj je bilo sklenjeno, kaj je bilo popolnoma jasno ugotovljeno in kaj ni bilo.
                  Mislim, da so to popolnoma jasne stvari.</p>
               <p>Ta komisija, to je bilo tudi odločilno, je pred kratkim ugotovila, če bi danes
                  odkrili, da ta služba prisluškuje brez sodnih nalogov, bi morala zopet ugotoviti,
                  ali dela to v javnem interesu ali ne in če bi, prosim, ta služba ugotovila, da se danes prisluškuje - če bi ugotovila, pravim - potem bi morala presoditi, ali so
                  to takšne posebne razmere, ki kaj takšnega zahtevajo in sklep je bil, če bi
                  ugotovili takšne razmere, potem je popolnoma jasno, da bi morali spregledati.</p>
               <p>Ta pogojnost je bila v preteklem razmerju jasno in nedvoumno ugotovljena. Šlo je
                  eminentno za vitalno življenjski interes te države. Komisija, ki je del tega
                  telesa, kateremu kot predstavnik splošnega interesa je VIS to izvajal, ta služba
                  je menila, da mora ovaditi to lastno službo in narediti iz tega afero. V tem
                  primeru ne gre za popolnoma nobeno afero, gre za stvar, ki je služila - dobro,
                  sedaj spustim tudi malo različne emocionalnosti na različnih straneh - izključno
                  političnim volilnim bojem. Ti so mimo, prosim, dajmo, zaključimo to in denimo piko
                  na <q>"i"</q>. To je predlog komisije, ker ni nobenega najmanjšega razloga, da to
                  pogrevamo.</p>
               <p>Če pa - kar mislim, da so utemeljeni razlogi - prihaja tukaj do mnenja, da so bili
                  ti podatki izkoriščeni tudi v druge namene, se to vedno lahko raziskuje, samo ne
                  ta komisija. Potem je treba to dati ustreznim preiskovalnim organom -
                  kriminalistični službi ali komurkoli in naj se s tem ukvarja in preiskuje. Ni pa
                  funkcija te komisije, da se bo ukvarjala s tem, kdo je izkoristil, ker ne gre samo
                  za vprašanje tajnosti, recimo primera VIS-a. Imate celo vrsto državnih tajnosti -
                  v gospodarstvu, v znanosti in tako naprej. Kdo bo o tem raziskoval? Funkcija te
                  službe je - če ugotovi, da je bila stvar izkoriščena v druge namene - da naredi
                  ustrezno prijavo, zlasti pa - kar tukaj nekateri namigujejo, da gre za ministra,
                  ki je izkoristil te podatke, jih objavil v knjigi. Dobro. To je njegova stvar.
                  Prijavite ga, sprožite ustrezno preiskavo in stvar je urejena. Ista zahteva je
                  tudi danes - to je gospod Jelinčič, konkretno mene ovadil, sprožil kazensko
                  ovadbo, da sem jaz kriv,ker so iz te službe pronicali vsi mogoči podatki. Lahko!
                  To je njegova stvar, če meni, da je to utemeljeno. Ne bomo pa mi raziskovali te
                  stvari, zato protestiram proti takem<gap n="..."/> mislim <q>"protestiram"</q>, nimam kaj
                  protestirati, zdi se mi, da je neumestno, da mi sprejemamo tak sklep. Če ga bomo
                  sprejeli, ga bomo pač sprejeli in se bomo še enkrat malo ukvarjali in pogrevali<gap n="..."/>
                  Jaz pravim, to ni več prisluškovalna komisija, ampak prežvekovalna komisija
                     <stage>(smeh v dvorani)</stage>, ker stalno brez prestanka meljemo ene in isti
                  stvari do neskončnosti. Jaz predlagam, da naredimo piko na <q>"i"</q> in konec. Če pa
                  mislimo še naprej zapravljati čas, ga pa dajmo. Jaz pa moram še ugovarjati. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospa Dobrajčeva in po tem gospod Školč.</p>
            </sp>
            <sp who="SDZ1:DobrajcPolonca">
               <speaker>POLONCA DOBRAJC:</speaker>
               <p>Hvala za besedo. Strinjam se s predgovornikom, da je treba s temi zadevami
                  končati. Ne strinjam pa se z dikcijo predloženega sklepa. In sicer, za zadevo, ki
                  jo je treba končati, bi bilo dobro, da se jo terminsko od - do, od dneva, meseca,
                  leta, do dneva, meseca, leta opredeli, in manjka predmetna opredelitev -
                  telefonskih številk, oseb in podobno. Kajti, čez pol leta bo važen samo ta sklep
                  in ne vse debate na komisiji, na tem zboru in tako naprej. Važen bo stavek, da je
                  komisija soglasno ugotovila, da je v obdobju osamosvajanja Republike Slovenije VIS
                  deloval v skladu z legitimnimi interesi države. V razpravi, ki so sledile, so bila
                  izražena mnenja, da se ta sklep nanaša celo na bodočnost, po mnenju nekaterih, da
                  ne gre za preteklost. Ne vemo, na koga se to nanaša, zato menim, da tak sklep
                  komisije ni dorečen. Mogoče je bilo legitimno, seveda, samo kdaj, od kdaj, do kdaj
                  in v zvezi s kom oziroma s čim. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Školč, prosim.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Podpiram sklep, ki ga je dal gospod Jaša Zlobec tudi zato, da se te
                  stvari v poročilu dopolnijo na način, kot je predlagala poslanka Dobrajčeva. Tudi
                  sam sem rekel, da je potrebno to poročilo dopolniti na način, da to velja za
                  konkreten primer in ne nasploh.</p>
               <p>Drugič. Običaj dela v tem Državnem zboru je, da kadar odpremo diskusijo o nekem
                  predmetu, da potem, ko pride do dodatnih sklepov in predlogov, da se delovno telo
                  sestane in do tega opredeli. Zato ne razumem, zakaj gospod Bučar nasprotuje temu
                  sklepu, ki bi dal absolutno dovolj časa, da se to pripravi. Sicer predlagam, da se
                  ta seja prekine, da zaseda komisija in da se do vsega tega opredeli. Do sedaj je
                  bil način dela zbora tak.</p>
               <p>Tretje. Ne pristajam na to, kar govori gospod Bučar, da gre za neko <q>"čvekanje"</q>. Ta
                  komisija si je - kolikor je meni znano - za ta primer, do zdaj vzela eno samo
                  samcato uro in nič več. Prizadevam si za to, da bi to prišlo na dnevni red, kot
                  rečeno, od septembra lanskega leta. Gospod Bučar je bil predsednik Skupščine v
                  prejšnjem mandatu in ko se je, večkrat imenovana, Bekeševa komisija dokopala do
                  poročila, ki je bilo danes tu dodeljeno in za katerega komisija ni imela pripomb,
                  zato jaz predlagam, da se ga sprejme, je preprečil, da je šlo v objavo; je bilo
                  javno in čeravno ni bilo nobenega pooblastila v poslovniku, ki bi mu nekaj takega
                  omogočalo. Še več. Ne glede na sklep zborov Skupščine tega ni uvrstil na dnevni
                  red; mogoče zaradi volitev in na nek način - verjetno je to danes irelevantno -
                  govori pa o tem, da kdo lahko katero stvar tukaj reče o tem, kdaj nehajo govoriti.
                  Gospod Bučar v nobenem trenutku ni bil zainteresiran, da bi se o tem govorilo in
                  zato ne morem pristati, da bi zdaj rekel: <q>"Zdaj pa nehajmo"</q>, ker je smo komaj
                  prišli do tega, da o tem govorimo.</p>
               <p>Zato se je potrebno opredeliti do vseh aspektov te afere, in ta komisija ni
                  komisija, ki bi ugotavljala, ali delajo te službe v javnem interesu ali ne, ampak
                  je za nadzor nad delom teh služb. Po tej plati, seveda, se strinjam s tem in se mi
                  zdi, kot že prej rečeno, lahko neke vrste salomonski sklep in lahko kar nekaj
                  ljudi po nedolžnem, ali pa po nemarnem, recimo, da so se bivši prijatelji drug
                  drugega v to porinili, ampak jaz zato gotovo nisem kriv. Tudi če bi pristal na
                  njegov kriterij, zahtevam, da se presoja, ali so se ti podatki uporabljali v
                  skladu z javnim interesom ali ne. Če že nočejo oceniti, ali to sodi med delo teh
                  služb. Ker če gre za to, potem seveda pripeljemo situacijo do absurda. Tukaj bomo
                  rekli ni mogoče, da ne bi oni, če delajo v legitimnem interesu, se pravi v rezonu
                  države, se lahko poslužujejo praktično vsega. Ni pa važno, kako se ti podatki
                  uporabijo. To ni res, problem je uporaba teh podatkov. Država, ki ne poskrbi, da
                  se podatki uporabljajo korektno, je pač država, ki ne opravlja svoje funkcije. V
                  tem je pač stvar. Če to curlja ven, če nekdo uporabi v nasprotju z namenom
                  zbiranja, potem je to pač konec pravne države in najvišji interes tega parlamenta
                  je pravnost in pravna država in najvišji rezon seveda je pravnost in pravna
                  država, da ne govorim o človekovih pravicah in drugih rečeh, o katerih očitno nima
                  tukaj posebnega smisla govoriti. Zato se mi zdi, da je zbor pred dvema izbirama.
                  Ali da sprejme Zlobčev sklep ali da naredi odmor in da se to dela naprej. Vsekakor
                  bi članom te komisije priporočil, da ne delajo več nič v dobri veri, ampak da
                  najprej vidijo pisno formulirane sklepe, potem pa o njih glasujejo. Hvala lepa. Bi
                  pa še, ker vidim, da je gospod dr. France Bučar dvignil roko, prosil, da mi
                  odgovori, če obstoji kakršen koli predpis, ki omogoča, da se privatno uporabljajo
                  ti podatki.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod dr. France Bučar.</p>
            </sp>
            <sp who="SDZ1:BučarFrance">
               <speaker>DR. FRANCE BUČAR:</speaker>
               <p>Najprej rahla dolgočasna ponovitev. Očitno ljudje, preprosto ne morejo preboleti,
                  da ne bi teh stvari več godljali naprej in hočejo kar naprej. Jaz bi jim
                  priporočil, da se ukvarjajo s kakšno bolj pametno stvarjo, če se hočejo pa s tem,
                  naj se pa s tem ukvarjajo. Kar se pa tiče tega, kar se nam sedaj ponuja, naj
                  ponovno razpravljamo. Opozoril bi vas na to, kar imate objavljeno v Poročevalcu
                  številka 12, je tudi odgovor na vprašanje gospoda Jaše L. Zlobca. Jaša L.Zlobec je
                  notranjega ministra in direktorja VIS vprašal, v kateri fazi je preiskava, ki jo
                  je notranje ministrstvo sprožilo leta 1992, novembra, pravosodnega ministra pa je
                  ob tej priložnosti vprašal, ali je v skladu z zakoni, da lahko časniki mirno
                  objavljajo najbolj strogo zaupne državne skrivnosti. Tudi ta stvar je bila že
                  reševana in rešena. Prebiram, kar je napisano - ključne ugotovitve preiskave
                  Uprave kriminalistične službe, sporočilo pa so dali Temeljnemu javnemu tožilstvu
                  enoti v Ljubljani: <q>"V skladu z določili 45. člena zakona o kazenskem postopku smo
                  zaprosili za ocenitev elementov kaznivega dejanja in za nadaljnje delovne
                  usmeritve v predhodnem kazenskem postopku. Do sedaj ministrstvo za notranje zadeve
                  ni prejelo nikakršnega odgovora, zato dela po 10. 12. 1992 nismo nadaljevali"</q>.
                  Varnostno informativna služba je približno podobno ugotovila. To je ena stvar.</p>
               <p>Treba pa je še povedati, še nekaj dodati. Govori se in namiguje, češ da sem jaz
                  preprečil objavo poročila, ki ga je komisija dala. Da, to s polno odgovornostjo in
                  zavestjo. Kajti, v čigavem interesu je, ali je v interesu te države, da se pred
                  vsem svetom tukaj pere umazano perilo. Sedaj nam ponovno ponujajo afero z
                  orožjem. Če na pamet govorim, brez kakršnega koli poznavanja: če niso takrat naši
                  odgovorni ljudje kupovali orožja, mislim, da jih je treba danes zapreti. Morali so
                  ga, ker smo se morali braniti, drugače ne bi preživeli.
                  <stage>(Aplavz.)</stage></p>
               <p>Sedaj bomo pa zopet sprožili, vendar ne govorim sedaj o tem, meritorno. Govorimo
                  samo o tem, se pravi, sprejeti smo v Svet Evrope in bomo v času, ko velja embargo
                  na te stvari, pred vsem svetom pokazali, tako mi smo pa kršili embargo. In samo
                  zato, da lahko sosedu primažemo klofuto. To so popolnoma nemogoče stvari.</p>
               <p>Zato predlagam, gospod predsedujoči, da ste najprej - ker tukaj ne gre za dva
                  amandmaja - najprej na glasovanje naše osnovne konstatacije, potem pa gre za
                  vprašanje drugih, dodatnih sklepov, če bodo menili, da jih je treba sprejeti.
                  Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Jožef Školč. Ali je replika, gospod Pregelj? Da,
                  prosim gospod Pregelj. Razpravljamo o predlogu sklepa gospoda Jaše L. Zlobca,
                  razpravljal je o tem sklepu.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Prav zato sem želel replicirati gospodu Školču, ki predlaga, da najprej glasujemo
                  o tem sklepu in pri tem opozoriti predsedujočega na 24. člen začasnega poslovnika,
                  kjer piše, da Državni zbor ne more odločati o vprašanjih, glede katerih predhodno
                  poslancem niso bila poslana gradiva in o katerih ni zavzela svojega stališča
                  pristojno delovno telo zbora. Sklep, ki ga predlaga gospod Jaša L. Zlobec, je bil
                  prepozno vložen, če želimo glasovati kot o ključnem sklepu. Tudi poročilo
                  delovnega telesa se v resnici mora šteti kot poročilo, ki je v bistvu sklep. Zato
                  ker ne gre za standardno poročilo, ki ga da matično delovno telo k zakonskemu
                  predlogu predlagatelja, ampak je bilo tukaj pozvano kot delovno telo, da pripravi
                  gradivo, se pravi, da pripravi sklep. V nasprotnem primeru mi tega telesa sploh ne
                  bi potrebovali in bi si sklepe izmišljali direktno na plenumu. Prosim, ločimo te
                  stvari. So čisto logične in čisto razumljive. V tem primeru matično telo ni
                  delovalo kot spremljevalno telo, ki daje mnenje na predlog predlagatelja, ampak je
                  bilo zadolženo, da opravi določeno delo za celoten Državni zbor in je to poročilo
                  v resnici sklep in ga Državni zbor ali potrdi ali zavrne. Vsi drugi spremljevalni
                  sklepi so samo dodatno sprejeti.</p>
               <p>Če pa želimo ta osnovni sklep spreminjati, je potem jasno procedura čisto
                  drugačna. Treba je najprej ugotoviti, da delo ni bilo opravljeno in ugotoviti
                  razloge in potem ponovno vso zadevo obnavljati, kar je pa že gospod Bučar jasno
                  pojasnil, da je v bistvu nesmisel tudi zato, ker se v resnici, da smo si čisto
                  pošteni, to delo te komisije ne tiče. Poglejte točno, kaj piše, za kaj je ta
                  komisija pristojna. Pristojna je za nadzor nad delom varnostno-obveščevalnih
                  služb, jasno v času svojega mandata, ne pa, da raziskuje zgodovino. Zato imamo z
                  ustavo določen drugačen instrument v Državnem zboru, tako imenovano parlamentarno
                  preiskavo in jo prosim, pristojni, ki to želite, uvedite. Veste, da je to možno
                  narediti. Smo že preizkusili razne instrumente in jih uporabite. Vsekakor je pa
                  pristojnost te komisije, da zdaj nadzira obveščevalno službo in če jo bomo
                  zasipali z aktivnostmi, ki se tičejo prejšnje komisije iz prejšnjega sklica in
                  razčiščevali stvari za nazaj, ji jemljemo čas za to, da opravlja svoje delo zdaj.
                  In prosim, tudi to je lahko intencija nekoga. Osebno se nisem strinjal že s tem,
                  ko je zadeva prišla v parlament, da se jo sploh tako obravnava. Toda žal je bila
                  stvar tako poslana, predsednik Državnega zbora je to predsedniku komisije poslal
                  in jasno, komisija je zadevo obravnavala dokaj benevolentno in dala to stališče,
                  ki ga je dala. Predlagam predsedujočemu, da res glasujemo zgolj o stališču
                  komisije, druge sklepe, ki jih pa predlagajo nekateri poslanci, pa lahko sprejmemo
                  brez soglasja komisije, zgolj kot spremljevalne predloge ne pa kot ključne
                  predloge. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospodu Žaretu Preglju - prej ne dam replike gospodu Školču - komisija ni dala
                  nobenega sklepa in nobenih stališč, ampak je podala poročilo. Na priporočilo
                  gospoda Peršaka smo nato oblikovali dva sklepa. Tudi drugi poslanci so vložili
                  sklepe in nato smo začeli razpravljati o sklepu, ki je bil najbolj oddaljen. To je
                  bil predlog sklepa gospoda Jaše Zlobca. Gospod Školč, prosim. Gospod Jagodnik.
                  Prosim, da se držite dnevnega reda.</p>
            </sp>
            <sp who="SDZ1:JagodnikJože">
               <speaker>JOŽE JAGODNIK:</speaker>
               <p>Logika vztrajnega širjenja neresnic je, da postanejo resnice. Vemo, od kod to
                  geslo. Vztrajno se širi neresnica, da smo z vprašanji, ki zadevajo orožje, skušali
                  spodkopati osamosvojitvene procese Republike Slovenije. Meni je zelo žal, da je
                  tej neresnici, ki jo širi gospod obrambni minister, nasedel naš ugledni poslanski
                  kolega dr. Bučar. Prvi stavek mojega vprašanja, ki ga je podpisalo devet
                  poslancev, se namreč glasi, da se natančno zavedamo potrebe naroda po oboroževanju
                  in samoobrambi in tretji stavek se glasi - in prosim, da mi prisluhnete - tretji
                  stavek se glasi, da nas zanima trgovanje z orožjem po juniju 1991 in nič
                  drugega.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jelinčič, prosim.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Jaz se kot član Komisije Državnega zbora za nadzor nad delom
                  varnostno-obveščevalnih služb distanciram od tega sklepa, od te ugotovitve v tem
                  poročilu zato, ker ne pristajam na to, da je bil takšen, kot je tukaj napisan,
                  soglasno sprejet. To ni res in tega nikoli ne bom potrjeval in stal za tem. Hvala
                  lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Kopše. Sklep je spremenjen, gospod Jelinčič.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>V proceduralnem nagovoru gospoda Preglja je bila za mene vsaj noviteta na tem
                  zasedanju. Začel sem razmišljati pravzaprav kot nov član tega parlamenta. Sem
                  dobil dolžnost odločanja o zadevi, o kateri je prejšnja Skupščina razpravljala in
                  sem seznanjen s tistim, kar sem dobil po tej zaupni pošti, razen tega zgolj iz
                  časopisja in iz magnetogramov, ki so sledili. To se pravi, da nisem bil živa priča
                  in nisem bil živ član komisije, ki je to obravnavala, in nisem mogel tega
                  narediti. Danes mi je pa na nek način, kar me je gospod Pregelj spomnil, vsiljeno
                  odločati o zadevi iz lanskega leta, za kar je bila sestavljena preiskovalna
                  komisija v takratnem sestavu. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi o predlogu komisije še kdo razpravljati? Ker ne želi nihče več
                  razpravljati, razpravo zaključujem in na glasovanje dajem predlog sklepa, ki ga je
                  predlagal gospod Jaša Zlobec.</p>
               <p><q>"Državni zbor Republike Slovenije zaradi nejasnosti in nedvoumnosti, ki izhajajo
                  iz poročila Komisije za nadzor nad delom varnostnih in obveščevalnih služb
                  predlaga komisiji, naj zadevo ponovno obravnava in se opredeli tudi do razprav
                  poslancev na seji Državnega zbora."</q> Ugotovimo sklepčnost! <stage>(72
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da predlog sklepa ni bil sprejet.</p>
               <p>Na glasovanje dajem predlog.</p>
               <p>Prosim, gospod Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Jaz bi seveda sedaj prosil, da po običaju dobimo stališče komisije do
                  teh redakcijskih popravkov in do dodatnih sklepov. Gospoda Bučarja bi pa seveda
                  prosil, ker govori o vsem drugem, da tudi pove, če je ena sama zakonska norma, ki
                  omogoča, da se stvari uporabljajo v nasprotju z zakonom, ker to je ključ problema,
                  ne drugo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Školč. Ker smo sedaj vodili takšno proceduro, je tudi sedaj ne
                  bomo ponovno sestavili. Prosim, gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Predsedujoči, protestiram. To, kar predlaga gospod Školč in zahteva od gospoda
                  Bučarja, te pravice nima. Gospod Bučar je predsednik Komisije za nadzor nad delom
                  varnostnih in obveščevalnih služb in ne odgovarja na to, ali obstaja kakšen
                  zakonski akt, ki bi omogočal to, kar gospod Školč sprašuje.</p>
               <p>Za to, prosim, je pristojna Vlada in verjetno Ministrstvo za pravosodje, saj smo
                  zadnjič ugotovili, da ima ministra, ki zelo korektno dela. Gospod Školč, prosim
                  njemu naslovite to vprašanje, nikakor pa nimate pravice to zahtevati od
                  predsednika komisije, ker sami veste, kakšne je njegova pristojnost in
                  predsedujočega prosim, da tega gospodu Školču več ne omogoča. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Sem že povedal, gospod Pregelj. Dovolite, da preberem sklep.</p>
               <p>Državni zbor ugotavlja, da je v obdobju osamosvajanja Republike Slovenije
                  Varnostno-informativna služba delovala v skladu z legitimnimi interesi države
                  Slovenije.</p>
               <p>In drugič: Državni zbor smatra, da o tem vprašanju ni potrebna nadaljnja
                  razprava.</p>
               <p>Gospod Bučar, se strinjate? Se strinjate.</p>
               <p>Želi o predlogu tega sklepa kdo razpravljati? Prosim, gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Mislim, da smo štirje člani te komisije povedali, da takšen sklep ni bil sprejet
                  in sprašujem, kaj naj sedaj naredimo. Kaže, da bo vse skupaj treba dati na Svet
                  Evrope.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod Jelinčič, sklep smo spremenili, Državni zbor ugotavlja. Prosim, gospod
                  Zlobec.</p>
            </sp>
            <sp who="SDZ1:ZlobecJašaL.">
               <speaker>JAŠA L. ZLOBEC:</speaker>
               <p>Tudi jaz mislim, da tega sklepa ni mogoče sprejeti, ne glede na to, da je iz
                  komisije preformuliran v Državni zbor. Ne razumem, kako da kolega Bučar nečesa ne
                  more razumeti, in mislim, da bo lahko razumel šele potem, ko bo prebral
                  magnetogram.</p>
               <p>Mi smo na seji komisije eno uro in pol, praktično ves čas govorili o problemu
                  legitimnosti tistega konkretnega prisluškovanja tisti konkretni lokaciji in smo se
                  strinjali, da ni bilo zakonito, ni bilo ustavno, bilo pa je v tistem času
                  legitimno, to prisluškovanje. Ampak ena stvar je prisluškovanje tam, ena stvar je
                  pa iz te debate potegniti sklep, da je bilo v obdobju osamosvajanja Republike
                  Slovenije celotne delovanje VIS v skladu z legitimnimi interesi. Tega zato ne
                  moremo trditi. Ali vi poznate celotno delovanje VIS v tistem času? Vi ga mogoče
                  poznate, jaz ga ne in če ga drugi poslanci poznajo, pa jaz ne vem, od kod ga lahko
                  poznajo. Preprosto gre za dva popolnoma različna sklepa in zato to poročilo ni
                  poročilo komisije za nadzor, ampak je zasebno poročilo dr. Franceta Bučarja. Lepo
                  vas prosim, to, kar mi sedaj delamo, je skregano z elementarno logiko in dajte
                  razumeti, to ni nobeno zavlačevanje.</p>
               <p>Kot je že rekel Jožef Školč, edini čas, ki smo ga v teh pol leta uporabili za to,
                  je bilo to eno uro in pol tik pred zadnjim zasedanjem in verjamem, da je prišlo do
                  - ob 10. uri, se pravi, ko bi se moralo zasedanje zbora začeti - je prišlo do tega
                  soglasnega ugotavljanja. In če sedaj tukaj nekateri govorimo, da smo si mi
                  predstavljali, da se soglasno ugotavljanje o legitimnosti veže na konkretno
                  prisluškovanje, vi ste pa tukaj napisali, da gre za vse splošno legitimizacijo
                  dela VIS, sta to dve bistveno različni stvari in o tem, po moje, preprosto ne
                  moremo glasovati oziroma bom jaz absolutno seveda glasoval proti takšnemu sklepu,
                  ker ni v skladu z dejanskimi dejstvi, ni v skladu z resničnostjo. Komisija ni
                  sprejela tega in preprosto, mislim, da ne komisija ne zbor sploh takšne ugotovitve
                  ne more sprejeti, ker nima faktov, na osnovi katerih bi lahko tako generalno
                  ugotovitev lahko sprejela. Tukaj ni mogoče glasovati drugače kot proti.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala, gospod Zlobec. Opravičujem, ker sem rekel Državni zbor smatra, da o tem
                  vprašanju ni potrebna nadaljnja razprava. Te sklepe smo izdelali po priporočilu
                  gospoda Peršaka. Replika gospod Pučnik, prosim.</p>
            </sp>
            <sp who="SDZ1:PučnikJože">
               <speaker>DR. JOŽE PUČNIK:</speaker>
               <p>Gospod Zlobec, verjamem, da je to v skladu z elementarno logiko, ker ste vi pač,
                  kot vemo, strokovnjak za to področje. Samo to, kar ste trdili, ne odgovarja
                  magnetogramu te seje; to sta dve stvari, torej vi imate verjetno logično prav,
                  ampak nimate prav, kar zadeva empirične fakte o dogajanju na tej seji.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospod, Oman prosim.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Oprostite, stvar se zavlačuje. Sploh se nisem mislil oglasiti o tej zadevi. Po
                  vsem tem, kakor debatiramo tukaj, pa ne morem reči drugega, kot da smo ena totalno
                  zmešana država. Glede na vse to, kar se dogaja že tako rekoč eno leto, polemike
                  okrog te tako imenovane prisluškovalne afere.</p>
               <p>Oprostite gospod predsedujoči, ni čisto samo o predlogu, ki naj bi ga sprejeli,
                  ampak vendarle moram reči, saj vam ne vzamem preveč časa.</p>
               <p>Eno leto debate, eno leto polemike o tej tako imenovani prisluškovalni aferi.
                  Zakaj se je vse skupaj zmešalo? Ker prvič, ko je zadeva prišla na dan, bi človek
                  pričakoval, da je logično, da služba, ki naj bi prisluškovala, stvar vehementno
                  zanika. Če bi vendarle morala priznati, da je prisluškovala tujem predstavništvu,
                  potem bi nujno nek odgovorni uradnik moral leteti s položaja. To je ena zadeva. Če
                  ne bi letel uradnik, po tem bi moral nek višji. Da je pa stvar še bolj zmešana,
                  vam pa povem to, kar se mene osebno tiče, pa nič ne zamerim, ampak je zmešana,
                  tudi meni se je prisluškovalo. To vem zato - pa me nič ne moti, naj se prisluškuje
                  - to vem zato, ker je nek uradnik, delavec ali karkoli že je, iz te službe
                  <q>"bleknil"</q> nekaj, kar je lahko slišal samo na mojem telefonu. Pa nisem nič
                  reagiral, ker me ne moti, če se prisluškuje. Samo, zmešano zato, ker ljudje ne
                  znajo držati konspiracije. Jaz ne bi smel zvedeti za to, da se mi prisluškuje, pa
                  sem zvedel. Torej, totalno zmešano vse skupaj. Če nočemo delati slabega <q>"imidža"</q>
                  svoji državi, nehajmo s tem. Kar lahko napravimo, je le to, da čez to napravimo
                  križ in da nehamo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Vika Potočnik, prosim.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Mogoče replika na gospoda Omana. Lepo je s te
                  govornice govoriti in biti zelo zelo ljudski in ljudem je zelo všeč ko reče: <q>"Vem,
                  da so mi prisluškovali in to so tudi dejansko počeli. Nič nimam proti temu."</q> Jaz
                  bom pa rekla, jaz imam pa zelo. In če bi to vedela, da to počenjajo, ampak
                  dokazati ne morem in se ne da, bi najverjetneje uporabila najstrožjo mero -
                  ustavo, ki me ščiti in ki jasno govori, kdaj in v kakšnih primerih se lahko to
                  zgodi in kakšni so postopki. Tukaj se mi zdi, da je neko, bom rekla celo
                  licemerstvo poslancev, ko rečejo: <q>"Saj vemo, da nam prisluškujejo"</q>; in se s tem
                  delati ljudski, je zelo nevarno. S tem odpiramo poti vsem tistim nepravnim in
                  nelegitimnim, nelegalnim postopkom, na katere bi želeli zdaj tudi ob teh stvareh
                  opozoriti. Zato pravim, da je takšna, na videz ljudsko prijetnost zelo nevarna,
                  ker nas pelje v popolno kršenje ustave in dovoljevanje tistim, ki lahko v vsakem
                  trenutku, gospod Oman, izkoristijo - tudi vaše - prisluškovanje v takšne ali
                  drugačne politične namene. Zato je tudi leta 1989, takrat, ko se je oblikovala
                  oziroma pojavila tako imenovana JBTZ afera, prav na insistiranje gospoda Krivica
                  in takratne komisije bilo to vstavljeno v ustavo. Mislim, da je to, za mene
                  osebno, eden najpomembnejših členov ustave, ki preprečuje in ne dovoljuje takšnim
                  ali drugačnim strankam, interesom ali državi, da bi šarila po moji intimi ali po
                  mojih pravicah, kakor se njej dozdeva.</p>
               <p>Zdaj še k tem zaključkom, v kolikor bomo o tem predlagali. Gospod Peršak, vi ste
                  predlagatelj tega zadnjega, vas sprašujem kaj to pomeni: <q>"Zbor smatra, da o tem
                  vprašanju ni potrebna nadaljnja razprava"</q>. Jaz vam povem, jaz bom o teh stvareh
                  razpravljala zaradi tega, ker so mi, kot osnovna šola <stage>(bom rekla)</stage>
                  in poduk, kako naj spreminjamo zakonodajo in v tem je bila danes tudi moja
                  diskusija. Ali mi s tem sklepom, gospod Peršak, tudi prepovedujete, da o tem ne
                  razpravljam v tem smislu, ki se mi zdi osnovni, osnovna stvar - to je zaščita
                  človeka in v smislu, kot sem ves čas govorila. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Repliko ima gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Ne bi želel, da bi mi kdorkoli, še zlasti pa ne gospa Vika Potočnik, pripisoval
                  večje zasluge, kot jih v resnici imam. Jaz sem samo predlagal, kot je običajno, da
                  Državni zbor na koncu razprave sprejme sklep in normalen sklep je, da se o točki
                  dnevnega reda in o predmetu dnevnega reda na koncu sprejme sklep. Nakar mi je bilo
                  rečeno, naj predlagam sklep in jaz sem že bil pripravljen predlagati sklep; s tem
                  bi se reklo preprosto to: da je Državni zbor sprejel na znanje poročilo delovnega
                  telesa in da s tem poročilom soglaša. Jaz sem mislil tak sklep. Predsedujoči je
                  predlagal sklep, ki je, bi rekel, avtorizacija sklepa ali poročila delovnega
                  telesa. Za tak sklep bom tudi glasoval, vendar ne meni pripisovati zaslug, ki jih
                  nimam. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Potočnik.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Mislil sem, da bom zadnji, pa kaže, da ne bom. Podpiram ta sklep, s tem da mislim,
                  da bi morali tam, ko je bilo predlagano, da Državni zbor smatra, mislim, da to ni
                  slovensko, da bi rekli ugotavlja ali meni, da nadaljnja razprava ni potrebna. To
                  je samo redakcijska pripomba.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Sprejeto. Gospod Bavčar.</p>
            </sp>
            <sp who="SDZ1:BavčarIgor">
               <speaker>IGOR BAVČAR:</speaker>
               <p>Rad bi komentiral samo repliko gospoda Omana. V času mojega mandata ni bilo
                  prisluškovano nobenemu od članov predsedstva. In tudi vam ne. Tako, da jaz takega
                  dokumenta - za vsa prisluškovanja, ki so bila takrat opravljena, bi pa moral biti
                  moj podpis - nisem podpisal.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Repliko ima gospod Oman.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Lahko je bilo prisluškovano tistemu, s komer sem se jaz pogovarjal.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše in gospod Školč.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Rad bi repliciral na del govora gospe Vike Potočnik. Danes res hočemo po eni
                  strani nekatere stvari razvrednotiti. Varnost neke države je varnost države. Gospa
                  Potočnik, kljub vsem idealnim ciljem, ustava, kakršna koli je, za varnost države
                  bo država poskrbela, da se bo varovala tudi s takimi metodami, ki niso vedno
                  legalne in zakonite.</p>
               <p>Naj še enkrat poudarjam, kar ni v celi situaciji, kadar je to ugotovljeno, da se
                  to počenja, odgovarja odgovorna oseba. Ampak ne na nivojih, kot je gospod Oman
                  rekel, uradnik.</p>
               <p>Mi smo v prejšnjem sistemu, hvala bogu, vedno čistilke metali iz podjetij zaradi
                  krivde direktorja. Odgovarja minister. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Školč, prosim. Gospod Školč ima tudi repliko.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Jaz se vam seveda, spoštovani poslanci in poslanke opravičujem, ker sem v tej
                  stvari tako vztrajen in tečen in mogoče gre to tudi počasi v škodo tega, kar bi
                  rad povedal. Rad bi vas opozoril, da če svoj čas ne bi s tako vztrajnostjo in s
                  tako tečnostjo postavlja teh stvari, potem seveda bi bila mogoča ta dvorana danes
                  drugačna, kot je. Upam si reči, da je v nekem delu prav prizadevanje za
                  razčiščevanje teh stvari tisto, ki je stvari premaknilo naprej.</p>
               <p>Oglasil sem se zaradi tega, kar je govoril gospod Oman in v veliko veselje mi je,
                  da ga je pred tem ga demantiral gospod Bavčar. Vse to govori za to, da ni mogoče
                  sprejeti kar takih sklepov na čez. Vse je bilo v redu zato, ker je bil nek izjemen
                  čas.</p>
               <p>To v bistvu legitimira tisto, čemur se je reklo včasih spomeničarstvo. Vzemite to
                  kot emblem, ne kot nekaj, kar se meni postavlja pod vprašaj.</p>
               <p>Leta 1945 verjetno nihče od zmagovalcev ne bi priznal, da je bilo kar koli v
                  tistih 4 letih narobe. Danes imamo podobno situacijo, ko se nihče noče soočiti s
                  tem, da se je marsikaj dogajalo in moč države je, da o teh stvareh presodi.</p>
               <p>V tem smislu seveda bi pričakoval od gospoda Preglja, da reče, da ni bilo na
                  dnevni red uvrščeno delovanje VIS-a v času osamosvajanja, ampak prisluškovalna
                  afera. In sklep se lahko nanaša na to prisluškovalno afero, ne pa na delovanje
                  VIS-a.</p>
               <p>Popolnoma se strinjam z gospodom Omanom, da - bi pač moral leteti nek uradnik, če
                  ne uradnik, nek minister, oziroma da bi morali v tej službi to zanikati. Toda
                  povem vam, da če bi kdor koli v tej službi to zanikal, bi ga demantiral nihče
                  drug, kot minister Janša. Njemu je šlo za to, da v neki polemiki, kjer so te
                  stvari postale javne zato, da dokaže, da je nekdo bil izdajalec in da drugi ni bil
                  izdajalec.</p>
               <p>V tem je pač stvar. V trenutku, ko najvišji državni uradniki izgubijo razsodnost
                  in ne delajo več v interesu države, potem pač to, kar je rezon države, ne igra
                  več. Lepo bi bilo, če bi bilo tako.</p>
               <p>Mi smo marsikatero stvar vedeli, pa je nismo postavljali, dokler stvari niso šle
                  tako. Varnost države in državljanov temelji predvsem na doslednem spoštovanju
                  ustave.</p>
               <p>Predsedujočega bi pa seveda pozval, da se glasuje o sklepih po tistem vrstnem
                  redu, kot so bili vloženi. Jaz sem namreč vložil sklepe, ki so trije. Da jih še
                  enkrat ponovim.</p>
               <p>Da se sprejme poročilo Bekeševe komisije, ki ste ga dobili. Da se sprejme ta za
                  malenkost popravljen sklep, komisije, ki jo vodi gospod Bučar in da se sprejme
                  tudi dodatni sklep, ki govori o tem, da se podatki niso uporabljali v skladu z
                  namenom zbiranja. To so bili najprej vloženi sklepki, in o tretjem, bi se upal
                  trditi iz tega, kar so vsi člani komisije tukaj govorili, da ni sporno to, do
                  česar se je dokopala Bekeševa komisija <stage>(Glasovi iz dvorane - ne razume
                     se!)</stage> Po tem bi pa prosil poročilo. O tem nismo dobili nobenega
                  poročila. <stage>(Reakcija v dvorani.)</stage></p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim malo miru.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Vsekakor se mi zdi, da bi bilo korektno iti po tej poti in ne razumem postopka, da
                  se komisija noče opredeliti do dodatnih sklepov, razen na način, da hoče to, kakor
                  se reče <q>"vreči pod preprogo"</q>. Z gospodom Pregljem se strinjam, gospoda Bučarja
                  nima smisla izzivati, da določene stvari pove. Ne mislim niti na osebnostne niti
                  na druge karakteristike. Toda, za delo tega zbora je to še kako pomembno, da bi si
                  te stvari razčistili in o tem se ne smemo slepiti. Če bomo s temi stvarmi tako
                  nadaljevali, in če bodo ti sklepi sprejeti, potem bomo v naslednjem trenutku v
                  situaciji, da bo vse to, kar v tem trenutku vem o ljudeh, ki so se z drugimi tujci
                  pogovarjali in so drugim izdajali podobne skrivnosti, prišlo na plan, ker bo
                  koristno v teh medsebojnih obračunih. In nekaj jih sedi tukaj. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Geržina. Gospodu Školču bi pa povedal, da je
                  razprava o sklepih, ki sem jih prebral.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Spoštovani! V komisiji smo govorili o legitimnosti in o pooblastilih. V okviru
                  legitimnosti se je lahko zgodilo to, kar je rekel gospod Oman in to kar skrbi
                  gospo Viko. Ni bilo nič o legalnosti. Ob 10. uri, kot je rekel kolega Zlobec, smo
                  konsenzualno ugotovili to, kar je predlog, da danes sklenemo, in upam, da bomo to
                  že enkrat sprejeli. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani predsedujoči! Prosim za pojasnilo v tem smislu, da zboru natančno
                  pojasnite, kakšna je bila zahteva predsednika Državnega zbora, ki jo je poslal
                  predsedniku Komisije za nadzor nad delom varnostno-obveščevalnih služb. To je ena
                  stvar. Druga stvar. Prosim, če natančno preberete naslov današnje točke, kajti
                  tudi naslov je bil pod embargom in pisalo je <q>"strogo zaupno"</q>. Tretja stvar je moja
                  ugotovitev, da je to poročilo, ki ga je dala Komisija za nadzor nad delom
                  varnostno-obveščevalnih služb v skladu z njeno pristojnostjo. Ta komisija ne more
                  odgovarjati o tej prisluškovalni aferi, za to ni pristojna. <stage>(Podpredsednik
                     Vladimir Topler: Gospod Pregelj, to je razprava o predlogih sklepa in prosim,
                     da se držite...)</stage> Proceduralno nastopam, razumite.
                     <stage>(Podpredsednik dr. Vladimir Topler: Potem pa povejte, prosim)</stage>.
                  Ta komisija je dala poročilo v okviru svoje pristojnosti <stage>(Podpredsednik dr.
                     Vladimir Topler: Gospod Pregelj, to ni proceduralno. Če pa je proceduralno, pa
                     povejte proceduralno, kaj je potrebno storiti.)</stage> Tri vprašanja sem dal,
                  predsedujoči. <stage>(Podpredsednik Vladimir Topler: Saj vam bom odgovoril, ampak
                     prosim.)</stage> V redu.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Na posvetu z vodji poslanskih skupin se je na dnevni red uvrstila tako imenovana
                  prisluškovalna afera <q>"strogo zaupno"</q> in se je komisijo dr. Bučarja naprosilo, da
                  pripravi poročilo za zbor. To poročilo smo sprejeli, dodeljeno je bilo gradivu in
                  sedaj razpravljamo o predlogih sklepa. Predlog sklepa, ki ga je podal gospod
                  Zlobec, ni bil sprejet, bil je najbolj oddaljen, in sedaj razpravljamo o teh
                  sklepih. In prosim, da se držite tega, da je razprava o sklepu. Prosim, gospod
                  Berlič. Se odpoveduje. Želi še kdo razpravljati o tem sklepu? S tem zaključujem
                  razpravo in prehajamo na odločanje o sklepih. Dovolite, da jih zaradi jasnosti še
                  enkrat preberem: <q>"Državni zbor ugotavlja, da je v obdobju osamosvajanja Republike
                  Slovenije Varnostno-informativna služba delovala v skladu z legitimnimi interesi
                  države Slovenije in Državni zbor ugotavlja, da o tem vprašanju ni potrebna
                  nadaljnja razprava."</q> Ugotovimo sklepčnost! <stage>(71 prisotnih.)</stage></p>
               <p>Kdo je za predlagani sklep? <stage>(35 poslancev.)</stage> Je kdo proti?
                     <stage>(34 poslancev.)</stage></p>
               <p>Ugotavljam, da je sklep sprejet.</p>
               <p>S tem so drugi sklepi brezpredmetni in zaključujem to točko dnevnega reda.</p>
               <p>Prosim, gospod Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Protestiram proti te vrste zaključku, ker niso brezpredmetni. Običajno bi bilo,
                  ker je šlo za popravek, če se že ne daje po vrstnem redu - ampak to je, kar je, to
                  jemljem na znanje. Ampak tretji sklep, ki sem ga dal, v ničemer ne derogira
                  prejšnjih in bi prosil, da se tudi o njem glasuje.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>O tretjem sklepu, gospod Školč?</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>In seveda tudi o prvem. Drugi je brez predmeten.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Dobro. Predlog sklepa, da se sprejme poročilo Bekeševe komisije. Ali želi o tem
                  sklepu kdo razpravljati? Gradivo ste dobili. Prosim, gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Moram postaviti proceduralno vprašanje: ali lahko parlament tega sklica sprejema
                  predloge sklepov delovnih teles prejšnjega sklica? Mislim, da ne. To je
                  proceduralno vprašanje. Prav zaradi tega je bila točka uvrščena na dnevni red,
                  kakor je bila in prav zaradi tega se je zahtevalo mnenje oz. stališče delovnega
                  telesa tega sklica.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gospoda Školča sprašujem, če kljub temu vztraja pri tem sklepu?</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Gospod Školč seveda vztraja pri tem, ker je to tudi osnova, da je sploh do tega
                  znamenitega poročila prišlo. In ker ta komisija tega poročila ni zavrnila, ne
                  vidim razloga, da tega ne bi sprejeli; vsaj v poročilu to ni razvidno. Hkrati
                  vztrajam pri tem, da se opredelimo do drugih stvari in eventualno damo tudi
                  amandmaje na te sklepe. Do sedaj se ni zgodilo, da v bistvu ne bi imeli sklepov,
                  jih tukaj formulirali in potem glasovali o teh, ki so komu najbolj všečni. Rekel
                  bom, da je to za proceduro parlamenta situacija, ki je do sedaj nismo imeli. Jaz
                  bi tudi popravljal sklep, ki ga je imel gospod Peršak, ampak, žal, nisem imel te
                  možnosti. V tem smislu se mi zdi nujno, da se o vseh stvareh seveda glasuje.</p>
               <p>Vsekakor mislim, da se tem stvarem ne bo mogoče izogniti s preglasovanjem, ker so
                  - kakor se temu reče v jeziku srednje klopi - v nebo vpijoče.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Besedo ima gospod Geržina in nato gospod Pucko.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa. Mislim, da je ta komisija imelo poročilo Bekeševe komisije pred sabo
                  in da je ta sklep, ki smo ga sedaj sprejeli, o katerem je bilo dano na komisiji
                  soglasje, posledica tudi obravnave tistega. Zakaj bi sedaj še enkrat sprejemali to
                  poročilo. Hvala lepa.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Replika, gospod Školč - replika na repliko. Potem pa bo imel besedo gospod
                  Pucko.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>To, kar govori gospod Geržina, je, kar jaz govorim. Ker je to sklep na to
                  poročilo, velja sprejeti tudi to poročilo.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Pucko.</p>
            </sp>
            <sp who="SDZ1:PuckoCiril">
               <speaker>CIRIL PUCKO:</speaker>
               <p>Hvala lepa. Gospod predsedujoči, sprašujem vas, če se je gospod Bekeš opravičil za
                  današnjo sejo, ker ga ne vidim? Torej ne moremo razpravljati o tistem, ki ga
                  ni.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Ne razpravljamo o gospodu Bekešu, ampak o gradivu. <stage>(govorita oba hkrati -
                     se ne razloči)</stage></p>
            </sp>
            <sp who="SDZ1:PuckoCiril">
               <speaker>CIRIL PUCKO:</speaker>
               <p>Mi nobene Bekeševe komisije nismo imenovali in nimamo kaj razpravljati o tem. To
                  je višek absurdnosti!</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! V poslovniku in tudi v ustavi je natančno napisano, kdo je
                  predlagatelj zakona in tudi, kdo lahko predlaga amandmaje in kdo lahko predlaga
                  sklepe in kdo lahko predlaga stališča. Bivši poslanci te pravice nimajo več.
                     <stage>(Nekdo se oglasi iz dvorane.)</stage> Ne, ne morete! V taki dikciji,
                  gospod Školč, ne morete tega predlagati. Kajti predmet je poročilo te komisije, ne
                  pa vaš sklep. Vi bi morali to poročilo izdelati, se pod njega podpisati, ga
                  prinesti in vložiti v celotno proceduro v Državni zbor. Predsednik Državnega zbora
                  bi ga moral dodeliti nekemu matičnemu delovnemu telesu, ta ga obravnavati in tako
                  naprej. Proceduralno to sedaj ni mogoče.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Vika Potočnik - se odpoveduje. Gospod Kopše.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Gospod podpredsednik! Mislim, da je gospod Pregelj že v svoji proceduralni
                  razpravi prej povedal: tisti, ki ste takrat sodelovali v tem, glasujte, jaz ne
                  bom.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi o tem sklepu, ki ga gospod Školč ne namerava umakniti, še kdo
                  razpravljati? Ker ne želi nihče več razpravljati, dajem sklep, da se sprejme
                  poročilo Bekeševe komisije, na glasovanje. Proceduralno je gospod Školč vložil
                  sklep, o katerem moramo glasovati. Prosim, da ugotovimo sklepčnost! Proceduralno
                  želi besedo gospod Toplak.</p>
            </sp>
            <sp who="SDZ1:ToplakLudvik">
               <speaker>DR. LUDVIK TOPLAK:</speaker>
               <p>Za proceduro skrbi predsednik. Predsedujoči mora odločiti, ali so podani pogoji,
                  da predlog da na glasovanje. In mislim, da morate, gospod podpredsednik, vi
                  odločiti, ali sploh o tem glasujemo; ali so podane procesne predpostavke.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Gradivo je bilo razdeljeno, poslanci ste obveščeni. Prosim, gospod Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Predsedujoči, jaz samo ponavljam mojo prejšnjo proceduralno zahtevo, da se o tem
                  danes ne more odločati, kajti ni bilo vloženo. To gradivo je bilo podano zgolj v
                  vednost, ne pa v odločanje. Ločimo to! In če želimo o tem odločati, mora to
                  gradivo, ki je iz prejšnjega sklica, imeti konkretnega nosilca kot gradivo, ne kot
                  sklep. Sklep kot tak sploh ne more biti sprejet. Poleg tega mora imeti dokument,
                  ki je zaveden v glavni pisarni, napisano, da je bil vložen in tako naprej. Vsega
                  tega ni in zato danes o tem sploh ne moremo odločati.</p>
               <p>Poleg tega obstaja še en zaviralni faktor: da o tem poročilu direktno nimamo
                  mnenja delovnega telesa. In pri tem bi rad opozoril, da za to ni pristojna
                  Komisija za nadzor dela nad VIS-om, ampak mogoče kakšna druga komisija tega zbora,
                  kar pa mora odločiti predsednik Državnega zbora. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Geržina. Se odpovedujete. Želi še kdo o tem razpravljati? Umikate,
                  gospod Školč. Dobro. Tudi tretjo? <stage>(Glas iz klopi: Ne ....)</stage> Dobro.
                  Dovolite, da preberem sklep. <q>"Državni zbor ugotavlja, da podatki, zbrani s
                  prisluškovanjem telefona, v konkretnem primeru niso bili uporabljeni v skladu z
                  namenom zbiranja."</q></p>
               <p>Želi o tem predlogu kdo razpravljati? Prosim, gospod Školč, če obrazložite svoj
                  predlog sklepa, da bodo poslanci razumeli. <stage>(Ne želi.)</stage> Želi o
                  predlogu sklepa kdo razpravljati? <stage>(Ne.)</stage> Prosim, s tem zaključujem
                  razpravo in prehajamo na glasovanje. Prosim, da ugotovimo sklepčnost. Ugotovimo
                  sklepčnost! <stage>(72 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da predlog sklepa ni sprejet.</p>
               <p>S tem zaključujem to točko dnevnega reda.</p>
               <p>Glede na to, da je ura 15 do osmih zvečer, Državni zbor sprašujem, če je
                  pripravljen delati, da danes končamo sejo Državnega zbora?</p>
               <p>Na glasovanje dajem predlog, da danes končamo sejo Državnega zbora. Prosim,
                  ugotovimo sklepčnost. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da bomo sejo nadaljevali danes.</p>
               <p>Odrejam 15 minutno pavzo.</p>
            </sp>
            <stage type="time">(Seja je bila prekinjena ob 19.41 uri in se je nadaljevala ob 20.10
               uri.)</stage>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim vodje poslanskih skupin, da zagotovijo sklepčnost, ker je zbor odločil, da
                  danes sejo nadaljujemo. Prosim, da najprej ugotovimo navzočnost.</p>
               <p>Ugotovimo sklepčnost! <stage>(39 prisotnih.)</stage> Prosim, da ponovimo
                  navzočnost. <stage>(42 prisotnih.)</stage></p>
               <p>Ugotavljam, da zbor ni sklepčen, zato ne moremo nadaljevati seje Državnega zbora.
                  Sejo nadaljujemo jutri ob 10. uri.</p>
               <p>Proceduralno, prosim.</p>
            </sp>
            <sp who="SDZ1:PotočnikViktorija">
               <speaker>VIKTORIJA POTOČNIK:</speaker>
               <p>Gospod Potočnik! Sedaj vas pa kot mati prosim, da več ne zavlačujete in ne
                  dovolite, da čakamo, ker čakamo že 20 minut tiste poslance, bilo jih je 47, ki so
                  glasovali, da danes nadaljujemo. Predlagam samo to, da se po sedajšnjem izpisku
                  pogleda, ali je tistih 47, ki so glasovali za, bilo tukaj. Delo namreč - za mene
                  kot mater - je pod takšnimi pogoji - nemogoče. Prosim vas, da ne zadržujete,
                  preverimo pa tiste, ki so glasovali za in jih sedaj tukaj ni. Hvala.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Potočnik, proceduralno.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Midva z gospo Viko Potočnik imava, hvala bogu, samo priimek skupen. Protestiram pa
                  proti temu, da mene obtožuje, ki sem tukaj, za nesklepčnost zbora.</p>
            </sp>
            <sp who="SDZ1:ToplerVladimir">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Spoštovane poslanke in poslanci! Opravičujem se zaradi nesklepčnosti.
                  Sejo nadaljujemo jutri ob 10. uri.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Predlagam, da vendarle še enkrat, glede na to, da smo se prej dogovorili,
                  ugotovimo navzočnost. Menim, da je zadostno število poslancev tukaj zbranih in
                  predlagam, da glede na prejšnji sklep danes zaključimo to zasedanje. Hvala.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Gospod Podobnik, jaz sem pa proti, ker so nekateri, ki so bili tukaj, ki so čakali
                  več kot 20 minut, 25 minut, na tako imenovano sklepčnost že odšli, ko ste nekateri
                  drugi prišli, z velikansko zamudo.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Moram samo to povedati, da smo od poslancev Slovenske ljudske stranke vsi, razen
                  dr.Zagožna, ki je bolan in ima vročino, tukaj prisotni. In mi je žal, glede na to,
                  da je bil sprejet ta sklep in se mi zdi, da nekdo ne želi, da bi se danes ta stvar
                  zaključila.</p>
            </sp>
            <stage type="time">(SEJA JE BILA PREKINJENA 8. JULIJA 1993 OB 20.14 URI IN</stage>
         </div>
      </body>
   </text>
</TEI>