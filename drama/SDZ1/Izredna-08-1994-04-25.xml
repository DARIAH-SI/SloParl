<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Izredna-08-1994-04-25">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">7F56C2B56FA140B3C1257832004838C4</idno>
               <idno type="URI">7F56C2B56FA140B3C1257832004838C4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Izredna-08-1994-04-25.DZ" n="08">
               <name>Izredna</name>
               <date when="1994-04-25"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Izredna-08-1994-04-25.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENIJE</head>
            <stage type="session">8. izredna seja</stage>
            <stage type="date">(25. april 1994)</stage>
            <stage type="chairman">Sejo sta vodila: Miroslav Mozetič in Vladimir Topler, podpredsednika Državnega zbora.</stage>
            <stage type="time">Seja se je pričela ob 16.23 uri.</stage>
            <sp xml:id="SDZ1-Izredna-08-1994-04-25.sp1">
               <speaker>PODPREDSEDNIK MIROSLAV MOZETIČ:</speaker>
               <p>Drage kolegice, spoštovani kolegi, gospe in gospodje! Pričenjam 8. izredno sejo Državnega zbora Republike Slovenije. Obveščen sem, da so zadržani, in se današnje seje ne morejo udeležiti naslednje poslanke in poslanci: mag. Herman Rigelnik, dr. Leo Šešerko, Janez Kopač, Miran Potrč, Franc (Feri) Horvat od 18. ure dalje, dr. Lev Kreft, Polonca Dobrajc, Zmago Jelinčič, dr. Kožuh-Novak Mateja in Miloš Pavlica od 19. do 21. ure. Prosim, da ugotovimo prisotnost. Ugotovimo sklepčnost! (66 prisotnih.)</p>
               <p>Ugotavljam, da je zbor sklepčen in lahko dela in odloča.</p>
               <p>Na to sejo sem vabil predstavnike Vlade Republike Slovenije in jih lepo pozdravljam. 8. izredno sejo Državnega zbora sem sklical na podlagi rokovnika o posameznih opravilih za pripravo na lokalne volitve. Predlog dnevnega reda 8. izredne seje Državnega zbora je bil pripravljen na pripravi posvetovanja  na kolegiju predsednika Državnega zbora, ki ste ga prejeli s sklicem seje z dne 22.04.1994. Po tem smo v zboru prejeli predlog za razširitev dnevnega reda. In skladno s poslovnikom prehajamo najprej na obravnavanje in odločanje o razširitvah.</p>
               <p>Vlada Republike Slovenije in Odbor za infrastrukturo in okolje predlagata zboru, da razširi dnevni red te seje z obravnavo:</p>
               <p>- soglasja k programu dela DARS d. d. za leto 1994,</p>
               <p>- predloga zakona o soglasju Republike Slovenije  DARS-u d.d. za najetje kredita pri Evropski banki za obnovo in razvoj po (hitrem postopku),</p>
               <p>- predloga zakona o poroštvu Republike Slovenije za obveznosti iz pogodbe o najetju kredita Evropske banke za obnovo in razvoj, za izgradnjo odseka hitre ceste Pesnica - Šentilj (po hitrem postopku).</p>
               <p>Želi besedo predstavnik Vlade? (Da.) Besedo ima Igor Umek, minister za promet in zveze.</p>
            </sp>
            <sp xml:id="SDZ1-Izredna-08-1994-04-25.sp2">
               <speaker>IGOR UMEK:</speaker>
               <p>Gospod predsedujoči, spoštovani, gospe in gospodje! Predlog za razširitev dnevnega reda smo dali zaradi začetka izvajanja programa avtocest v Republiki Sloveniji. Program je namreč pripravljen tako daleč, da smo pred podpisom pogodb. Prve pogodbe bi lahko začeli podpisovati že v petek prejšnji teden, to je za Hoče - Arja vas, v zelo kratkem obdobju pa verjetno - v gradivu, ki ste ga dobili, je prikazana dinamika podpisovanja drugih pogodb, med njimi tudi Šentilj - Pesnica, kjer čakamo pravzaprav samo še garancijski zakon in zakon o soglasju, ki govorita o isti materiji, in pa jasno ta program, in potem se tudi ta pogodba lahko podpiše in začne program izvajati.</p>
               <p>Vsakršna zamuda, do katere domnevamo, da bi lahko prišlo, ker sta zakona in program uvrščena sicer na aprilsko sejo vendar zelo pozno (vmes predvidevamo, da bo prišlo do proračuna) - vsak mesec zamude ali pa že zamuda en mesec ali pa dva meseca pomenita izgubo 885 gradbenih dni in okoli 500 milijonov dolarjev škode. Tako da predlagam, da zaradi teh razlogov uvrstite omenjeni program in oba zakona na sejo dnevnega reda parlamenta.</p>
               <p>Enake razloge je upošteval tudi Odbor za infrastukturo in predlagal uvrstitev. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp3">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo poročevalec Odbora za infrastrukturo in okolje?</p>
               <p>Gospod Pregelj ima besedo.</p>
            </sp>
            <sp xml:id="SDZ1-Izredna-08-1994-04-25.sp4">
               <speaker>ŽARKO PREGELJ:</speaker>
               <p>Spoštovani! Odbor za infrastrukturo in okolje je na nadaljevanju 32. seje sprejel sklep, s katerim predlaga Državnemu zboru, da program dela DARS za leto 1994 in predlog zakona o poroštvu Republike Slovenije za obveznosti iz pogodbe o najetju kredita Evropske banke za obnovo in razvoj za izgradnjo odseka hitre ceste Pesnica - Šentilj uvrsti na izredno sejo in s tem omogoči pravočasen pričetek del.</p>
               <p>Odbor se je sicer zavedal, da je to svojevrsten precedens, toda glede na obrazložitev Vlade, je sprejel tak sklep. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? (Ne želijo.)</p>
               <p>Prehajamo na odločanje o posameznih predlogih. Na glasovanje dajem predlog za razširitev dnevnega reda s soglasjem ter programom dela DARS d.d. za leto 1994.</p>
               <p>Glasujemo o predlogu za razširitev dnevnega reda s soglasjem k programu dela DARS d.d. za leto 1994, ki bi ga obravnavali, če bo dnevni red razširjen, kot prvo točko. Ugotovimo sklepčnost! (70 prisotnih.)</p>
               <p>Kdo je za? (63 poslancev.) Je kdo proti? (1 poslanec.)</p>
               <p>Ugotavljam, da je predlog za razširitev dnevnega reda sprejet. Zbor bo navedeni program obravnaval kot 1. točko dnevnega reda.</p>
               <p>Na glasovanje dajem predlog za razširitev dnevnega reda s predlogom zakona o soglasju Republike Slovenije DARS-u d.d. za najetje kredita pri Evropski banki za obnovo in razvoj. Ugotovimo sklepčnost! (73 prisotnih.)</p>
               <p>Kdo je za? (67 poslancev.) Je kdo proti? (1 poslanec.)</p>
               <p>Ugotavljam, da je predlog za razširitev dnevnega reda sprejet. Zbor bo navedeni program obravnaval kot 2. točko dnevnega reda.</p>
               <p>Na glasovanje dajem tudi predlog, da se navedeni zakon sprejme po hitrem postopku. Ugotovimo sklepčnost! (70 prisotnih.)</p>
               <p>Kdo je za? (56 poslancev.) Je kdo proti? (2 poslanca.)</p>
               <p>Ugotavljam, da je predlog za sprejem navedenega zakona po hitrem postopku sprejet.</p>
               <p>Na glasovanje dajem predlog za razširitev dnevnega reda s predlogom zakona o poroštvu Republike Slovenije za obveznosti iz pogodbe o najetju kredita Evropske banke za obnovo in razvoj za izgradnjo odseka hitre ceste Pesnica - Šentilj. Ugotovimo sklepčnost! (69 prisotnih.)</p>
               <p>Kdo je za? (59 poslancev.) Je kdo proti? (2 poslanca.)</p>
               <p>Ugotavljam, da je razširitev dnevnega reda sprejeta.</p>
               <p>Zbor bo navedeni zakon obravnaval pod tretjo točko dnevnega reda.</p>
               <p>Na glasovanje dajem tudi predlog, da se navedeni zakon sprejme po hitrem postopku. Ugotovimo sklepčnost! (69 prisotnih.)</p>
               <p>Kdo je za? (59 poslancev.) Je kdo proti? (2 poslanca.)</p>
               <p>Ugotavljam, da je predlog za sprejemanje navedenega zakona po hitrem postopku sprejet.</p>
               <p>Tako predlagam za današnjo sejo dnevni red, ki ste ga prejeli s sklicem seje in s sprejetimi razširitvami.</p>
               <p>Želi v zvezi s predlogom dnevnega reda kdo besedo? (Nihče.)</p>
               <p>Ker ne želi nihče razpravljati, dajem predlog dnevnega reda na glasovanje. Ugotovimo sklepčnost! (62 prisotnih.)</p>
               <p>Kdo je za? (56 poslancev.) Je kdo proti? (3 poslanci.)</p>
               <p>Ugotavljam, da je predlog dnevnega reda 8. izredne seje Državnega zbora sprejet.</p>
               <p>Prehajamo na obravnavo <title>1. TOČKE DNEVNEGA REDA</title>, to je <title>SOGLASJE K PROGRAMU DELA DARS D.D. ZA LETO 1994</title>.</p>
               <p>Program je zboru predložila Vlada Republike Slovenije. Želi njen predstavnik besedo? Gospod minister ima besedo.</p>
            </sp>
            <sp xml:id="SDZ1-Izredna-08-1994-04-25.sp6">
               <speaker>IGOR UMEK:</speaker>
               <p>Gospod predsedujoči, gospe in gospodje! Pred vami je program dela DARS za leto 1994. Program je utemeljen na zakonu o DARS-u, ki zahteva, da program dobi soglasje v Državnem zboru.</p>
               <p>Navedeni so naslednji odseki, kjer je dokumentacija pripravljena, ker glede na izjemno intenziteto gradnje v roku šestih let poteze vzhod - zahod je to edini kriterij, ki se ga lahko držimo, in sicer: Šentilj - Pesnica v dolžini 9,3 kilometrov; Hoče - Arja vas v dolžini 46,9 kilometrov; Arja vas - Vransko 20,9 ; Malence - Šentjakob 10,8; Tomačevo - Zadobrova 6,8; Čebulovica - Divača 5,1; Divača - Dane 8,4; Dane - Fernetiči 3,8; Selo - Šempeter 11,8 in Blagovica - Vransko. Skupaj: 121 kilometrov.</p>
               <p>Potem je bil program še dopolnjen na osnovi mnenja službe za zakonodajo parlamenta, in sicer s programom dela samega DARS-a, in je bilo dodano poleg novogradenj še vzdrževanje avtocest. Mislim pa, da je to v Poročevalcu, ki je zadnji prišel v parlament, tudi objavljeno. Razloge, zakaj uvrstitev na dnevni red, sem vam že povedal. S tem se praktično začenja program gradnje avtocest v Republiki Sloveniji. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Program je obravnaval Odbor za infrastrukturo in okolje kot matično delovno telo. Želi poročevalec odbora besedo? Gospod Pregelj ima besedo.</p>
            </sp>
            <sp xml:id="SDZ1-Izredna-08-1994-04-25.sp8">
               <speaker>ŽARKO PREGELJ:</speaker>
               <p>Spoštovani! Odbor za infrastrukturo in okolje je predlog za soglasje za program dela Družbe za avtoceste za leto 1994 sprejel na svoji 32. seji. Pri obravnavi smo imeli vrsto težav. Začele so se že čisto proceduralno na podlagi mnenja Sekretariata za zakonodajo, ki je ugotovil, da omenjeni predlog ni docela v skladu z zakonom o DARS-u. Kasneje je Vlada predlog za soglasje za program dela Družbe za avtoceste dopolnila, nakar smo ugotavljali, da odbor zelo težko da soglasje in predlaga Državnemu zboru, da naredi enako, ker manjka osnovni dokument, to je nacionalni program za gradnjo avtocest.</p>
               <p>Po dokaj mučni razpravi smo na podlagi argumentov, ki jih je Vlada predstavila in jih je že danes minister pred vami predstavil, gre pač za izredno stisko s časom, ko je potrebno podpisati določene mednarodne pogodbe, ki bodo omogočile najetje kreditov oziroma gre za podpis za začetek del. Se pravi, to so zaključki razpisov in v kolikor ne bi na tej seji tega programa potrdili, potem jasno dobimo najmanj mesec dni zakasnitve, verjetno tudi dva, kar pomeni, da se avtoceste ne bodo začele graditi v tem pomladanskem delu, ko se začne gradbena sezona, ampak šele jeseni, to pa pomeni praktično izgubo sezone. Zaradi teh argumentov in zaradi argumentacije, da vsako tako odlašanje pomeni tudi izredno finančno izgubo, je odbor, kljub temu, da se s predlaganimi ravnanji Vlade v marsičem ni strinjal, le nekako popustil in sprejel sklep, da daje soglasje k programu dela družbe DARS za leto 1994. Ker je pa sprejetje tega letnega programa v resnici že sprejetje nacionalnega programa za prvo leto in ker se posamezni odseki ne gradijo samo eno leto, ampak več let, pomeni, da bomo s sprejetjem tega programa že definirali v bistvu nacionalni program. Zaradi tega je odbor čutil potrebo, da je iz tega programa izvzel odsek Malence - Šentjakob, ker je na tem odseku vrsta nerešenih vprašanj. Predvsem je pa veliko pritožb zaradi umestitve te takoimenovane vzhodne obvoznice v prostor. Tako, da je v bistvu ta odsek nekako preložen na naslednja obdobja in s tem bi lahko bil program za leto 1994 sprejemljiv. Zato odbor predlaga zboru, da sprejme odlok o soglasju k programu dela Družbe za avtoceste Republike Slovenije za leto 1994 v predlaganem besedilu. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp9">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? (Ne želijo.) Besedo dajem poslankam in poslancem. Gospod minister.</p>
            </sp>
            <sp xml:id="SDZ1-Izredna-08-1994-04-25.sp10">
               <speaker>IGOR UMEK:</speaker>
               <p>Gospod predsedujoči, gospe in gospodje. Odlok sem dobil zdajle na mizo. Predlagal bi, da se program sprejme v celoti; to pomeni, da se uvrsti tudi vzhodno obvoznico. Razlogi za to so sledeči. Prvič. S tem, ko to uvrstimo v program, ne prejudiciramo lokacije. Danes je v vladno proceduro Ministrstvo za varstvo okolja in urejanje prostora poslalo lokacijski načrt o tej obvoznici in o trasi se bo odločalo v drugi proceduri. Vsa stroka, ki smo jo do zdaj konzultirali, govori, da je ta obvoznica zelo potrebna, njena stopnja donosnosti, odvisno od samih gradbenih stroškov oziroma od variante, kako poteka, je med 14 in še nekaj procenti, do 18</p>
               <p>procentov. To pomeni, da visoko presega kriterije, ki jih je - zelo zaostrene pogoje financiranja - postavila Evropska unija, to je 10%-no stopnjo donosnosti. Se pravi, s tem se samo odločimo, da zadeva postane del in da gre v ta sistem v letošnjem letu, ne prejudiciramo pa v nobenem primeru trase oziroma razprave. Mesto Ljubljana je pripravljeno obvoznico financirati tako, kot do zdaj, tudi v višini 25%. V tem primeru bi bil potreben amandma in prosim, da se dovoli toliko časa, da se lahko pripravi, da se za besedo "avtocest" naredi pika in se črtajo nadaljnje besede. S tem, da se iz poglavja 1.1 izvzame avtocestni odsek pod točko 4 Malence - Šentjakob. In prosim, da glasujete potem tudi o tem amandmaju. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp11">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Pregelj.</p>
            </sp>
            <sp xml:id="SDZ1-Izredna-08-1994-04-25.sp12">
               <speaker>ŽARKO PREGELJ:</speaker>
               <p>Spoštovani! Če dovolite, bi začel z enim vprašanjem. Sprašujem, ali je Vlada mogoče vložila kakšno dopolnilo oziroma amandma? Ustno? Ga mora pisno v končni fazi. Tako, da je to zdaj namreč zelo bistveno. Če Vlada pristaja, da sprejmemo tako, kot je bilo na odboru sprejeto, potem menim, da je zadeva lahko rešljiva zelo hitro in brez večjih zapletov.  Če pa Vlada vztraja, da bo zadevo izsiljevala po tej poti naprej, kot je bilo zdaj ustno predlagano, potem si bom prizadeval, da ta odlok ne bo sprejet. Namreč, zadeve so tukaj pa le zelo zelo problematične in tudi v marsičem zelo jasne. Poglejte, sekretariat je podal izredno negativno mnenje na celoten program, ker enostavno ni osnovnega dokumenta, na podlagi katerega bi lahko zbor zgolj z odlokom in zgolj s soglasjem sprejel nekakšen ugotovitveni sklep, da je Družba za avtoceste, katere večinski lastnik je država Republika Slovenija in za zdaj še vedno edini lastnik, da ta družba praviloma izvaja sprejeti program. Vsi razni pravni zapleti in izgovori in namerno zavlačevanje - poudarjam namerno - nacionalnega programa, so v resnici neprimeren instrumentarij za dosego osnovnega cilja, to je za čim prejšnji pričetek gradnje avtocestnih odsekov, s tem pa tudi uresničitve tistega programa, ki smo ga sprejeli z ustanovitvijo te družbe, program, katerega osnovni cilj je izgradnja avtocestne smeri od vzhoda do zahoda do konca tega stoletja.</p>
               <p>Vlada vztraja pri tem, da gre vzhodna obvoznica, za katero imamo na odboru takšen kup pritožb, za katero je vrsto spornih zadev že ob sami umestitvi v prostor, poleg tega se ta odsek začne graditi šele pozno jeseni, zato se bo v resnici v tem letu zelo malo na njem naredilo. Izsiljevanje, da gre za podpis nujnih pogodb, je v resnici popolnoma neresnično, kajti začenjajo se komajda pogajanja. Res je, da je imela Vlada neuradna pogajanja prej z Evropsko banko, toda to je njena stvar. Vemo, kako zakon o zunanjih zadevah določa proceduro pri mednarodnih pogajanjih in če Vlada pri tem preskakuje določene faze, določene sklepe Državnega zbora, naj nosi odgovornost sama.</p>
               <p>Še enkrat poudarjam: če želimo konstruktivno pristopiti k zadevi in doseči, da bo projekt izgradnje avtocest potekal normalno, potem prosim, sprejmimo danes tak sklep, kot je pred nami predlagan. Se pravi, v takem besedilu, kot je nastal na odboru in kot ga je tudi Sekretariat za zakonodajo oblikoval.</p>
               <p>Sprejemanje letnega programa kot separatnega programa, bi moralo potekati po popolnoma drugačni proceduri. Za to imamo v poslovniku proceduro, ki je značilna za sprejem zakona. To je bilo Vladi ponujeno, pa ni sprejela. Tudi ni sprejela ponudbe, da pride še na to sejo, ali vsaj na majsko sejo z drugim branjem nacionalnega programa. Enostavno, ugotovila je, da se sedaj naenkrat spet izredno mudi, kot se je pred slabim letom mudilo, ko smo sprejemali prvo fazo zakona oziroma takrat se je temu reklo strategija, potem smo ugotovili, da je to nacionalni program in potem smo iz vsega tistega kupa papirja v izredni naglici naredili še zakon o družbi za avtoceste.</p>
               <p>Na enak način, po enaki taktiki sedaj Vlada prihaja spet pred nas tik pred zdajci, ko je potrebno podpisati mednarodne pogodbe z bankami za kreditna posojila.</p>
               <p>Menim, da je tak način popolnoma neustrezen in zato prosim za racionalnost in prosim za upoštevanje dogovorjenega, da ne ponovimo razprave, ki se je odvijala na odboru.</p>
               <p>Poleg tega Vlada tudi ni predložila nobenih finančnih podatkov v smislu napovedi in analiz dotoka in odtoka sredstev v naslednjih dveh, treh letih, ko se bodo ti odseki, ki se bodo letos začeli, v bistvu gradili. Odbor je uspel dobiti mnenje neodvisnega strokovnjaka, člana nadzornega sveta, ki nas je izrecno opozoril, da je v dotoku finančnih sredstev za to leto vgrajena anomalija. Ta anomalija je v tem, da so za to leto, za jesensko obdobje predvidena vsaj enkrat večja sredstva, kot jih bo po najboljšem možnem scenariju možno porabiti.</p>
               <p>Če Vlada želi s tako pridobljenimi sredstvi krpati proračun oziroma neke druge namene, menimo, da greši proti osnovnemu projektu.</p>
               <p>Zato zahtevam, da zbor glasuje oziroma to lahko zdaj samo predlagam, toda zahtevam, da Vlada, če ima take namene, položi vse karte na mizo in pripravi ustrezna poročila, taka, kot jih tudi Odbor za infrastrukturo zahteva v nadaljnji fazi.</p>
               <p>Še enkrat bi želel poudariti, da s strani Vlade ni ažurnih poročil. Zadnje poročilo, ki smo ga dobili o poteku gradnje avtoceste, se nanaša na 31. 12. 1993. Zadnje tri, štiri mesece Vlada ni dala nobenega papirja. Stalno se izgovarja na težko proceduro in ne vem na kaj še vse. Če se kaj spomnite, dragi kolegi in kolegice, smo pred letom dni sprejeli obvezo, da bo ta projekt potekal pod strogim nadzorstvom Državnega zbora. Žal s prikrivanjem podatkov nadzor ni možen.</p>
               <p>Odbor za infrastrukturo kot matični odbor, ki ta projekt v bistvu nadzoruje in je zato tudi zaposlil posebnega strokovnjaka, s tem svoje vloge ne more opravljati.</p>
               <p>Zato vas prosim, da z vso resnostjo sprejmete le tisto, kar je predlagano in da ne odpiramo širše razprave in širših polemik in da verjamete, da dejansko - če gremo na tak "ad hoc" način, kot ga tukaj Vlada zagovarja - se utegne zgoditi, da ta projekt sploh ne bo stekel. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Jaz bi želel samo prebrati. 6. člen zakona o družbi za avtoceste v Republiki Sloveniji, pravi, oziroma del tega, ki se nanaša na letni program: "Letni program dela družbe sprejema skupščina družbe v soglasju z Državnim zborom Republike Slovenije." Državni zbor, če iz tega zdaj izhajamo, da soglasje ali pa ne da soglasja na letni program dela Družbe za avtoceste.</p>
               <p>Tako, da iz tega bi izhajalo, da je programu potrebno dati soglasje (ali pa ne dati soglasja) takšnemu, kakršnega imamo zdaj na mizi.</p>
               <p>Želi še kdo besedo? Gospod Geržina.</p>
            </sp>
            <sp xml:id="SDZ1-Izredna-08-1994-04-25.sp14">
               <speaker>MIROSLAV GERŽINA:</speaker>
               <p>Hvala lepa gospod predsedujoči. Dober dan želim vsem skupaj. Kolegice in kolegi, spoštovani gostje! Jaz mislim, da je ta program, ta odlok, ki pravi o programu za delo DARS-a v 1994 letu, primeren, in sicer iz razloga, ker smo mi, ko smo sprejemali zakon o avtocestnem križu Slovenije, dobili v predlogi ves urnik izdelave avtocest. In mislim, škoda, ko takrat ni bilo možno, da bi se to že nekje potrdilo. Mislim pa, da je ta letni program del tega zakona in del nacionalnega programa  na avtocestnem križu in se pravi, da ni res, da manjka nacionalni program. Mislim, v bistvu kompleten ja; ampak to je del nacionalnega programa za letošnje leto.</p>
               <p>To, kar je predsednik  Odbora za infrastrukturo povedal, mislim, da ima samo eno majhno lepotno napako. Pozabil je povedati, da za urejanje in pripravo takšnega nacionalnega programa ni pomembno, da dela in da svoj izdelek samo Ministrstvo za promet in zveze, ampak še prej Ministrstvo za okolje in prostor, ki ima trenutno novega ministra in bo gospod predsednik sam vedel, kakšni problemi so bili, ko smo mi zahtevali od bivšega ministra, da bi pripravil ta program oziroma osnove  poseganja v prostor, da se pripravi ta nacionalni program izgradnje avtocest v Republiki Sloveniji.</p>
               <p>Rečeno je bilo, da se bo lahko denar dobil drugo leto. Ne vem, ali sem preslišal mogoče, ampak že je bilo rečeno v tem zboru, da je ves aranžma, se pravi neki dogovor z Mednarodno banko za obnovo in razvoj, ter z Mednarodno investicijsko banko, da se del denarja, ki je na razpolago, uporabi do leta 1996.  Če ne bomo tega storili, ni možnosti (ali bodo velike težave), da bi pridobili denar tudi za nadaljnjo izgradnjo avtocestnega križa in investicijska popravila ali pa investicije na magistralnih in regionalnih cestah. Kot sami veste, gre letošnje leto za "precejšen" denar na magistralnih in regionalnih cestah. Sam sem zagovornik vsekakor tudi tega, da to vzporedno teče, ali vsaj z majhnim zamikom, ker vem, ko je enkrat avtocestni križ narejen, da je potem težje delati na magistralnem in regionalnem programu.</p>
               <p>To se pravi, če letos ne gremo tudi v ta del Šmarje - Malence - Šentjakob - sem tudi sam glasoval proti temu, da se gre, ker ni bilo mogoče reči, da se to zamakne - ampak če sem prav razumel danes gospoda ministra, bo ta zadeva zamaknjena in bo v bistvu formalno sprejeta, tako da tiste investicije oziroma tisti denar, ki je na razpolago, da pridobimo in da ne zamujamo.</p>
               <p>Mislim, da so osnove 4,5% obresti, če sem prav razumel ob razlagi, zelo ugodne obresti in vprašanje, če jih bomo, če zamudimo ta rok do 1996. leta, potem še tako ugodne dobili. Zato se je potrebno odločiti. Vemo pa, da vsaj za 50% financiranja izgradnje cestnega križa potrebujemo denar iz drugih virov,  ker iz bencinskega tolarja bo prišlo približno polovico, ostala polovica pa mora biti drugje.</p>
               <p>Se pravi, glede na to, da menim, da je to del nacionalnega programa, letošnji program dela DARS-a in predlagam, čeprav bom sam (saj sem rekel, da moram biti načelen) glasoval proti, vam ostalim sem poskušal razložiti, da bi bili za, čeprav je to kontradikcija, ampak vseeno. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Jančar.</p>
            </sp>
            <sp xml:id="SDZ1-Izredna-08-1994-04-25.sp16">
               <speaker>JANEZ JANČAR:</speaker>
               <p>Hvala lepa. Lep pozdrav vsem skupaj. Jaz bom podprl odlok v takem besedilu, kot ga je predlagal minister, da bi ga tudi na današnji seji sprejeli, ker menim, da je nesprejemljivo, da črtamo ta del avtoceste Malence - Šentjakob ven iz tega programa dela družbe, ker dajemo vendar samo soglasje. Ker avtocesta Zadobrova - Tomačevo nam ne bo nič pomagala; potem lahko še tisto črtamo, pa boste vsi tisti, ki prihajate po tej vpadnici mimo Ljubljane, se tam v Domžalah ali pa še malo pred Domžalam ustavili in boste dve uri potovali, da boste prišli skozi Ljubljano oziroma, da boste lahko šli naprej proti Postojni. Mogoče Ljubljana hoče preveč, ampak glede na to, da je minister prej povedal, da s tem ne bo zgrajene niti kilometer manj avtocest, vas vendar prosim, da pustimo odlok, ne glede na to, da je Odbor za infrastrukturo in okolje - s prizadevanjem njegovega predsednika - sprejel drugačen sklep. Sprašujem SLS, ali je ona tista, ki vendar predlaga, da povezave Malence - Šentjakob ne potrebujemo. Imam občutek, da se Ljudska stranka izredno prizadeva, da te povezave ne bi bilo. Vi veste, da takorekoč 23.000 ljudi dobimo na ta mestni ring, ki dnevno potuje na delo v različne konce Ljubljane.</p>
               <p>Zato vas prosim, da podprete predlagani tekst odloka, kot je minister povedal. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šiftar.</p>
            </sp>
            <sp xml:id="SDZ1-Izredna-08-1994-04-25.sp18">
               <speaker>DRAGO ŠIFTAR:</speaker>
               <p>Dober dan. Spoštovani! Ne bi ne vem kaj razpravljal, samo bi povedal, sem član Odbora za infrastrukturo in zato tudi takšen predlog, kot smo ga v odboru izoblikovali, podpiram. Mogoče ne bi šel nit gor, ampak kolega Jančar je govoril o tem, da se Ljudska stranka bori proti tej vzhodni obvoznici itd. Drži, da smo z večino glasov v Odboru za infrastrukturo podprli ta predlog ministra, če se ta obvoznica izvzame.</p>
               <p>In nenazadnje je kar precej kolegov oziroma so kolegi iz prejšnje LDS, to je manjše in tudi sedaj večje LDS, glasovali za takšen predlog, da se ljubljanska obvoznica izvzame. Mislim, da so ti podatki nerealni oziroma neresnični.</p>
               <p>Rad bi povedal še eno. Če sedaj spet to damo v program, bo to tisto, kar smo s tega mesta, s tega pulta - še dosti več smo pa razpravljali v Odboru za infrastrukturo o tem, da nas bo Vlada oziroma cestno ministrstvo spravilo točno v takšno situacijo, kot nas je. Zadnjič, ko sploh te teme nismo imeli na Odboru za infrastrukturo, je minister prišel s temo, da je ta stvar nujna. Sigurno je stvar nujna, tudi s tem, da se gradbena sezona začne, sicer gradbena sezona se je začela že prej, če bi bili pripravljeni, bi se lahko že začelo graditi. In mislim, da smo takrat napovedovali, da se bo to zgodilo: scenarij se do potankosti ujema, da bomo potem izglasovali vse v šopku oziroma vse v paketu in da kasneje ne bomo mogli nič več vplivati  na to, na najdražji del te naše cestne hrbtenice, to je na ljubljansko obvoznico.</p>
               <p>Zato še enkrat prosim, da tega ne podpremo. Ker če enkrat to ljubljansko obvoznico podpremo, najprej se napravijo plani, potem se naredi en delček parcialno, en delček te ceste, potem pa bodo rekli - kar je za mene tudi logično, ko že en večji ali manjši objekt stoji - da cestna trasa več drugje ne more iti kot tu, pa da mora biti takšnega standarda kot mora biti. In na koncu se bo zgodilo to, da se bomo Ljubljane izogibali ali z nadvozi ali celo s tuneli, kar je sicer evropska kvaliteta. Želja za nas, verjetno v tem trenutku od Maribora do Ljubljane ali celo iz Lendave do Ljubljane se bomo pa "cijazili", kot sem se jaz. Ne bi vam rad ponavljal, koliko časa sem potoval danes, da sem do 16.00 ure prišel sem. Hvala.</p>
            </sp>
            <sp xml:id="SDZ1-Izredna-08-1994-04-25.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Omerza.</p>
            </sp>
            <sp xml:id="SDZ1-Izredna-08-1994-04-25.sp20">
               <speaker>MAG. IGOR OMERZA:</speaker>
               <p>Hvala. Pogrešam kakšno sliko v tem materialu. Moram reči, da bi se lahko toliko potrudili, da bi naredili neko sliko, da bi imeli jasnejšo sliko, ker bi se veliko lažje odločali. Vam bom tudi razložil, kaj hočem povedati.</p>
               <p>Avtoceste so katastrofa za okolje. To je ena najhujših stvari, kar jih je ta civilizacija naredila. Ampak Slovenija to potrebuje, ne glede na strahotne učinke na okolje, ki so jih sedanje avtoceste naredile, tudi na tako majhnem ozemlju, kot je Slovenija. Ampak graditi preveč avtocest se mi zdi pa zločin. In mislim, da je delanje ringa okoli Ljubljane pa nekaj nezaslišanega.</p>
               <p>Zato sem tudi dal amandma, da se iz programa za leto 1994 črta tako odsek Malence - Šentjakob kot Tomačevo - Zadobrova. Najprej vi pripeljite štajersko cesto do Ljubljane; pripeljite to cesto do Ljubljane - to je prioriteta - proti Kopru in videli boste, kako je ta ring nepotreben. 15 km ceste tega ringa je bizaster za Ljubljano, ker odreže Ljubljano še od edinega naravnega okolja. Veste, v imenu stroke so bile narejene vse jedrske elektrarne in še marsikaj drugega, kar danes uničuje ta planet. Vse v imenu stroke. Seveda pa ni samo stroka, ampak so za stroko tudi razni lobiji, razni interesi, itn. Kakšni vse instituti so dajali določene študije za ekološko zgrešene projekte! Kako je bila stroka tu vehementna in kako je potem postavljala tudi tiste, ki morajo politično odločati, pred neko odločitev. In še način, kako je bila ta odločitev danes nam porinjena, je seveda nevzdržen za Vlado in za to ministrstvo.</p>
               <p>Toda kakorkoli, predlagam, da se iz tega načrta DARS - dal sem tudi amandma - črta "začetek del na odsekih Malence - Šentjakob in odsek Tomačevo - Zadobrova". Tega ne govorim samo zaradi tega, ker ta lokacija napačno poteka - mimo psihiatrične bolnice, to je tudi velik problem - ampak mislim (in tu bi tudi apeliral na kolege iz našega Ekološkega foruma) - predvsem na to, da je vsak nepotreben meter avtoceste katastrofa. Že tako je vsak meter katastrofa, ampak nepotreben meter ali kilometer ali pa 15 km in odrezati eno mesto še od edinega naravnega zaledja, ki ga ima, se mi zdi prav zločinsko. Se opravičujem, govorim v prispodobah, kajti če bo stvar narejena, bo narejena seveda legalno, legitimno; hotel sem samo malo poudariti ta aspekt, ki bi nam moral biti nekje bolj v zavesti, pa nam očitno ni. In še enkrat poudarjam, da se mi zdi teh 15 km  v vsakem primeru - ne samo v letošnjem programu, ampak nasploh - nepotrebnih.</p>
               <p>Še enkrat povem: za božjo voljo, zgradimo že enkrat ta križ od Prekmurja, Štajerske dol na Primorsko, na Koprsko, s tistim krakom, ki je potreben tudi na Gorico, ampak ringa okrog Ljubljane pa mislim, da dejansko ne potrebujemo.</p>
               <p>Zato sem dal amandma in bom pač prosil, da se iz letošnjega programa črtata oba odseka. Seveda pa bo šel amandma na glasovanje. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp21">
               <speaker>PODPREDSEDNIK MIROSLAV MOZETIČ:</speaker>
               <p>Ne bom dal replike, ampak ponovil bom to, kar piše. Mi ne sprejemamo letnega programa DARS-a, niti ga ne spreminjamo. Mi samo damo soglasje ali pa ga ne damo. Če damo soglasje npr. na to, kar je, potem je tak kot je, če ne damo soglasja, potem pa lahko tako ali drugače dajemo pripombe na program. Soglasje se pa daje ali ne daje na to, kar je predloženo.</p>
               <p>Za replike so prosili gospod Geržina, gospod Korošec.</p>
            </sp>
            <sp xml:id="SDZ1-Izredna-08-1994-04-25.sp22">
               <speaker>MIROSLAV GERŽINA:</speaker>
               <p>Hvala lepa gospod predsedujoči! Replika gospodu Omerzi. On je lepo povedal, da smo se odločili (kot sem že prej rekel) za ta cestni križ. To je tisto najnujnejše zlo. Manj kot toliko se praktično ne da. Tisti, ki se sedaj vsak dan vozite na tem pasu od Ljubljane do Postojne ali do Razdrtega, boste videli, da sta vedno oba vozna pasova, pa naj grem ob kateri koli uri, ker se sedaj vsak dan vozim domov, polna, zato bo verjetno nekega dne treba razmišljati še o tretjem pasu. In to je tisto nujno zlo. Ampak sedaj ne vem, kako iti mimo Ljubljane, ali po zraku, ali pod zemljo, ne vem, treba je potem odgovoriti, kako se gre. Nekdo bo rekel, da je to severna obvoznica, toda včeraj popoldne sem šel po severni obvoznici in mislim, da to ni več avtocesta, to je obvoznica. Tam se vozi 40, 50, 60 km na uro, odvisno od časa, mislim, da to ni tisto. Sedaj, ali je prava ali ni prava ta trasa mimo psihiatrične bolnice, vas moram spomniti samo na eno idejo: tisti, ki ste bili ali pa za tiste, ki niste bili na predstavitvi tega, ko je Civilna iniciativa, so nekateri omenjali, da bi po cestah skozi Ljubljano spustili ta promet. In so rekli: kje pa gre? Ali mimo bolnišnice in Kliničnega centra? Sedaj se pa odločimo, ali tam spustimo in bomo s severa proti jugu spuščali promet, ki bo prihajal s Štajerskega in z Gorenjskega. In v bistvu je bilo tudi že ugotovljeno strokovno, da je skozi mesto premajhna prepustnost. Dejansko so bili predlogi, dvopasovnica samo, in tako naprej. Ampak odgovorite tisti: kje bomo šli s tem križem mimo Ljubljane? Hvala lepa.</p>
            </sp>
            <sp xml:id="SDZ1-Izredna-08-1994-04-25.sp23">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Korošec, prosim.</p>
            </sp>
            <sp xml:id="SDZ1-Izredna-08-1994-04-25.sp24">
               <speaker>BOJAN KOROŠEC:</speaker>
               <p>Spoštovani! Omenjeni program DARS-a in predlog zakona o poroštvu podpiram. Ob tem pa bi rad povedal, da je že čas da preidemo od besed k dejanjem. Ob tem apeliram na Vlado oziroma obe ministrstvi (za promet in zveze in prostor in okolje), da pri svojem delu upoštevata pred časom izraženo zahtevo 46 poslancev različnih strank, da ima ekološki kriterij pri načrtovani gradnji prednost pred ekonomskim. Zavedati se moramo, mi Slovenci, da s tem načrtovanim posegom izgubimo čim manj plodne zemlje in na sploh čim manj onesnažimo le eno in edino Slovenijo. In tega ne pričakujmo od tujcev, ki jim je v prvi vrsti za čim hitrejši tranzit skozi Slovenijo.</p>
               <p>Kar se pa tiče ljubljanske obvoznice, podpiram mnenje, ki ga je izrazil matični odbor, pa pred menoj tudi gospod Omerza. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp25">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lenič, prosim.</p>
            </sp>
            <sp xml:id="SDZ1-Izredna-08-1994-04-25.sp26">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Nekako sem v zadregi, vendar pridružujem se kolegom, ki so za to, da se iz tega programa črta odsek Malence - Šentjakob.</p>
               <p>Poleg že povedanega -  prvič, da sama trasa še ni popolnoma razčiščena, drugič, da je lahko vprašljiv sam pomen te ceste, ali jo dejansko potrebujemo ali ne, čeprav stroka pravi, da jo - bi jaz opozoril še na eno zadevo, ki ni razčiščena. Pri tej zadevi se meni zdi najbolj sporno to, da ta odsek na nek način že prejudicira del avtoceste, ki bo potekala skozi občino Domžale, to se pravi, od Šentjakoba do Trojan.</p>
               <p>Tukaj v tem gradivu piše, da se za to avtocesto od Šentjakoba do Trojan še delajo primerjalne študije. Jaz sam sem intenzivno sodeloval pri teh zadevah in vem, da je med 5 in 10 variant in da so nam pripravljalci teh variant obljubili temeljito analizo in primerjavo vseh variant. V primeru, da pa potrdimo ta program, bi pa mi dobili strogo definirano točko "a", in iz katere se gre pač v točko "b", to je Šentjakob. Kar pomeni, da si zmanjšujemo manevrski prostor od Šentjakoba pa recimo vsaj tja do Doba oziroma Prevoj. Vem, da bo kontra argument ta, češ, opredeljujemo se do prioritete odseka, ne pa do neke točne lokacije. Vendar tukaj že deifiniramo izhodiščne točke, in to je v tem primeru Šentjakob, ki nam zapira manevrski prostor za nadaljnje odločanje pri tej trasi skozi domžalsko občino. Ker sem sam pri tem sodeloval, poznam, kako strahotno težko bo skozi domžalsko občino potegniti optimalno varianto in nekje se mi zdi neprimerno, da bi si že danes zaprli en del te trase, ki je seveda ne tem cestnem križu zelo pomembna.</p>
               <p>Zato bom tudi iz tega razloga in tudi iz nekaterih drugih, ki so bili že prej povedani, glasoval za to, da se iz programa izloči odsek Malence - Šentjakob.</p>
               <p>Gospod podpredsednik, če dovolite, morda bi, če je proceduralno nemogoče to izločiti, pozval DARS sam, da DARS sam spremeni odločitev in iz programa to izloči; kajti v nasprotnem primeru je velika nevarnost, da cel program pade, kar pa seveda ne bi bilo dobro. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp27">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Anderlič.</p>
            </sp>
            <sp xml:id="SDZ1-Izredna-08-1994-04-25.sp28">
               <speaker>TONE ANDERLIČ:</speaker>
               <p>Spoštovani! Upam, da zaradi tega, kar imamo pravzaprav danes na dnevnem redu, ne bomo odpirali diskusije o celotnem programu izgradnje cestne infrastrukture v Sloveniji, ker je Vlada utemeljila, zakaj želi po hitrem postopku sprejeti tako oziroma želi od Državnega zbora soglasje, kot tudi v nadaljevanju, da Državni zbor da soglasje k poroštvu itn. Pri tej obvoznici je pač treba reči to, da je iz podatkov, ki so na voljo, jasno vidno, da potrebe narekujejo, da se ta obvoznica oziroma ta odsek zgradi. Kriterijev si ni izmislil DARS ali Vlada, ampak glede na to, kako naj bi se obvoznica gradila, predvsem iz katerih sredstev, so ti kriteriji povzeti tudi po mednarodnih standardih in standardih, ki jih ima Evropska banka za obnovo in razvoj. Ob tem bi rad povedal, da sta Skupščina občine Moste, kakor tudi Skupščina mesta Ljubljane dali soglasje, ali pa pravzaprav v svojem prostorskem planu opredelili to kot potrebo in prioriteto. In seveda tukaj ne gre samo za to, kaj bo Državni zbor naredil, ampak gre tudi za to, da se neke samoupravne odločitve nižjega nivoja upoštevajo.</p>
               <p>Jaz bi seveda takoj glasoval proti temu, da je ta odsek ali pa ta obvoznica v programu, če bi se iz tega denarja in v tem času zgradil en sam meter avtoceste na katerem koli drugem koncu Slovenije. Ampak, ker gre za namenskost, tudi glede na vse argumente, ki so bili povedani s strani Vlade in s stani DARS-a, potem seveda ne vidim posebne modrosti v tem, da se preprosto odloži odločanje o tem vprašanju zaradi tega, ker se morajo najprej zgraditi drugi odseki, pa šele potem preide na vrsto južna obvoznica.</p>
               <p>Še enkrat poudarjam, to so pač namenske stvari in v tem kontekstu ne razumem tega drugače, kot da poskušamo drug drugemu tukaj dopovedovati, kako spoštujemo željo po povezovanju vzhoda z zahodom Slovenije in seveda, da vsak navija za svojo prioriteto. Jaz sem že za to govornico večkrat rekel, če bi šlo to na škodo enega metra variante vzhod - zahod, potem bi jaz takoj podprl kaj drugega. Glede na to, da je možno, da ta program z obvoznico ne bo šel skozi, potem bom podprl seveda tisti drugi predlog, da se odobri pač program v drugem delu in da Vlada v roku meseca ali dveh pride z dodatnimi argumenti, s pojasnitvijo vseh momentov, ki jih pač rabimo za odločanje za to južno obvoznico. Kajti, če prav razumem, če do leta 1996 ne bomo začeli črpati - glede na odobren program, ki ga imamo s strani Evropske banke  potrjenega - je vprašanje tudi črpanje vseh ostalih kreditov za program, ki je pa nekako okvirno opredeljen.</p>
               <p>Moj kolega Lenič pravi: "Sem se ukvarjal s temi problemi". Jaz bi ga vprašal nekaj drugega. Problem občine Domžale je v tem, da tudi v štirih letih in še sedaj ni uspela določiti lokacije. Nekaj takih primerov je še tudi na nekaterih drugih odsekih. In če bi s tem prispevali še hitrejšo razrešitev teh problemov, potem še toliko bolj, bom rekel, ne podpiram tega, da gre obvoznica v ta program.</p>
               <p>Ker pa se bojim, da to ne bo pospešilo dela na teh stvareh, pa bom podprl, kot pravim, najprej, da gre obvoznica pač v program - in v drugem delu, če ne, da naložimo Vladi, da v nekem obdobju pride z dodatnimi pojasnili, ob tem pa, da gre ta program, ki je nesporen, naprej. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Mislim, da imam dve repliki. Eno ima gospod Šiftar, drugo gospod Lenič.</p>
            </sp>
            <sp xml:id="SDZ1-Izredna-08-1994-04-25.sp30">
               <speaker>DRAGO ŠIFTAR:</speaker>
               <p>Repliciral bi kolegu Anderliču. Razlagal je potrebnost in vse okrog te ljubljanske obvoznice. Vmes je pa povedal to, da bi takoj glasoval za ta predlog, kjer ljubljanska obvoznica ni zajeta, če se en kilometer avtoceste kjer koli v Sloveniji zgradi.</p>
               <p>Jaz mu povem, da lahko potem tudi glasuje za to, ker je za to možnost. Dokumentacija obstaja, da se lahko delajo na tej trasi med Ljubljano in štajersko metropolo. Stvar je v tem, ker če bomo tako razmišljali, se bo zgodilo točno tisto, kar smo govorili, da na nekaterih področjih papirjev ne bo niti do leta 2000 (ali pa celo tisto, kar je v Poročevalcu pisalo, pa upam, da je tiskarski škrat, celo 2012), na nekaterih področjih, kjer bo pa interes posameznikov, bodo pa papirji takšni ali drugačni.</p>
               <p>Zato, kolega Anderlič, mislim, da lahko brez problemov glasuješ za takšen predlog brez ljubljanske obvoznice.</p>
               <p>Rad bi pa povedal še eno stvar, ki bo mogoče naletela na takšne ali drugačne pomisleke ali komentarje. Ampak cel čas že po hodnikih kroži ta varianta, da Ljubljančani s pomočjo ministrstva prepričujejo Mariborčane, da naj glasujejo za to obvoznico, da potem dobijo Koroški most.</p>
               <p>Rad bi samo opozoril, vas, moji kolegi z mariborskega konca: Koroški most ne more biti financiran s sredstvi DARS-a, ker je to nekaj čisto drugega, ampak iz proračuna. Na to pa nimajo v ministrstvu, nad tem delom, moči, ampak mi, kako se bomo v proračunu pač opredelili. Če se bomo opredelili za ta most, ga boste brez ljubljanske obvoznice dobili, če pa ne bo šlo skozi, ga pa tudi z ljubljansko obvoznico ne bi dobili.</p>
               <p>Zato vas prosim, da vseeno glasujete razumsko, da prej ko slej prvi pridete vi, ki ste na najbolj nevraligčni točki, do te avtocestne povezave do glavnega mesta, in da mi od Maribora pa do madžarske meje ne izvisimo. Ker potem, kaj se dogaja potem v enem letu takšnih ali drugačnih prepričevanj? Vse indicije kažejo na to, da se bomo lahko prebijali po letu 2000 z mulami. Jaz sem pa prepričan, da to poslanci s tega konca, zato prosim tudi vas, do tega ne dovolimo. Hvala.</p>
            </sp>
            <sp xml:id="SDZ1-Izredna-08-1994-04-25.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lenič, prosim.</p>
            </sp>
            <sp xml:id="SDZ1-Izredna-08-1994-04-25.sp32">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Replika gospodu Anderliču, poslanskemu kolegu.</p>
               <p>Trase ne določa občina Domžale ali katera koli druga občina, ampak jo določa Državni zbor oziroma Vlada s soglasjem, mislim, da na predlog Državnega zbora. To je zapisano v zakonu, ki smo ga mi sprejeli tukaj. To je bil zakon o spremembi zakona o urejanju prostora in drugih posegih v prostor.</p>
               <p>Kaj želim povedati? V tem koridorju je bilo predlaganih med 5 in 10 variant. Jaz sedaj ne poznam čisto točne številke, mislim pa, da je bila zadnja sedem. Če sprejmemo mi odsek Malence - Šentjakob takšen, kot je tukaj, in tudi kolikor sem seznanjen, so te zadeve že zelo pri koncu (ti lokacijski načrti se sprejemajo praktično na Vladi, mislim, da celo danes), v tako zadefinirani in ozki obliki, potem jih od tistih sedmih variant avtomatično štiri ali pa pet odpade. Zavod za prostorsko planiranje in pa RUDS sta pa obljubila, da bo narejena korektna presoja vseh sedmih. Jaz se ne opredeljujem, katera je najboljša, to prepuščam strokovnim odločitvam. Slišim, da je veliko tega že narejenega, vendar jaz nekih uradnih rezultatov nimam. Ampak v primeru, da potrdimo to ljubljansko obvoznico, je zadefinirana točka "a". In potem od točke "a" -naslednjih 5, 10 ali pa 15 kilometrov - je trasa prejudicirana. Mislim, da danes nimamo mandata tega narediti. Zato  predlagam in ponovno pozivam DARS, da v tem segmentu spremeni program dela Družbe za avtoceste Republike Slovenije. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Izredna-08-1994-04-25.sp34">
               <speaker>DR. FRANC ZAGOŽEN:</speaker>
               <p>Spoštovani zbor! Gospod minister je sicer rekel, da sprejetje ali pa soglasje k programu dela Družbe za avtoceste v Republiki Sloveniji še ne bi pomenilo, da s tem sprejemamo tudi trase, češ da te še niso dokončno določene. Ampak v tem dokumentu, dopolnjen program dela Družbe za avtoceste, so poleg tega, o čemer je govoril gospod Lenič, kjer so popolnoma jasno določeni objekti, recimo viadukt Bizovik, most preko Ljubljanice, most preko Save itn., najbrž popolnoma že določeni, je tudi v projektu 2, celjski del, za odsek Arja vas - Vransko, recimo, tak je program: prestavitev železnice v Šempetru, potrebna dela na osuševalnem in namakalnem sistemu. Skratka, če damo soglasje k temu programu, potem smo dejansko dali soglasje trasam, ki jih še nihče ni odobril in ki so se doslej pravzaprav določale nezakonito, z nezakonitimi posegi v prostor. Jaz sem prav tako mnenja, da ta zbor menda ne bo danes sprejel sklepa, ki bi pomenil zločin nad mestom Ljubljano, da spelje pravzaprav skozi mesto preko te vzhodne obvoznice eno tranzitno avtocesto. Ker to bo pomenilo seveda tranzit iz Španije, Italije, preko Slovenije na Madžarsko in v Ukrajino, in to tu skozi Polje.</p>
               <p>Zato mislim, ne samo, da mi ne smemo dati soglasja za vzhodno obvoznico, ampak bi v tem odloku po mojem mnenju morali izvzeti tudi odsek Arja vas - Vransko, ker tudi tam obstaja vsaj pet možnih tras, pet variant in dokončno nobena še ni izbrana. Če je izbrana, potem je seveda izbrana nelegalno, je to storila samo družba DARS, nihče pa tega ni odobril in ni v skladu, ne z veljavnimi zakoni niti ni veljavnega prostorskega plana, v okviru katerega bi lahko take trase postavljali.</p>
               <p>Zato mislim, da bi morali iz tega odloka, poleg odseka Malence - Šentjakob, izvzeti še projekt dva, celjski del, ki ni dokončen in ga bo treba pravzaprav šele v prihodnosti definirati. Hvala.</p>
            </sp>
            <sp xml:id="SDZ1-Izredna-08-1994-04-25.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Tancig.</p>
            </sp>
            <sp xml:id="SDZ1-Izredna-08-1994-04-25.sp36">
               <speaker>DR. PETER TANCIG:</speaker>
               <p>Gospod predsedujoči, kolegice, kolegi! Čeprav sem Ljubljančan, ampak ko moram tehtati svojo zeleno prepričanje, ne glede na stranko, sem najprej zelen in sem seveda tudi za to, da se glasuje o kompletnem programu minus vzhodna obvoznica. Jaz bi le opozoril ta spoštovani zbor, da smo uspeli takrat nabrati šestdeset glasov, se pravi ustavno večino, (če dovolite, da korigiram kolega Korošca), ko smo rekli, da naj bo ekološki kriterij eden od prevladujočih. Tistih šestinštirideset glasov pa je veljalo, da jih je nabral kolega Šešerko, ki ga žal tukaj danes med nami ni, s predlogom, da se ravno ta vzhodna obvoznica izloči, dokler se vse te dileme, ki jih je očitno toliko, ne razrešijo.</p>
               <p>In zato prosim, da v konstruktivnem duhu, tukaj bi predvsem apeliral na ministra oziroma na Vlado, na DARS, da se da tak predlog, ki črta to vzhodno obvoznico, ki po moje nikakor še ni tako daleč, da ne bi bilo mogoče denarja zanjo porabiti koristno kje drugje.</p>
               <p>Samo za ilustracijo: ta obvoznica, ki je tudi verjetno strokovno vprašljiva, bi stala toliko, če me kolegi prav informirajo, kolikor povezava Ptuj - Lendava, za katero pa vemo kaj pomeni. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp37">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pozsončeva.</p>
            </sp>
            <sp xml:id="SDZ1-Izredna-08-1994-04-25.sp38">
               <speaker>MARIA POZSONEC:</speaker>
               <p>Lep pozdrav! Tudi jaz mislim, da bo morala Vlada malo spremeniti svoj program gradnje avtocest. Težave na cestah v Prekmurju so tako velike, da bi bilo prepozno, če bi jih lahko danes rešili. Vlada predlaga rešitev v tistem delu naše dežele leta 1999. To je malo neodgovorno, nevarno in kratkovidno. Jaz sprašujem Vlado, kaj je bolj problematično: mejni prehod, kjer čakajo tovornjaki tudi po štirideset ur, in ceste, ki niso prehodne, ali pa ljubljanska obvoznica?</p>
            </sp>
            <sp xml:id="SDZ1-Izredna-08-1994-04-25.sp39">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Avberšek.</p>
            </sp>
            <sp xml:id="SDZ1-Izredna-08-1994-04-25.sp40">
               <speaker>MAG. FRANC AVBERŠEK:</speaker>
               <p>Hvala lepa. Kolegice in kolegi. Jaz mislim, da je bil predlog gospoda Preglja korektno podan oziroma njegova utemeljitev in prenos razprave, ki smo jo imeli na Odboru za infrastrukturo in okolje.</p>
               <p>Program je sporen. To, kar je rekel gospod Anderlič, ne drži, da je nesporen. In ravno zaradi tega, ker je bil sporen, smo ga prvotno, tako je tekla razprava, torej želja je bila nekaterih, da bi ga v celoti zavrnili, vendar smo se na koncu le dogovorili, da bi bila to škoda in da bi pravzaprav samo ta sporni del Malence - Šentjakob zaenkrat izključili. Ko bo dogovorjeno oziroma, ko bo razjasnjeno vse okrog tega odseka, se bomo za njega tudi odločili. Ne vidim problema. Če sprejmemo tak predlog odloka, kot ga imamo pred sabo, bi še letos - če bodo stvari razčiščene - enkrat glasovali o program oziroma ga dopolnili in dali v program tudi vzhodno obvoznico, če se bomo za njo odločili oziroma bodo vse pomanjkljivosti oziroma vsa vprašanja razčiščena. Zato bom podprl predlagani odlok. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp41">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Sisinger.</p>
            </sp>
            <sp xml:id="SDZ1-Izredna-08-1994-04-25.sp42">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Najprej bi rad povedal to, kar je v svoji razpravi omenil gospod Drago Šiftar, da Mariborčani na nek način podpiramo ta predlog odloka, podpiramo program in soglasje k vsaki zadevi, ki se bo tukaj pojavljala samo zato, da bi dobili potrebna sredstva za Koroški most. Mislim, da daleč to ne drži. Osebno nikjer nisem sodeloval pri nobenem razgovoru, da bi kakršnikoli pogoje povzemal oziroma prevzemal v tej smeri. Koroški most, moram povedati, nima - tako, kot je on sam povedal - nič skupnega in ne more imeti nič skupnega s temi zadevami, ki so danes pred nami. Koroški most je stvar  proračuna. Takrat se bomo o njem pogovarjali, takrat bomo imeli pred sabo, ne mariborski Koroški most, ampak Koroški most je slovenski, je države Slovenije in se bomo morali takrat o tem tako tudi pogovarjati.</p>
               <p>Kar se tiče tega začetka izgradnje avtocest, bi rad  spomnil na razpravo, ki sem jo imel v lanskem letu, ko smo sprejemali program izgradnje vzhod-zahod (dobro se spomnite te razprave). Že takrat sem povedal, da bo verjetno  prišlo do tega, da preden bomo mi začeli izgrajevati hitre oziroma avtoceste od Lendave proti Kopru in ko bomo začeli graditi cesto Šentilj - Maribor in Arja vas - Hoče in tako naprej, da se bodo vedno našle neke prioritete. In ena takih prioritet je že tukaj, da je treba začeti s temi zadevami.</p>
               <p>Osebno bom podprl najetje vseh možnih kreditov za izgradnjo avtocest, pa tudi tega odloka, vendar je treba razumeti, da moramo delati po programu, ki ga je tudi ta parlament že v lanskem letu na nek način sprejel in traso nastavil vzhod-zahod in si ne moremo izmišljati. Lepo prosim predstavnike DARS-a in druge, da si ne izmišljamo nekih novih potez, kaj bomo najprej hitro naredili. Mislim, da ne moremo nič na hitro narediti, nobene obvoznice okrog Ljubljane, o tem smo lani veliko govorili in nočem o tem več govoriti.</p>
               <p>Mislim, da se je treba držati programa izgradnje avtocest, da bomo začeli graditi od Lendave, da bomo začeli graditi od Šentilja, da bomo začeli graditi iz Maribora in da se bomo pravzaprav prebili po tej trasi. Že lansko leto sem povedal, sredstva se naj najame po dolgoročnimi ugodnimi krediti za izgradnjo avtocest, ker je tako, kot je Šiftar rekel, da potrebuješ ne vem koliko ur, da prideš iz Lendave v Ljubljano oziroma iz Maribora v Ljubljano.</p>
               <p>Zato mislim, da je to treba imeti pred sabo, ne pa vsiljevati nekih hitrih zadev okoli obvoznic na račun tega, da bomo najeli kredite. Najemimo kredite, vendar po programu, ki ga imamo pred sabo.</p>
            </sp>
            <sp xml:id="SDZ1-Izredna-08-1994-04-25.sp43">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. želi še kdo od poslancev in poslank razpravljati? Gospod Školč.</p>
            </sp>
            <sp xml:id="SDZ1-Izredna-08-1994-04-25.sp44">
               <speaker>JOŽEF ŠKOLČ:</speaker>
               <p>Hvala lepa. Jaz bi rad podprl tako odlok, kot dopolnilo, ki omogoča, da se gradi tudi obvoznico okrog Ljubljane. Ker v bistvu edino vprašanje tukaj ni, kako to vpliva na graditev drugih cest, ampak je vprašanje, ali se bo ta obvoznica gradila ali ne. Popolnoma nepomembno je, da bi jaz seveda se tudi opiral na strokovne argumente, ki so jih tisti, ki so to predlagali nedvoumno imeli. Verjamem pa, da ni mogoče čisto vseh stvari pomešati s problemom te obvoznice. Tukaj ljudje govorijo o zastojih na meji, govorijo o oddaljenosti od Slovenije - jaz bi vam lahko tudi pripovedoval, da je lani v Trenti plaz zasul cesto, letos v vasi Krn in tako naprej, ampak to, žali bog, s programom, ki smo ga zelo na hitro sprejeli, z izgradnjo avtocest nima posebnega opravka. Tudi menim, da ti veliki spori, ki nastajajo med Štajerci in Prekmurci in, kaj jaz vem, včasih prav s smešnimi zavistmi do cest, ki so okrog Ljubljane, niso najbolj resni in realni. Bojim se pa, da je recimo lahko to velik presedan, da povsod, kjer bodo neke zadeve sporne, tako kot so sedaj okrog te obvoznice in kjer se bodo potem pisale različne pritožbe, da bo Državni zbor tisti, ki bo presojal, ali se bo nekaj gradilo ali se ne bo. Poteza od Kopra do Lendave je bila dogovorjena. Lahko dovolimo diskusijo o tem, ali v to spada tudi urejen promet okrog Ljubljane. Toda če bo šlo to tako naprej,</p>
               <p>potem recimo, v Domžalah nikakor ne moremo čakati tega, kdaj se bodo sporazumeli, kje so bo to priključilo na sedanji sistem avtoceste - in bo to izvzeto; v Savinjski dolini bodo lahko še dolgo časa vodili diskusije o tem, kje bo kaj teklo - in bomo spet to izvzeli; v Vipavski dolini bo to isto možno narediti, zato mislim, da je v bistvu potrebno potrditi prioritete, potem pa pustiti, da se to s tistim za lokacijsko dokumentacijo nekako usklajuje.</p>
               <p>Jaz sem bil med tistimi, ki so gospodu Šešerku podpisali pobudo za to, da se preuči trasa te obvoznice, ampak zadeva je bila formulirana tako: če on zahteva, da se prouči trasa obvoznice, potem sem jaz to razumel tako. In na eksplicitno vprašanje, ki sem mu ga postavil, da je ta obvoznica potrebna; lahko je sporno, kje teče, ampak obvoznica je tudi po tej pobudi potrebna. Sklicevati se na te podpise proti tej obvoznici mislim, da ni korektno, drugače je bilo potem vsaj del podpisnikov zavedenih.</p>
               <p>Tisto, kar velja tukaj v Državnem zboru čim prej skleniti, če to ni možno danes, ker je - jaz se strinjam, zadeva prišla prehitro in mogoče slabo pripravljena na mizo - je tudi govoriti o tej cesti okrog Ljubljane. Ampak upam si pa trditi gospodu Šiftarju in drugim, da tisti denar, ki ga je pripravljen nekdo v tem trenutku garantirati za to obvoznico okrog Ljubljane, ne pomeni, da ga je pripravljen garantirati tudi za kakršno koli drugo obvoznico ali cesto. Sploh za tisti denar, ki ga garantira mesto. Po vsej verjetnosti bodo tudi drugi kreditodajalci verjetno drugače pogojevali svoje pogoje, če gre za obvoznico okrog Ljubljane in drugače, če gre za kakršno koli drugo cesto. To se mi pa zdi, da je treba biti toliko korekten, da se s temi stvarmi ne igramo na način, češ mi lahko poljubno stvari prestavljamo. Določene stvari so finančno bolj atraktivne, druge pa ne. Tukaj morajo biti stvari čiste. In da ne bo nesporazuma in da ne bo treba potem vsem besnim zagovornikom drugih prioritet odgovarjati. Jaz se seveda strinjam, da se čim prej uredijo tudi ceste v Prekmurju, na Primorskem in zelo rad bi, da se seveda tudi v tistem koncu, ki je pa po moji presoji najbolj odrezan od centra Slovenije, to je pa na Tolminskem, Bovškem in pa po drugi strani, če boste gledali na Kočevskem in tako naprej. To so tudi stvari, ki so v Sloveniji. Jaz se strinjam z vsemi prioritetami, toda ne računajte, da če tega ne delamo, da je mogoče kar neko drugo cesto pod istimi pogoji delati. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp45">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Imamo dve repliki. Gospod Šiftar in gospa Pozsončeva, prosim.</p>
            </sp>
            <sp xml:id="SDZ1-Izredna-08-1994-04-25.sp46">
               <speaker>DRAGO ŠIFTAR:</speaker>
               <p>Repliciral bi kolegu Školču. Mislim, da tako banalizirati stvari dejansko ne moremo. Ko v en koš meče tam plazove v določenih vaseh v Soški dolini, ali nekje, ne vem kje, ali na koprskem območju - in potem določene stvari, recimo zastoje na meji. Ker teoretično, če gledamo s tega vidika, bi rekli čim kasneje cesto ali čim slabše bodo, tem manjši bodo zastoji na mejnih prehodih, zaradi tega, ker bodo kamioni težje do njih prišli.</p>
               <p>Rad bi povedal, da v neki vasi - mi imamo plazove,  kjer je pol ceste regionalke odnesene in nihče niti ne reagira; mogoče celo, ker je tako slaba cesta do Ljubljane, informacije še niso prišle do tja. Bi pa rad povedal, da sem prepričan, da ljubljanski denar, ki ga pač Mesto Ljubljana daje za cesto, ne bo šel nikoli na Štajersko ali v Prekmurje, niti ne na Primorsko ali kamorkoli drugam. O tem ni dvoma. Je pa dejstvo.</p>
               <p>Vemo, da sta vsaj dva elementa, ki narekujeta gradnjo avtoceste, in to je tisto, kar ministrstvo za ceste vedno poudarja, kar jaz tudi razumem: to je fizibilnost, se pravi, neka ekonomska upravičenost. In tam, kjer bo pod 10%, dvomim, da bi do te realizacije tudi prišlo. Tam, kjer se bo pa okrog tega gibalo, pa je še en parameter, ki ga nikakor ne moremo pozabiti, to je pa prometna varnost. In prometna varnost ni zanemarljiva. Ni to neka nepomembna stvar poleg fizibilnosti. Ta trasa, kolikor poznam podatke, praktično na celi svoji dolžini, od Kopra do madžarske meje, je fizibilna. Mogoče kakšen procent, sedaj v tem trenutku so odstopanja, tudi mogoče zaradi nenatančnih podatkov. To pa tudi pove, kakšen je recimo ta drugi parameter, kakšna je prometna varnost. Na to količino prometa imamo podatke, (ne bi si jih zdaj izmišljeval, ker jih nimam pri sebi), koliko je mrtvih od Postojne do Ljubljane, ali pa recimo med Mariborom in Ljubljano pri istem prometu. Samo to bi rad povedal. Resno ne želim, da se na tak banalen način o teh stvareh govori.</p>
               <p>Še eno stvar bi pa rad povedal. S kolegom Sisingerjem se strinjam, mislim, absolutno. Bi pa samo eno stvar rad povedal. To mu je verjetno ušlo, ko je rekel, da imamo program. Prav v tem je problem cele te naše avtocestne hrbtenice, da programa nimamo. Z zakonom o bencinskem tolarju smo pač uzakonili traso, nimamo pa programa. In Vlada nam parcialno, vedno v časovni stiski ponuja neke odseke, da potem več nimamo kaj. "Če ne daste to na izredno sejo, bomo imeli toliko izgube." S tem se jaz strinjam. Če ne daste, zopet to. In na koncu sploh ne bomo vedeli, ko pride leto 2000, kakšen program smo imeli. Program moramo zahtevati in Vlada nam ga mora dati.</p>
               <p>Za te najnujnejše stvari sem jaz in tudi naš odlok Odbora za infrastrukturo je tako sestavljen, da se najnujnejše stvari danes sprejmejo, za ostalo pa rabimo program in se ne bomo nikoli več "nategovali", ne Prekmurci oziroma Štajerci proti Primorcem, ali Dolenjci proti Gorenjcem in tako dalje. Takrat bomo točno vedeli in bomo samo držali Vlado, zaradi česa je napravila ali zaradi česa ni napravila. Hvala.</p>
            </sp>
            <sp xml:id="SDZ1-Izredna-08-1994-04-25.sp47">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Pozsončeva.</p>
            </sp>
            <sp xml:id="SDZ1-Izredna-08-1994-04-25.sp48">
               <speaker>MARIA POZSONEC:</speaker>
               <p>Hvala lepa. Jaz bi samo toliko dodala. Pa res ne vidite, da brez Lendave ni Kopra? Zastonj so avtoceste tukaj, če na meji ne morejo preko. Kdo bo čakal tudi po štirideset ur? V Evropi je še samo preko Ukrajine tak slučaj in pri nas v Dolgi vasi.</p>
            </sp>
            <sp xml:id="SDZ1-Izredna-08-1994-04-25.sp49">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp xml:id="SDZ1-Izredna-08-1994-04-25.sp50">
               <speaker>ANTON PERŠAK:</speaker>
               <p>Spoštovane poslanke in poslanci! Mislil sem, da je nekako gospod Lenič razložil, s tem, ko je govoril o svojih pomislekih v zvezi z obvoznico, tiste stvari, ki jih je nekako potrebno razložiti z vidika priključka na to obvoznico.</p>
               <p>Jaz ne bi rad a'priori nasprotoval tej obvoznici, ker mislim, da je, prvič, to vprašanje stroke, ki bo pač ocenila, ali je taka obvoznica in ring, kot pravi kolega Omerza, okoli Ljubljane potrebna ali ne, poleg tega je to bolj problem Ljubljane. Ne bi rad v tuje področje toliko posegel. Vprašanje pa je, ali je vrstni red pravi.</p>
               <p>Namreč to, kar je gospod Lenič govoril, drži. Po nekaterih vesteh, da tako rečem, ki prihajajo iz Vlade oziroma iz teh krogov, ki se s tem načrtovanjem ukvarjajo; in sicer je soditi, da bo ocena taka, da najbolj oportuna je tista varianta, ki je nekako že petnajst, dvajset let predvidena skozi domžalsko občino. Vendar drži tudi to, da je nekako obljubljeno, da bodo vse predlagane variante resno premišljene in da bodo vse variante tudi resno predstavljene in da bo potem nekako pomirilo ljudi, ki so zdaj zelo, moram reči, razburjeni tudi zaradi stvari, ki so se dogajale v samih Domžalah, ko se je nekako traso že poskušalo prestaviti za nekaj sto metrov - da tako rečem - iz mojega na sosednje dvorišče je to več ali manj izgledalo. Bi mogoče bilo le dobro videti in počakati, kako je s temi trasami in potem videti, kako točno naj poteka ta obvoznica. Seveda se bo pa ta obvoznica morala nekje priključiti na to avtocesto, ki bo šla skozi (ali kakorkoli že) domžalsko občino.</p>
               <p>Zato jaz ne bi rad razsojal o potrebnosti ali nepotrebnosti obvoznice. Res bi pa rad, da bi tudi nam vsem bila dana ta možnost presoje tistih tras, o katerih je govoril gospod Lenič. Kajti, če je pa ta obvoznica zakoličena in če je konec te obvoznice v Šentjakobu, se seveda lahko cesta nadaljuje samo v Šentjakobu - to je pa tudi dejstvo - in nikjer drugje. S tega vidika je najbrž ta razprava vsaj do neke mere razumljiva. Moram pa povedati še enkrat, da so razburjenja v zvezi s temi trasami skozi domžalsko občino zelo velika in v mnogočem tudi upravičena. Hvala.</p>
            </sp>
            <sp xml:id="SDZ1-Izredna-08-1994-04-25.sp51">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo od poslank in poslancev? Gospod Pregelj.</p>
            </sp>
            <sp xml:id="SDZ1-Izredna-08-1994-04-25.sp52">
               <speaker>ŽARKO PREGELJ:</speaker>
               <p>Spoštovani! Razvnela se je razprava o potrebnosti ali nepotrebnosti ljubljanske vzhodne obvoznice. Poglejte, ta razprava je v resnici brezpredmetna. Namreč, nihče nikoli ni postavljal, ali potrebujemo vzhodno obvoznico ali ne - brez dvoma, da jo potrebujemo - toda nikjer še ni bilo jasno povedano, da je edino tista lokacija, katero so sprejeli v mestu, pravilna; ampak pravilna ne s stališča mesta, ampak s stališča države. Namreč, zavedati se moramo, da je naloga Državnega zbora, da postavi avtocestni sistem za celo državo in ne samo za glavno mesto. Ker ni bila še dana možnost, da bi Državni zbor o tem odločal, da bi se soočal s strokovnimi mnenji, je celotna razprava o tem, ali je potrebna ali ni potrebna ljubljanska vzhodna obvoznica, v resnici brezpredmetna. Vsi vemo, da prej ali slej bo potrebno mimo Ljubljane speljati še eno avtocesto, taka, kot je ta, ki je zdaj nekako na zahodu postavljena, je zaenkrat sicer učinkovita, v bodočnosti bo pa preozka. To je verjetno vsem razumljivo, saj se v Ljubljani zberejo štiri izredno prometne avtocestne smeri. Toda, če gledamo s stališča države, če gledamo s stališča sklepa Državnega zbora, ki temelji na podlagi zakona o financiranju avtocestnega sistema prednostno na smeri vzhod-zahod - poleg tega je zbor dodatno sprejel sklep pri prvi obravnavi nacionalnega programa, da se bo dala posebna prioriteta odseku med Ljubljano in Celjem, ne okoli Ljubljane, med Ljubljano in Celjem - potem smo lahko na odboru zgolj ugotovili, da ljubljanska vzhodna obvoznica tem kriterijem ne zadošča; ni med Ljubljano in Celjem, ni na smeri vzhod-zahod, celo je na smeri sever-jug. V resnici bo ljubljanska vzhodna obvoznica dobila na veljavi takrat, kadar bo smer sever-jug spet polno obremenjena. Takrat se utegne zgoditi poseben učinek take rešitve, ko se združuje mestna obvoznica z avtocestno smerjo, ki se poraja pred zahodnimi velikimi mesti. Ko pride tranzitni potnik v bližino velikega mesta, izgubi za pot, ki je ponavadi dolga nekaj 10 km, več časa, kot jo je prej izgubil za 100 km ali pa celo več. To je pa zato, ker so v bližini velikih mest običajno avtoceste uporabljene kot obvozne ceste, ki nimajo cestnine in jih uporablja mesto za svoje normalne zbirne potrebe. Izkušnja s severno obvoznico nakazuje na to dejstvo in ga bo potrebno dolgoročno še natančno premisliti. To je eden od razlogov, ki dokazuje, da je v bistvu ta vzhodna obvoznica v resnici nekoliko preuranjen projekt.</p>
               <p>Drugi razlog je pa popolnoma finančen. Zavedati se moramo, da se bo vsak odsek, ki se bo letos začel graditi, gradil vsaj še dve do tri leta. V tem času bo angažiral po določenih finančnih zakonitostih vedno več sredstev, dokler ne doseže (ponavadi približno po enem letu zagona) nek določen maksimum, nakar začnejo ponavadi finančna sredstva, ki so potrebna za izgradnjo, počasi upadati. Teh podatkov žal zbor nima, da bi lahko ocenil, kje sploh stoji ljubljanska vzhodna obvoznica. Imamo pa podatek, ki nam govori, da je težka vsaj 84 milijonov dolarjev, potem imamo podatek, ki izhaja iz predloga za pričetek pogajanj z Evropsko investicijsko banko, kjer je omenjeno, da bodo za odseke Malence - Šentjakob, Šentjakob - Blagovica in Vransko - Arja vas potrebovali 265 milijonov ekujev, od tega naj bi bilo 175 milijonov ekujev lastnih sredstev in 90 milijonov kredita. Gre torej za 90 milijonov, ki naj bi jih Slovenija podpisala v tem letu in jih začela črpati. Če jih ne začne črpati v določenem času, jasno, jo doletijo kazenske obresti oziroma dodatni procenti in potem se ugodnost teh kreditov temu ustrezno zmanjšuje.</p>
               <p>Toda na samo vzhodno obvoznico pade pač del tega tujega kredita in logika, ki nas pri tem sili, je lahko tudi naslednja. V resnici bo ljubljanska obvoznica v tej prioritetni smeri med Ljubljano in Celjem ujemala hitrost izvajanja. Strokovnjaki trdijo, da tako in tako ni mogoče hitreje delati, da ni pripravljena dokumentacija in tako naprej, ampak če ugotovimo, da je v resnici ravno tako sporna že pripravljena dokumentacija vzhodne obvoznice, ki pa med drugim še ni usklajena v prostorskem planu (tudi tam so baje določeni popravki) in ravno tako tudi po tej plati ni nič na boljšem, kot je na primer ta, v prostoru sporni odsek, mimo Trojan.</p>
               <p>Mnenje strokovnjakov, ki se z gradnjo cest - to ni moje osebno mnenje, da se razumemo - ukvarjajo že desetletja, je tako:</p>
               <p>vsak odsek, ki se začne graditi letos, determinira gradnjo naslednjih odsekov. In utegne se zgoditi, da lahko začne primanjkovati sredstev v določenem trenutku, in v tistem primeru,</p>
               <p>jasno, je potrebno upočasniti gradnjo novih odsekov. Poseben moment nastopi približno po dveh, treh letih, ko bodo prvi odseki zgrajeni. Takrat se bo počasi že bližal čas, ko bo mimo moratorij in bo potrebno začeti vračati kredite. V tistem hipu se bomo pojavili pred dejstvom, da bomo lahko kredite uspešno vračali, če bo dovolj prelivov. Kot veste, so pa tolarski prelivi iz bencinske cene in iz cestnin. In v tistem hipu bomo ugotovili, da je izredno pomembno, da gradimo take odseke, ki bodo tudi s cestnino že vračali svoj kredit. Zaradi tega je bilo na Odboru na to vprašanje, kaj se bo zgodilo, če družba ne bo uspela plačevati teh kreditov in bo nastopilo poroštvo oziroma garancija (država jasno mora potem ta kredit odplačevati). In dogovor je bil: iz sredstev, ki jih bo dobila iz bencinskega tolarja, torej iz sredstev namenjenih za gradnjo ostalih odsekov, ki so ravno tako (ali pa še bolj) pomembni kot vzhodna obvoznica v tej državi.</p>
               <p>Kot vidite, ni tako nepomembno, kateri odsek se začne v tem letu graditi in kako bo kasneje vračal svoj vložek. Vemo, da obvoznica ne bo cestninska cesta, kajti to je križanec med avtocesto in mestno cesto. In tudi zaradi gostote priključkov je težko na njej uveljavljati cestninski sistem. Sprejemljiv bi bil edino tisti izredno sodoben, pri nas pa še popolnoma neuporabljen elektronski sistem; zaenkrat pa za uvedbo takega sistema ni bila sprejeta še nobena odločitev.</p>
               <p>Na to vrsto pomislekov bi dodal še enega. In sicer, da je družba v svojem programu navedla, da je za prioriteto uporabila naslednja načela: prvo načelo, odvisnost od stanja izdelane projektne dokumentacije, potem njena usklajenost v prostoru vzhodna obvoznica, kar se tiče usklajenosti, ni usklajena, ker je na njo stalno vrsta pritožb, zbor pa o njej še ni uspel odločati); dodatno pa imajo prednost odseki, pri katerih je zelo ogrožena prometna varnost in tisti odseki, kjer so stopnje ekonomske upravičenosti razmeroma visoke.</p>
               <p>V primerjalni tabeli je družba navedla zgolj stopnjo interne donosnosti, kar je v bistvu po neki posebni tehnologiji izračunana donosnost posamezne ceste v skladu z njeno dolžino, obremenitvijo in podobno. Toda dejansko ta cesta ne bo nosila cestnine - še enkrat poudarjam - in je tukaj izračun njene donosnosti vprašljiv. Poleg tega je celotno ljubljansko območje na karti, ki prikazuje ogroženost prometne varnosti, pobarvano z modro  barvo - to je barva, ki je najbolj hladna, najmanj obremenjena. Najbolj obremenjena območja so pobarvana z rdečo. Ta se pa nahajajo med Ljubljano in Celjem, na Sloveniki med Celjem in Mariborom, potem med Mariborom in Ptujem, na zahodni strani pa okrog Kopra, predvsem med Kozino in Rižano; in mislim, da drugih hujših območij - sedaj na pamet se ne spomnim več - ni. Dokaz, da tukaj tudi en kriterij ni bil korektno predstavljen.</p>
               <p>Še enkrat bi poudaril: Državni zbor mora gledati na avtocestni sistem kot celoto in se ne sme podrejati nobenemu parcialnemu interesu, pa čeprav je to interes glavnega mesta.</p>
               <p>Prosim za racionalnost in predlagam, da Zbor sprejme odlok tako, kot je predlagan, in da ne uporabljamo glasovanja s pomočjo amandmajev, kajti v tem primeru pomeni, da je zadeva popolnoma odprta, potem pomeni, da sprejemamo program, ki bo v resnici zakon in ga je treba temu ustrezno opredeliti. Potem jasno ne moremo te zadeve delati po hitrem postopku, pomeni, da ne moremo na tej izredni seji takega postopka voditi in tako naprej.</p>
               <p>Na Odboru je bil sklenjen dogovor, da bo ta program družba uporabljala predvsem za sklepanje tistih nujnih pogodb za začetek del, tam kjer so zadeve popolnoma neproblematične; gre predvsem za gradnjo posameznih cestnih objektov in pripravljalna dela na odseku med Arjo vasjo in Hočami, gre za nekaj drugih pripravljalnih del na manj problematičnih odsekih. Dogovorjeno je bilo celo, da bi se med letom program dopolnil in ponovno, če bi bilo potrebno, potrdil oziroma da bi medtem že končno prišel nacionalni program. Tudi vzhodna obvoznica lahko dobi svoje mesto v programu dela DARS-a v naslednjem letu oziroma če se izkaže, da je njen potek z vseh kriterijev neproblematičen, se lahko tudi ta program dopolni. Zdaj ga sprejemati in s tem detirminirati tudi druge odseke za vrsto let, menim, da je izredno nepremišljeno dejanje.</p>
               <p>Opozoril bi vas še na eno dejstvo. Ta projekt, če ne bo potekal tako, da se bo čimbolj sam financiral, bo imel izreden vpliv na javni dolg. In prav bi bilo, da bi nam Vlada pripravila različne scenarije vpliva tega projekta, če se ne bo plačal tako, kot je bilo prvotno mišljeno. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp53">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Omerza.</p>
            </sp>
            <sp xml:id="SDZ1-Izredna-08-1994-04-25.sp54">
               <speaker>MAG. IGOR OMERZA:</speaker>
               <p>Hvala. Se opravičujem, ker sem šele zdaj prebral dodatno mnenje Sekretariata za zakonodajo in pravne zadeve, ki je uničujoče za to, kar se je nam dalo, ta predlog programa dela DARS v letu 1994. In tudi v odboru niste zavzeli tega stališča, ste dali to na Državni zbor. Odgovorni bomo pa mi, če ne sprejmemo tega in bo velika škoda. Neodgovorni boste vi na ministrstvu. Od februarja bi lahko to naredili in niste tega naredili. In ta program, po mnenju Sekretariata, ni pravi program. Če si pogledamo to mnenje na dveh straneh, boste videli, da je ta ocena sekretariata v nekem smislu uničujoča za tiste, ki so to pripravljali. In zdaj smo pač seveda na tem, da zaradi škode mi moramo zdaj to pokrivati. Če pa ne, kdo bo odgovoren? Državni zbor ali ministrstvo, ki tega ni solidno pripravilo? Kdo je projektna strokovna služba, kdo je ta organizacija? Boste pač zdajle morali odgovoriti. In pravi: po oceni sekretariata je treba ugotoviti, da tega gradiva kljub dopolnitvi še vedno ni mogoče obravnavati kot program dela DARS v smislu 6. člena zakona itn. To je nezaslišano.</p>
            </sp>
            <sp xml:id="SDZ1-Izredna-08-1994-04-25.sp55">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo? Gospod minister.</p>
            </sp>
            <sp xml:id="SDZ1-Izredna-08-1994-04-25.sp56">
               <speaker>IGOR UMEK:</speaker>
               <p>Prvo, kar se tiče niza očitkov okoli nacionalnega programa. Nacionalni program je na Ministrstvu za varstvo okolja in urejanje prostora in se z njimi usklajujemo. Ministrstvo nam je poslalo tudi prostorski plan oziroma dopolnitve k prostorskemu planu Republike Slovenije. Tudi smo že dali gospe, ki se je zanimala iz Odbora za infrastrukturo iz strokovnih služb, da si lahko ta program tudi ogleda, če želi, tako, da je na vpogled. In upam, da bo lahko potem, ko bo usklajen, v najkrajšem času prišel v parlament.</p>
               <p>Kar se tiče poročil. Mi smo tudi že oddali v proceduro in tudi usklajujemo z Ministrstvom za varstvo okolja in urejanje prostora poročilo za marec, ki mora, žal, iti čez vladno proceduro. To pomeni, da mine mesec, da se poročilo pripravi, da se uskladi skozi vladno proceduro; lahko mine npr. mesec in pol do dva meseca, to pa pomeni takšen zamik. Vendar zakon določa na tak način. Tako, da smo tudi tu žrtev procedure, ampak tako so zadeve določene v zakonu o DARS-u.</p>
               <p>Kar se tiče samega finančnega načrta, le-ta stoji. Mislim, da se tu ves čas pojavlja bojazen, da bo zaradi vzhodne obvoznice zmanjkalo denarja za druge zadeve. To lahko ocenjujem delno tudi iz razprave. To ni tako! Nam je v načrtu cel program in nam diktira tempo in prioritete tisto, kar smo že povedali - predvsem pripravljenost dokumentacije. Varnost je zelo pomembna, vendar da se vsak odsek zgradi čimprej, takoj, ko to omogoča dokumentacija. To tudi največ prispeva k varnosti. Saj zadrževanje enega odseka zato, da drugi čaka v teh prioritetah, ki znotraj šestletnega obdobja ne morejo biti prioritete, pomeni pač, da je varnost na tistem odseku, ki čaka, v tem času ogrožena. Tako, da obratni načrt ne prispeva k varnosti.</p>
               <p>Kar se tiče samih očitkov na postopek. Postopki so peljani popolnoma zakonito. Tudi v Savinjski dolini je občinska skupščina v Žalcu sprejela ta prostorski načrt oziroma lokacijo. Mislim, da je bilo od 40-tih samo 7 poslancev proti. Tako, da je tudi po tej plati zakonit postopek zagotovljen in tudi izraz interesov ljudi in uravnoteženje po vsej strokovni plati je upoštevano.</p>
               <p>Kar se tiče same domžalske obvoznice, ceste od Domžal, je v pripravi 7 variant. Mislim, da so vsi vidiki že proučeni. Gre samo za to, da čakamo mnenje s strani kmetijcev. Tako gremo tudi tu zelo intenzivno naprej, skupaj z Ministrstvom za varstvo okolja.</p>
               <p>Skupaj z Ministrstvom za varstvo okolja in urejanje prostora so bile tudi proučene vse variante okoli Ljubljane in tudi skupaj z njimi je predlagana ta rešitev. Konzultirana je bila z obeh strani vsa stroka v Sloveniji. In vsa stroka v Sloveniji je mnenja, da je ta obvoznica potrebna.</p>
               <p>Gre za to, da tudi cel cestninski sistem, če se ne pride mimo Ljubljane, potem ne more delovati. Ta obvoznica bi po strokovnih ocenah že danes, če bi bila npr. zgrajena - simulacije so narejene - leta 1992, bi prevzela nase med 18 do 26.000 vozil dnevno, s tem, da ima še niz drugih funkcij. V tem primeru vsaj s strokovnega stališča vzhodna obvoznica in rešitve, ki so predlagane, popolnoma stojijo. Na tem področju v slovensko stroko, ki je bila angažirana z vseh strani, ne morem dvomiti.</p>
               <p>Dalje - kar se tiče Lendave. Tudi tam gremo s polno paro naprej in proučujemo oziroma se pripravlja dokumentacija. Upam, da bodo v prostoru zadeve čimprej rešene, da bomo lahko začeli tudi graditi. In pomurski poslanci so obljubili, da bodo v teh postopkih v prostoru nudili vso možno pomoč. Tudi v nacionalnem programu, ki smo ga predložili in ki je v usklajevanju z Ministrstvom za varstvo okolja in urejanje prostora, je predlagana avtocesta. Leto 2012 pa je omenjeno samo leto, ko bo dosežena 10% stopnja donosnosti. Vendar glede na to, da se avtoceste računajo za daljše obdobje, je to tudi znotraj sprejemljivih okvirov. Posebno pa - zaključuje cel avtocestni sistem v Sloveniji. Tako se v celoti držimo tistega programa in strategije, ki je bila v prvi fazi določena v Državnem zboru.</p>
               <p>Kar se tiče samega postopka oziroma teh očitkov. Nam je bil dan očitek in mnenje Sekretariata za zakonodajo v tej smeri - in to sem omenil na začetku - da program DARS-a ni samo program novogradenj avtoceste, ampak da pod programom Služba za zakonodajo razume tudi tisti program, ki se sicer normalno sprejme kot program nekega podjetja. Npr. kako se znotraj vršijo dejavnosti. Ta program je sprejela hkrati s programom graditve tudi Vlada in potem je na sugestijo Sekretariata za zakonodajo s tem delom programa bil program tudi dopolnjen. Omenil sem že: v Poročevalcu je ta dodaten program k temu programu avtocest tudi že objavljen.</p>
               <p>Po tej plati zadeve s programom stojijo in to v tistih okvirih, ki so bili v tem Državnem zboru že določeni. Vsi postopki tečejo in vsi strokovni postopki tečejo zelo intenzivno zato, da se do zadev pride.  Gre za to, da uvrstitev v letni program dela ne pomeni določitve lokacije; pomeni samo to, da se v skladu s terminskimi plani, ki so določeni in ki to omogočajo - glede na to, kako zreli so postopki - da se v tem letu eventualno, če bodo stvari toliko zrele, tudi začnejo graditi. Kakšne razmere oziroma škode nastajajo, če program ni sprejet, pa je bilo tudi že obrazloženo.</p>
               <p>Zato  najprej predlagam, da se glasuje o amandmaju. Če amandma ne bo izglasovan, bomo seveda predlagali sklep, da se to čim hitreje, zaradi vseh razmer, uvrsti na sejo Državnega zbora in da se obravnava kot dodatek k programu. Če pa to ni sprejeto, se potem sprejme odlok tako, kot je predlagan. O tem smo tudi govorili na Odboru za infrastrukturo in mislim, da se v tej smeri glasovanje izvede. Seveda smo pa mi dolžni iz vseh strokovnih in drugih razlogov, kot Vlada, skupaj z Ministrstvom za promet in zveze in Ministrstvom za varstvo okolja, predlagati program takšen, kot je bil objavljen v Poročevalcu in kot ga je Vlada, ob upoštevanju vseh razmer na tem področju, predlagala. Hvala.</p>
            </sp>
            <sp xml:id="SDZ1-Izredna-08-1994-04-25.sp57">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod dr. Bučar, prosim.</p>
            </sp>
            <sp xml:id="SDZ1-Izredna-08-1994-04-25.sp58">
               <speaker>DR. FRANCE BUČAR:</speaker>
               <p>Spoštovani zbor! Jaz popolnoma razumem gospoda ministra, ki je rekel, da so oni žrtev postopka in teh pravil. Ampak, jaz ne bi rad videl, da bi postali vsi slovenski državljani žrtev nekih stvari, ki niso do konca jasne in razčiščene, kajti v tem primeru gre za velikanska sredstva. To si moramo biti na jasnem. In dokler bo obstajal najmanjši sum, da tukaj stvari niso do kraja kristalno jasne, toliko časa jaz ne morem glasovati za tak program. In dokler jaz ne bom dobil zelo konciznega in jasnega odgovora - če lahko uporabim ta izraz - na očitke, ki jih daje Sekretariat za zakonodajo in pravne zadeve, mi je popolnoma jasno, da jaz za to stvar ne morem glasovati. In tega odgovora zaenkrat še nismo dobili. Delno v prvem delu, drugi del je ostal popolnoma nepojasnjen. Jaz sicer v načelu ne nasprotujem programu načelno kot celoti, ampak vendarle, dokler te stvari niso jasne, mislim, da ni mogoče glasovati - vsaj z moje strani - za tak program. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp59">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj, prosim.</p>
            </sp>
            <sp xml:id="SDZ1-Izredna-08-1994-04-25.sp60">
               <speaker>ŽARKO PREGELJ:</speaker>
               <p>Spoštovani! Gospod minister je navedel vrsto  netočnosti, pa mislim, da nima smisla, da bi jih sedaj jaz razčiščeval z njim, ker sva že večkrat razčiščevala tudi na Odboru v takih in drugačnih tonih in očitno se mu ne da nič dopovedati.</p>
               <p>Bi pa rad opozoril na eno dejstvo. Vlada nam je dala v svojem mnenju 21. 4., ki smo ga dobili v petek zjutraj na klop na sejo Odbora za infrastrukturo, in takrat je tudi prišel v bistvu predlog, da se ta zadeva uvrsti na to izredno sejo. Dala nam je Vlada spisek objektov, za katere so bili že opravljeni razpisi, to je za izvajalce. Predvideni so tudi datumi podpisa pogodbe; in večina teh pogodb naj bi se že podpisovala od 22.4. naprej, pa nekje do konca maja meseca. Vlada je ugotovila, da če bi bil ta program sprejet šele konec meseca ali pa celo junija meseca, da bi zamudila vse te roke in zaradi tega bi zamudila gradbeno sezono. In ti objekti so taki: viadukt Devina, viadukt Škedenj 1, 2, viadukt Slatina, viadukt Dramlje, viadukt Žepina, mali objekti na avtocesti Hoče - Arja vas, viadukt Jak, viadukt Šempeter, viadukt Selo Šempeter, podvoz Selo Šempeter, potem je trasa Selo - Šempeter, viadukti Čebulovica - Divača, podvoz Čebulovica - Dane, trasa Čebulovica - Dane, podvoz Divača - Dane in trasa Divača - Dane. In zaradi teh čisto konkretnih predlogov se je Odbor odločil, da bo pač naredil to uslugo in predlagal Državnemu zboru, da ta program potrdi s to izjemo vzhodne obvoznice. Noben objekt, ki je tukaj naštet, ni na vzhodni obvoznici.</p>
               <p>Vlada jasno oziroma njen minister za promet, gospod Umek, vztraja do konca, trmasta, na svojih zamislih, prodaja jih kot politiko, ki je povsod potrjena in sprejeta. V resnici ni nikjer sprejeta in nikjer potrjena, ker ni sprejeta v Državnem zboru. In kar ni sprejeto v Državnem zboru, v tej državi ne velja. Vlada lahko to stokrat sprejme, toda to ne velja. Kajti to je materija, ki jo mora Državni zbor sprejeti.</p>
               <p>Zato menim, da je to trmasto vztrajanje na popolnoma zgrešeni proceduri, na sklicevanje na dokumente, ki jih ni, popolnoma nesprejemljivo. Osebno, glejte, se bom zdaj začel zavzemati, da tega v nobeni obliki ne sprejmemo več. Menim, da je to nesramnost brez primere, kar se greste gospodje iz Vlade. Na takšen način boste sigurno zavozili slovenski projekt. In potem bom res začel verjeti tistim besedam oziroma tistim ljudem, ki govorijo, da Vlada potrebuje ta sredstva, v taki velikosti, kot jih zahteva za to leto, ko vsi vemo, da bo lahko porabila največ polovico, očitno za druge namene. Če želite sanirati banke in podobne zadeve s temi sredstvi, potem delajte kakor hočete, ampak ne z mojo privolitvijo. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp61">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Černelič.</p>
            </sp>
            <sp xml:id="SDZ1-Izredna-08-1994-04-25.sp62">
               <speaker>FRANC ČERNELIČ:</speaker>
               <p>Hvala lepa. Poslanke in poslanci! Rad bi, da bi pravzaprav glasovali. Rekel bom takole. Primorci, Štajerci, če ne želite, dajte nam prednost, vam bomo pokazali Zasavci, Posavci, Dolenjci in pa Gorenjci, kako je treba stvari speljati. Pustite nam nekaj možnosti. Umaknite se, dogovorite se, potem pa ponovno pridite zraven, če ne morete.</p>
               <p>Jaz predlagam, da glasujemo in na koncu koncev zaključimo te brezpredmetne razprave, ki se morajo opraviti v odborih in pa na drugih koncih, ne pa tule. Poizkušajmo zdaj pač sprejeti odlok tako, kot je bil predlagan. Ali pa eventualno, če ste Ljubljančani in ostali za to tudi amandma. Lepo prosim, pristopimo h glasovanju, pač čim manj velikih razprav. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp63">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Simšičeva.</p>
            </sp>
            <sp xml:id="SDZ1-Izredna-08-1994-04-25.sp64">
               <speaker>DANICA SIMŠIČ:</speaker>
               <p>Hvala za besedo. Spoštovani predsedujoči, spoštovane kolegice in kolegi! Ne morem se strinjati s predgovornikom, da so vse te pripombe in razprave brezpredmetne in nepomembne. Še kako so pomembne. In še enkrat se bom vrnila k mnenju Sekretariata za zakonodajo in pravne zadeve. V svojem tretjem odstavku, naj ga preberem, je zapisal: "Iz predložene dopolnitve gradiva je mogoče povzeti, da strokovna dela v zvezi z izvajanjem programa gradnje avtoceste DARS d. d. prepusti s pogodbo posebni organizaciji imenovani projektna strokovna služba, pri čemer ni jasen njen status, ali gre za samostojen pravni subjekt ali pa deluje kot organizacija v sestavi in kdo je njen ustanovitelj in tako dalje in tako dalje". In na koncu zaključuje, da gradivo ni pripravljeno tako, kot bi moralo biti.</p>
               <p>Prva inačica je bila pripravljena februarja, od februarja dalje je pristojno ministrstvo in DARS - oba sta vedela, kako je potrebno program dopolniti, pa ga nista dopolnila. In jaz moram reči, da tukaj gre za milijarde in milijarde tolarjev in da tukaj Državni zbor, s tem, ko bo dal soglasje za kredite in za garancijo, prevzema vso in popolno odgovornost za nekaj, kar je bilo baje dogovorjeno že v Vladi. Če je bilo dogovorjeno v Vladi, potem naj Vlada da za to garancijo in naj Vlada za to odgovarja. Jaz kratko in malo takega načina in takega pojasnjevanja ne morem sprejemati. Hvala.</p>
            </sp>
            <sp xml:id="SDZ1-Izredna-08-1994-04-25.sp65">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister.</p>
            </sp>
            <sp xml:id="SDZ1-Izredna-08-1994-04-25.sp66">
               <speaker>IGOR UMEK:</speaker>
               <p>Ta strokovna organizacija, tako kot je bilo že vrsto let do sedaj, je cestni inženiring, ki je opravljal strokovne naloge tako za republiško upravo za ceste, kot jih sedaj opravlja za DARS. V skladu z zakonom o gospodarskih javnih službah se cestni inženiring reorganizira v organizacijo, ta trenutek je v popolni lasti države. V dosedanjem financiranju je imel pogodbo, ker je to v skladu tudi z obstoječo zakonodajo. Takoj, ko bo reorganiziran, je predviden razpis oziroma v skladu z zakonom o gospodarskih javnih službah razpis za strokovna dela na tem področju in dobila jih bo tista organizacija, ki bo pač ponudila najboljšo uslugo in najboljše cene. To ni v nobenem neskladju z nikomur. Program DARS-a je progam DARS-a in ta program se potem uresničuje. Tudi prostorske zadeve dela niz projektantskih organizacij po Sloveniji in vse drugo na podlagi razpisa oziroma aranžmajev, ki pač so tu narejeni. Tukaj ni nobenih posebnih skrivnosti. Gre predvsem, kolikor sem jaz razumel tudi sedajle iz razlage, za mnenje Sekretariata oziroma službe za zakonodajo, da bi moral ta program vključevati tudi program teh organizacij, vendar programi teh organizacij so strogo vezani na program DARS-a in gre samo za strokovna dela, ki se prilagodijo programu, ki ga sprejema ta Državni zbor. Če bi tako šlo dalje, bi morali recimo tudi sprejeti program projektivnega biroja Celje ali kogar drugega, vendar ta dela se oddajo na podlagi programa DARS-a, ki je z zakonom o DARS-u pooblaščen za upravljanje in za izgradnjo avtocestnega sistema v Sloveniji. In mi smo ta program, ki je bil tisto, kar je bilo zahtevano s strani Sekretariata za zakonodajo v smislu programa DARS-a kot DARS-a tudi dopolniti s segmentom, ki govori o upravljanju avtocest v Republiki Sloveniji.</p>
            </sp>
            <sp xml:id="SDZ1-Izredna-08-1994-04-25.sp67">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Polajnar.</p>
            </sp>
            <sp xml:id="SDZ1-Izredna-08-1994-04-25.sp68">
               <speaker>IGNAC POLAJNAR:</speaker>
               <p>Spoštovane poslanke in poslanci! Očitno je bil moj amandma kriv za to vročo razpravo in za hitro spreminjanje mnenja tudi članov odbora. Na začetku je bilo namreč iz vse razprave zaznati, da sprejmimo to, kar je odbor pripravil. Ko pa je bil vložen ta amandma, pa se je stvar začela nenadoma podirati. Jaz ta amandma k odloku umikam zato, da bo sprejet odlok.</p>
               <p>Drugo, kar bi rad vendarle rekel, je pa tole. Pri tej Družbi za izgradnjo avtocest ali pri avtocestni  izgradnji se je v tem Državnem zboru že kar nekajkrat govorilo o tem, kako se bo goljufalo. Jaz take razprave ne sprejemam. Mi smo vgradili vse potrebne mehanizme za kontrolo vseh institucij, ki se bodo s tem ukvarjale. In kdor danes to govori, govori, da tudi ta Državni zbor ni sposoben te stvari peljati tako, kot si jo je sam z zakonom postavil. Tako, da ne razumem več, ali gre za to, da bomo avtoceste gradili ali ne. Če gre za to, da jih ne bomo gradili, potem jasno povejmo to in da bo potem tudi ta Državni zbor nekoč poklican na odgovornost, zakaj se na relaciji Ljubljana - Celje v zadnjem času zgodi toliko nesreč. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp69">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen. Gospod Bučar ima repliko.</p>
            </sp>
            <sp xml:id="SDZ1-Izredna-08-1994-04-25.sp70">
               <speaker>DR. FRANCE BUČAR:</speaker>
               <p>Hvala lepa za besedo. Spoštovani zbor! Take razprave pa res ne morem sprejemati. Ker če kdo stavi kakršenkoli pomislek, potem je avtomatično ožigosan kot človek, ki je proti gradnji avtocest. To je popolnoma nemogoča logika. Če tukaj kdorkoli postavlja vprašanja, mislim, da jih zelo zavestno postavlja in z neko odgovornostjo. Kajti, še enkrat poudarjam, tu ne gre za mačji kašelj, ampak za velikanska sredstva.</p>
            </sp>
            <sp xml:id="SDZ1-Izredna-08-1994-04-25.sp71">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Izredna-08-1994-04-25.sp72">
               <speaker>DR. FRANC ZAGOŽEN:</speaker>
               <p>Spoštovani zbor! Tudi jaz odločno zavračam take vrste razpravo. Postavljam pa konkretno vprašanje: ali je nadzorni odbor DARS-a odobril ta program dela in ali soglaša z najetjem kredita v takem obsegu? Rad bi konkretne odgovore in po možnosti dokumente, ki jih je sprejel nadzorni odbor DARS-a. Drugače  mislim, da delamo nekaj mimo organa, ki smo ga postavili. Hvala.</p>
            </sp>
            <sp xml:id="SDZ1-Izredna-08-1994-04-25.sp73">
               <speaker>PODPREDSEDNIK MIROSLAV MOZETIČ:</speaker>
               <p>Zdaj sta dve repliki. Gospod Polajnar in gospa Simšičeva.</p>
            </sp>
            <sp xml:id="SDZ1-Izredna-08-1994-04-25.sp74">
               <speaker>IGNAC POLAJNAR:</speaker>
               <p>Se strinjam z gospodom Bučarjem, ko pravi, da ni mogoče tako postavljati stvari. Samo jaz sem jih postavil zaradi tega, ker je Odbor jasno zapisal, da sprejema to. In jaz le mislim, da je Odbor tisti, ki je v petek pri vsej zdravi pameti o tem resno razpravljal in tudi te pomisleke imel. Če jih pa ni imel, potem se pa naj ponovno sestane in naj zdaj te pomisleke da na mizo. Ne da zdaj prav člani Odbora, bom rekel, razpolagajo s popolnoma novimi dejstvi, ki jih prej ni nihče omenil. Za to gre. Tam v poročilu pa lepo piše, da sprejmimo to. Moram reči, da sem zdaj nekoliko v zadregi, ker sem verjel, da Odbor ve, kaj dela. In upal sem tudi, da bomo to stvar hitro opravili. Se pa še enkrat opravičujem, če je bil moj amandma tisti, ki je povzročil vso to razpravo. Ampak, si predstavljam, da ni bil, da je bil zgolj razlog za to, da se je lahko začelo spet o tem. In bom še nekaj rekel: ko sem jaz lani razpravljal tu v Državnem zboru o avtocesti vzhod - zahod, sem istočasno razpravljal o avtocesti Ljubljana - Zagreb. Skoraj bi me bičali v tem Državnem zboru, ker sem to samo omenjal. Zdaj sem pa vedno bolj prepričan, da če že v Sloveniji moramo kaj graditi, bi bilo očitno manj zamer, če bi začeli pa vsaj to delati, da se bo nekaj začelo. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp75">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Simšičeva.</p>
            </sp>
            <sp xml:id="SDZ1-Izredna-08-1994-04-25.sp76">
               <speaker>DANICA SIMŠIČ:</speaker>
               <p>Hvala. Jaz sem prvotno želela odgovoriti gospodu Polajnarju na njegovo prvo razmišljanje, pa mu bom hkrati še na drugo.</p>
               <p>Na Odboru (jaz sem bila slučajno tam kot nadomestna članica) smo o tem temeljito razpravljali. Izraženi so bili taki in še hujši pomisleki. Predstavniki ministrstva in DARS-a so vsa ta vprašanja slišali in če bi jih ob vsej dobri volji Odbora jemali resno, potem bi danes na to razpravo prišli pripravljeni in bi na vsa vprašanja lahko jasno odgovarjali.</p>
               <p>In še ena stvar. Jaz se na gradbeništvo ne spoznam. Zelo od daleč sem eno leto delala na tem področju, ampak vem, da je presneto natančno določeno, kdaj se začne gradbena sezona, koliko časa traja in v katerem času se ta dela najbolj smotrno lahko opravijo.</p>
               <p>Lepo prosim. To gradivo, ki smo ga v Državni zbor dobili, je datirano z 21. aprilom. Ali lahko vprašam, kdaj se začne gradbena sezona in kako resno je in ministrstvo in DARS vzelo to, da se gradbena sezona začne takrat, ko se začne, če iz Vlade dobimo v Državni zbor neko gradivo, na temelju katerega naj skušamo odločati, datirano z 21. aprilom? Hvala.</p>
            </sp>
            <sp xml:id="SDZ1-Izredna-08-1994-04-25.sp77">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jančar.</p>
            </sp>
            <sp xml:id="SDZ1-Izredna-08-1994-04-25.sp78">
               <speaker>JANEZ JANČAR:</speaker>
               <p>Hvala lepa. Ne vem, glede na to, da je gospod Ignac Polajnar umaknil ta amandma, bi jaz novega vložil z isto vsebino, če je to možno. In zato bi prosil, da vendar ta amandma ostane, če se vi s tem strinjate.</p>
               <p>Kar se pa tiče - jaz še vedno ne razumem, vendar obračam se na vas. Jaz razumem Ljudsko stranko, ki oporeka temu projektu. Ker vendar, vladne stranke so se dogovorile za graditev cest, opozicija pač temu nasprotuje. Jaz sem to že prej rekel in mi ni nihče oporekal, in zato se mi to še toliko bolj potrjuje.</p>
               <p>Kar se pa tiče, gospa Simšičeva, gradbene sezone: mogoče, da je kar prav, da jeseni začnejo, da se do jeseni še tisto pospravi in da se glavna gradbena dela začnejo pred zimo, takrat, ko ni nobene škode na zemljišču. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp79">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj. Replika gospod Polajnar.</p>
            </sp>
            <sp xml:id="SDZ1-Izredna-08-1994-04-25.sp80">
               <speaker>IGNAC POLAJNAR:</speaker>
               <p>Hvala lepa. Moram reči gospodu Jančarju, da jaz res umikam ta amandma prav zaradi tega, da tukaj ne bo očitkov, češ, ta amandma je bil vsiljen zato, da se bo tudi to delalo, kar ni jasno, kar še ni bilo prediskutirano, pri čemer se ljudje niso mogli odločiti, in tako naprej. Prav zaradi tega umikam, ker je toliko, vsaj nekateri pravijo, nejasnosti s to nesrečno ljubljansko obvoznico. Zato umikam. Se pa strinjam s tistimi, ki govorijo: če ne bo obvoznice, nam na žalost tudi avtoceste v Sloveniji prav malo koristijo. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp81">
               <speaker>PODPREDSEDNIK MIROSLAV MOZETIČ:</speaker>
               <p>Gospa Simšičeva replika.</p>
            </sp>
            <sp xml:id="SDZ1-Izredna-08-1994-04-25.sp82">
               <speaker>DANICA SIMŠIČ:</speaker>
               <p>Gospod Jančar! Jaz bi se načeloma seveda strinjala z vami, če ne bi v gradivu Vlade bilo zapisano, da če bo Državni zbor to obravnaval in sprejemal šele junija 1994, bo izgubljenih osemstopetinosemdeset delovnih dni najboljšega dela gradbene sezone leta 1994. Samo toliko.</p>
            </sp>
            <sp xml:id="SDZ1-Izredna-08-1994-04-25.sp83">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Izredna-08-1994-04-25.sp84">
               <speaker>ŽARKO PREGELJ:</speaker>
               <p>Spoštovani! V poročilu o delu odbora sem, upam, jasno poudaril, da je odbor pod tezo pomanjkanja časa sprejel tak sklep, tako kot ga je sprejel. Odbor je namreč to problematiko pripravljal normalno za sejo Državnega zbora. Če bi ta seja Državnega zbora bila konec tega meseca, bi bila pač pripravljena. Ker je seja, kot veste, preložena na maj mesec, je</p>
               <p>odbor še bolj temeljito pripravil. Toda šele v petek zjutraj se je pojavila želja, da se to obravnava na tej izredni seji in pod argumenti tistih objektov, ki naj bi se začeli graditi to leto in za katere je treba podpisati pogodbe najkasneje do konca maja meseca, smo se odločili, da pač damo zeleno luč temu programu, jasno brez tistega spornega dela ljubljanske vzhodne obvoznice. To je bil konsenzualni dogovor na odboru. Tukaj to ni stališče Ljudske stranke, jaz sem bil samo en član Ljudske stranke v tem odboru (gospa Logarjeva je bila odsotna), vseh ostalih 11 je članov drugih strank. Prosim, ne nam naprtiti nekaj, kar sploh ne zagovarjamo. Nihče od Ljudske stranke tukaj ni govoril v imenu stranke. Vselej kadar nastopam, nastopam ali kot predsednik odbora, če pojasnjujem, kadar pa razlagam svoje stališče, pa pač razlagam svoje stališče. Imam jih veliko in so popolnoma avtonomna.</p>
               <p>Še enkrat poudarjam, da je odbor ta sklep sprejel kot kompromis. Odbor je sprejel še dva sklepa (imate jih v mnenju, ki je priloženo). Z drugim sklepom zahteva od Vlade, da dopolni ta program predvsem s finančnimi pokazatelji,  da prikaže porabo sredstev za celotno obdobje gradnje teh odsekov. Namreč, zavedati se moramo, da bo teh devet odsekov angažiralo tretjino vseh sredstev. To je ogromno.</p>
               <p>In kot zadnje, imamo še tretji sklep, kjer zahtevamo od Vlade, da poda ustrezno aktualizirano finančno poročilo o vseh avtocestnih odsekih, ki se pričenjajo graditi v tem letu. To poročilo naj poda takoj. Tega poročila jasno Vlada še ni podala. To je bila glavna zamera, da pač ne daje poročil. In prosim, ne kriviti odbor, da ne opravlja svoje funkcije, ker je ne more. Jaz bom dal en dan verjetno na dnevni red točko in bom vprašal člane Odbora, ali smo še lahko tisto, za kar nas zakon zavezuje - in bom zahteval, da se odločimo - če ne bodo poročila prihajala; kajti te odgovornosti mi nase ne moremo prevzeti. Izgovor na vladno proceduro je popolnoma neutemeljen. Namreč, zakon govori, da mora Vlada dajati mnenja zgolj v primeru letnega programa in letnega poročila o delu, ne pa za vsakomesečna poročila, za katere je Družba za avtoceste zavezana na podlagi sklepa Zbora, ne pa zakona. Hvala.</p>
            </sp>
            <sp xml:id="SDZ1-Izredna-08-1994-04-25.sp85">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Protner, prosim.</p>
            </sp>
            <sp xml:id="SDZ1-Izredna-08-1994-04-25.sp86">
               <speaker>MAG. JOŽE PROTNER:</speaker>
               <p>Spoštovani predsedujoči, spoštovane kolegice, kolegi! Sem med tistimi, ki smo za to, da čim prej pristopimo h glasovanju in bom podprl odlok v takšni vsebini, kot ga je predlagal matični odbor. Mislim, da vsa razprava, ki je tekla dve uri, dokazuje, da za kaj drugega kot izglasovati odlok, kot ga je predlagal odbor, pač ni pogojev. Zato tudi apeliram na strankarskega kolega, gospoda Jančarja, da ne vlaga amandmaja. Hvala.</p>
            </sp>
            <sp xml:id="SDZ1-Izredna-08-1994-04-25.sp87">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Prosim, gospod minister.</p>
            </sp>
            <sp xml:id="SDZ1-Izredna-08-1994-04-25.sp88">
               <speaker>IGOR UMEK:</speaker>
               <p>Da ne bo vsebinske razprave, samo proceduralni odgovori. Poročilo Odbora za infrastrukturo sem dobil šele danes, sklepi so mi bili pokazani v klopi. Danes ob 13. uri sem delavca, ki dela za Odbor za infrastrukturo, vprašal, kje so sklepi oziroma kakšni so, pa še niso bili natipkani oziroma so se še pisali tako, da sem bil ves čas v intenzivni zvezi, gospod Pregelj, in še sedaj jih nimam na klopi razmnoženih.</p>
               <p>Drugič - kdo je sprejemal program DARS-a? Po zakonu o DARS-u letni program dela družbe sprejme skupščina Družbe v soglasju z Državnim zborom; kljub temu je bil na nadzornem svetu, ki sicer sprejema po zakonu o DARS-u finančni načrt. Zaključni račun in poslovno poročilo sprejme skupščina Družbe po predhodnem mnenju nadzornega sveta Družbe. Tako je bilo vse narejeno v skladu z zakoni in v skladu s postopki. Celo več - tudi program dela je obravnaval nadzorni svet DARS-a, tako njegov strokovni projektni svet kot tudi njegov finančni svet. Tako, da po strokovni plati in po vseh zadevah zadeve formalno stojijo.</p>
            </sp>
            <sp xml:id="SDZ1-Izredna-08-1994-04-25.sp89">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? (Nihče.) Zato zaključujem razpravo.</p>
               <p>Odkrito priznam, da sem sedaj v dilemi. Glede na določbo zakona, ki govori o tem, da mi dajemo soglasje - tako kot je odlok napisan, dajemo soglasje z nekim pogojem. Tega v zakonu in v poslovniku ni. Potreboval bi malo konzultacije in prosim, če mi lahko takoj pomaga predstavnik Sekretariata za zakonodajo, sicer bi prosil za 5 minut, da se vodstvo umakne na konzultacijo glede tega odločanja. - Tu imamo odlok, ki daje soglasje z nekim pogojem. Ali je to možno ali ni možno? Ali lahko pojasnite, gospod Baškovič? Prosim.</p>
            </sp>
            <sp xml:id="SDZ1-Izredna-08-1994-04-25.sp90">
               <speaker>MILAN BAŠKOVIČ:</speaker>
               <p>Povem lahko samo svoje mnenje. Toda ob takih primerih, ki niso novi, nikdar nismo dajali soglasja z nekim zadržkom. In po moje gre tudi tukaj za tak primer. Po zakonu skupščina DARS-a tak letni program sprejme, je kompleten, in Državni zbor daje soglasje.  V primerih, če pride do sporov in do pomislekov, je bila večkrat praksa taka - seveda, če je bil čas - da smo tukaj te svoje pomisleke izrazili, včasih že v odborih, včasih na zboru oziroma še prej v prejšnji skupščini in je potem predlagatelj oziroma tista institucija, ki je pristojna za ta temeljni dokument, morala to preizkusiti, pregledati in se potem odločiti, ali umakne določene dele iz tega akta in se potem potrdi tisto, kar je bilo izčiščeno. Nekako je bil potem dvofazni postopek. Takšen je bil običaj.</p>
               <p>V tem primeru, če je to akt družbe, njene skupščine, bi mi celo morali iz tega odloka ta zadržek, s tem, da se iz poglavja izvzame, že sami ven črtati, brez amandmaja, če bi bili načelni, in bi torej amandma sploh ne bil aktualen, ker bi že prvi tekst moral to sam izčistiti. To je moje mišljenje. Tako, da amandma, če ga tako imenujem, ki se zavzema, da se ta del črta, je čisto v redu, ker že prvi tekst ni sledil normalnemu odnosu parlamenta do skupščine te družbe.</p>
               <p>Če sem pa že tukaj, glede na naša mišljenja, ki so bila tukaj večkrat uporabljena, tako ali drugače, bi rad samo zaključil s tem, da če se jih dobro bere, se vidi, kje so problemi pravne narave, da se je nekaj poizkušalo iti nasproti in se je nekaj tudi popravljalo. V tej časovni stiski in vsakršni seveda ne bomo prišli do perfektne situacije, tega se zavedam, vendar osnovni problem je po moje v tem, da to odločanje o investicijah, o cestnih odsekih, ne bi mogla biti vsebinska stvar tega programa na ta način, ker to je odločitev skupščine. In bi morale biti v nacionalnem programu te stvari urejene in ta program dela družbe za posamezno leto bi moral praktično vse operativne izvedbene stvari predstaviti; tako kot zakon tudi opisuje. Če se pa sedaj v tem programu zato, ker nimamo onega osnovnega programa, pa notri pojavljajo vsebinske odločitve kot del nacionalnega programa, ki ga ni, potem pa prihaja do vseh teh težav, ki so se tu pojavljale in so vzele dve uri časa. Mislim, da je tu, v tem konceptu ta napaka. Vendar ker nimamo onega dokumenta, se nekako po naravi stvari pojavi potem v takem dokumentu, ki je pa sicer drugače funkcionalno naravnan. Toliko samo še mimogrede.</p>
            </sp>
            <sp xml:id="SDZ1-Izredna-08-1994-04-25.sp91">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Če jaz pravilno zaključujem in iz tega, kar preberemo iz zakona, bi praktično mi lahko dali na glasovanje odlok o soglasju k programu</p>
               <p>dela Družbe za avtoceste Republike Slovenije d.d. za leto 1994. 1. člen bi se glasil: "Državni zbor soglaša s programom dela Družbe za avtoceste Republike Slovenije d.d. za leto 1994, ki je razviden iz poglavja 1.1, gradnja avtocest, in 1.2., vzdrževanje in upravljanje avtocest. 2. člen. Odlok prične veljati z dnem objave v Uradnem listu Republike Slovenije." So kakšni ugovori? Gospod Šiftar.</p>
            </sp>
            <sp xml:id="SDZ1-Izredna-08-1994-04-25.sp92">
               <speaker>DRAGO ŠIFTAR:</speaker>
               <p>Ja, rad bi povedal v svojem imenu, pa mislim, da precej kolegov, ki smo zdaj tam zadaj neformalno razpravljati, da zdaj s to razlago gospoda Baškoviča nismo zvedeli nič več. In bi vseeno pozvali ministra oziroma pozivam ministra, da naj pove - sedaj je velika možnost, da mu takšen odlok, ki ga je zdaj predsedujoči formuliral, v tem trenutku pade ali je to boljše zdaj za ves ta njegov program ali pa da sprejmemo takšen tekst, kot ga je predlagal matični odbor?</p>
            </sp>
            <sp xml:id="SDZ1-Izredna-08-1994-04-25.sp93">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod minister.</p>
            </sp>
            <sp xml:id="SDZ1-Izredna-08-1994-04-25.sp94">
               <speaker>IGOR UMEK:</speaker>
               <p>Iz razlogov, ki sem jih že povedal in zakaj smo šli tudi na hitro sejo, je dobro, da se da mandat dela za izvedbo programa vsaj v tistem delu, kjer ni sporen; o tem ni nobenega dvoma. Rad bi tudi določen komentar dal na nacionalni program.</p>
               <p>Nacionalni program nikjer v zakonu o DARS-u ni kot osnova naveden, ampak letni program dela. Kljub temu je ta program, ki je bil predlagan, dopolnjen v skladu z obravnavanim projektom, ki je bil sprejet kot prva faza nacionalnega programa v Državnem zboru. Nacionalni program je na poti in se usklajuje na ministrstvih.</p>
               <p>Težava je tudi v tem, ker ne obstoji samo sklep parlamenta, čeprav poslovnik pravi, da je to potrebno utemeljiti z zakonom. Namreč, zakon o cestah sicer določa strategijo, vendar z ustavnim zakonom. Takrat, ko se je črtal cel zakon o družbenem planiranju, so se črtali izrecno vsi deli zakonov, ki govorijo o planiranju oziroma o takih strategijah. Kljub temu ministrstvo pripravlja na osnovi sklepov Državnega zbora nacionalni program izgradnje avtocest in ga bo tudi, takoj ko bo usklajen v medvladni proceduri, predlagalo v Državni zbor. Ta program gre do leta 2005 oziroma še nekaj čez in je predvsem dopolnjen z graditvijo tudi sever-jug kot druge prioritete; v tem tem delu pa praktično sledimo vsemu tistemu, kar je intencija oziroma kar je v nacionalnem programu.</p>
               <p>Tako, da zato, da se zadeve začnejo, tako kot je tudi odlok predlagan s strani Odbora za infrastrukturo, če se ne more sprejeti program v celoti, potem se zavzemamo in podpiramo tisti del programa, ki je nesporen. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp95">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Čisto proceduralno. Gospod Bučar? Mislil sem predlagati še eno rešitev, ampak prosim.</p>
            </sp>
            <sp xml:id="SDZ1-Izredna-08-1994-04-25.sp96">
               <speaker>DR. FRANCE BUČAR:</speaker>
               <p>Moja intervencija gre v prvi vrsti proti vašemu predlogu. Se pravi - kot je predgovornik govoril - minister odloči, ali tvega, da mu ves program pade, ali sprejme s tako omejitvijo. To je absolutno nemogoče o takem predlogu glasovati. Nič se ne spuščam v vprašanje, ampak če je pravna razlaga Sekretariata za zakonodajo pravilna, potem nimamo o tem kaj razpravljati. Možno je samo glasovati o tem ali o drugem. Da bi pa rekli sedaj, da izbiramo, ali želimo manjše ali večje zlo, ne gre. Se pravi, popolnoma jasno bi se strinjal, če je pravno možna taka rešitev, samo o tem lahko glasujemo. In nič drugega. Na žalost.  </p>
            </sp>
            <sp xml:id="SDZ1-Izredna-08-1994-04-25.sp97">
               <speaker>PODPREDSEDNIK MIROSLAV MOZETIČ:</speaker>
               <p>Opravičujem se, ampak nisem čisto dobro razumel. Jaz sem sicer predlagal - govoril sem ves čas o tem, da se da soglasje ali ne da. Nisem jaz to ali to rekel. Jaz sem zdaj iskal rešitev, smo se tudi pogovarjali, ne vem, če bi se z njo strinjali, da bi posebej glasovali, ali se strinjamo samo s tisto točko štiri, ki se nanaša na ta odsek, torej poglavje ena, točka štiri, Malence - Šentjakob; če bi posebej o tem delu, in potem pa o celoti. Samo to sem jaz študiral. Sicer pa tako, kot je bilo razloženo, je tudi moje stališče.</p>
               <p>Gospod Pregelj.</p>
            </sp>
            <sp xml:id="SDZ1-Izredna-08-1994-04-25.sp98">
               <speaker>ŽARKO PREGELJ:</speaker>
               <p>Spoštovani! Odbor je predložil tak odlok, kot ga je predložil. In ker je po poslovniku matično delovno telo tisto, ki predlaga Državnemu zboru, da sprejme določen sklep, menim, da se lahko glasuje samo o takem sklepu, kot ga je matični odbor predlagal, sicer ni predlagatelja. Ne more predsedujoči predlagati vsebinskega sklepa. Predsedujoči lahko predlaga zgolj proceduralne sklepe.</p>
               <p>Kar se tiče mnenja sekretariata. Jaz se sicer z njim strinjam. Ugotovljeno je bilo že v prvi obravnavi, preden smo dali na dnevni red letni program dela Družbe za avtoceste, da je program dela pomanjkljiv in v nasprotju z zakonom o DARS-u; nakar so ga dopolnjevali, toda še vedno je manjkal tisti del, ki ga v bistvu mora zapolniti nacionalni program.</p>
               <p>Ta odlok je v resnici zgolj iskanje možnega, da ne bi zastajala tista dela, ki niso sporna. Če ga tako sprejmemo, potem ima smisel o njem odločati. Če se pa želi preko teh formalnosti, ki pa nikoli ne vzdržijo tiste formalnosti, da v bistvu zbor o tem programu sploh ne more odločati, ker nima nacionalnega programa, se pravi, če zaradi takih formalnih zadržkov želite sprejeti izredno problematičen dokument, potem ga dajte. Toda še enkrat poudarjam, brez moje pomoči in tudi v nadalje ne vidim več nobene možnosti, da bi ta zbor lahko nadzoroval projekt, ki se imenuje gradnja avtocest v Republiki Sloveniji od leta 1994 do leta 2000. Ne bo več nobene možnosti, ker sam Državni zbor ne bo imel nobenega instrumenta, s katerim bi lahko ta projekt nadzoroval.</p>
               <p>Predlagam, da v kolikor so taki tehtni pomisleki s strani sekretariata, da se o odloku ne da glasovati, naj zbor ali zahteva, da matični odbor spremeni predlog in pripravi nov predlog ali kaj drugega, ampak nikakor pa ne, da bi tukaj umetno frizirali ta predlog, ki ga je matični odbor pripravil. Hvala.</p>
            </sp>
            <sp xml:id="SDZ1-Izredna-08-1994-04-25.sp99">
               <speaker>PODPREDSEDNIK MIROSLAV MOZETIČ:</speaker>
               <p>Moje mnenje je tako, da mi ne glasujemo o vašem predlogu sklepa, ampak o odloku. Glede na opozorila Sekretariata je pa vprašanje vsebine.</p>
               <p>Gospod Černelič.</p>
            </sp>
            <sp xml:id="SDZ1-Izredna-08-1994-04-25.sp100">
               <speaker>FRANC ČERNELIČ:</speaker>
               <p>Spoštovani! Predlagam rešitev, da mi dejansko sprejmemo tako, kot je predlagano, s tem da se izvzame odsek avtoceste, da naj se pa skupščina DARS-a ponovno sestane in upošteva ali pa zavrne nazaj, če to ne bo (ampak mislim, da bi morala upoštevati) in seveda s ciljem, da se program v tistem delu, kjer je soglasje, izvaja, da to sprejme. In potem mislim, da ne bi bilo sporno, ker bi v tej obliki pravzaprav sprejeli celovit program. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp101">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Torej, ne glede na to, da se ne strinjam s stališčem gospoda Preglja in opozarjam na opozorilo Sekretariata za zakonodajo, dajem odlok, kot je predlagan, na glasovanje. Ugotovimo sklepčnost! (52 prisotnih.)</p>
               <p>Kdo je za? (44 poslancev.) Je kdo proti? (5 poslancev.)</p>
               <p>Ugotavljam, da je odlok o predloženem besedilu sprejet.</p>
               <p>Odbor predlaga še nekatere sklepe pod točko 2, 3. In še nekaj prosim gospoda Preglja, če obrazloži, ali je to potrebno.</p>
               <p>Torej, odbor predlaga še nekaj sklepov pod točko 2.  Bom prebral, ker ga je treba po našem mnenju nekoliko popraviti. Prosim gospoda Preglja, če pozorno posluša, da bo lahko komentiral popravke.</p>
               <p>Pod 2. točko je predlog sklepa, o katerem bi glasovali. "Državni zbor nalaga Vladi Republike Slovenije, da pripravi prikaz predvidene skladnosti dinamike gradnje z dinamiko potrebnih finančnih sredstev za vsak posamezen avtocestni odsek za celotno obdobje gradnje in gradivo predloži Državnemu zboru v obravnavo."</p>
               <p>Pod 3. točko: "Državni zbor nalaga Vladi Republike Slovenije, da Družba za avtoceste Republike Slovenije d.d. poda ustrezno aktualizirano finančno poročilo o vseh avtocestnih odsekih, ki se pričenjajo graditi v letu 1994. Poročilo naj poda takoj."</p>
               <p>Dodatni sklepi niso potrebni.</p>
               <p>Gospod Žarko Pregelj, se strinjate s tem, kar smo prebrali? Želi kdo razpravljati o teh dveh predloženih sklepih? (Nihče.) Dajem na glasovanje sklep, ki se glasi: "Državni zbor nalaga Vladi Republike Slovenije, da pripravi prikaz predvidene skladnosti dinamike gradnje z dinamiko potrebnih finančnih sredstev za vsak posamezen avtocestni odsek za celotno obdobje gradnje in gradivo predloži Državnemu zboru v obravnavo." Ugotovimo sklepčnost! (55 prisotnih.)</p>
               <p>Kdo je za? (45 poslancev.) Je kdo proti? (1 poslanec.)</p>
               <p>Ugotavljam, da je ta sklep sprejet.</p>
               <p>Predlagam naslednji sklep: "Državni zbor nalaga Vladi Republike Slovenije, da Družba za avtoceste Republike Slovenije d.d. poda ustrezno aktualizirano finančno poročilo o vseh avtocestnih odsekih, ki se pričenjajo graditi v letu 1994. Poročilo naj poda takoj." Ugotovimo sklepčnost! (56 prisotnih.)</p>
               <p>Kdo je za? (35 poslancev.) Je kdo proti? (10 poslancev.)</p>
               <p>Ugotavljam, da je tudi ta predlog sklepa sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>2. TOČKO DNEVNEGA REDA</title>. To je na <title>OBRAVNAVO PREDLOGA ZAKONA O SOGLASJU REPUBLIKE SLOVENIJE DARS-U D.D. ZA NAJETJE KREDITA PRI EVROPSKI BANKI ZA OBNOVO IN RAZVOJ - HITRI POSTOPEK</title>.</p>
               <p>Predlog zakona je v obravnavo zboru predložila Vlada Republike Slovenije. V skladu z 209. členom poslovnika, bomo združili vse tri obravnave predloga zakona tako, da bomo hkrati opravili splošno razpravo, razpravo in glasovanje po členih ter razpravo in glasovanje o zakonskem predlogu v celoti.</p>
               <p>Razpravljavce prosim, da razpravljajo istočasno tudi o naslovu zakona ter vložijo amandmaje oziroma o njih razpravljajo.</p>
               <p>Želi predstavnik Vlade besedo? (Ne želi.)</p>
               <p>Predlog zakona je obravnaval Odbor za infrastrukturo in okolje kot matično delovno telo. Želi poročevalec odbora besedo? Gospod Pregelj.</p>
            </sp>
            <sp xml:id="SDZ1-Izredna-08-1994-04-25.sp102">
               <speaker>ŽARKO PREGELJ:</speaker>
               <p>Spoštovani! Odbor za infrastrukturo je obravnaval predlog zakona o soglasju Republike Slovenije DARS-u d.d. za najetje kredita pri Evropski banki za obnovo in razvoj. Dejansko je v tem predmetu odbor bil zainteresirano delovno telo in je na koncu sprejel stališče, da predlaga Odboru za finance in kreditno-monetarno politiko kot matičnemu delovnemu telesu, da podpre sprejetje predlaganega zakona o soglasju Republike Slovenije za najetje kredita pri Evropski banki za obnovo in razvoj. Predlagano je bilo, da naj bi bil Odbor za infrastrukturo tudi matično delovno telo. Jaz osebno s strani predsednika takega pooblastila nisem dobil. Jasno pa je, da glede na to, da se Odbor za finance ni sestal, bi pač moral zbor odločati o tem, ali sprejme to poročilo Odbora za infrastrukturo kot edino, se pravi kot primerno za to, da lahko o tem sploh odloča. Hvala.</p>
            </sp>
            <sp xml:id="SDZ1-Izredna-08-1994-04-25.sp103">
               <speaker>PODPREDSEDNIK MIROSLAV MOZETIČ:</speaker>
               <p>Na predlog, ki smo ga zdaj pravkar slišali, predlagam zboru predlog sklepa, da zbor soglaša, da je mnenje k predlogu zakona o soglasju Republike Slovenije DARS d.d. za najetje kredita pri Evropski banki za obnovo in razvoj, ki ga je podal Odbor za infrastrukturo in okolje, da je to mnenje podano kot mnenje matičnega delovnega telesa. Ugotovimo sklepčnost! (31 prisotnih.) Ugotovimo sklepčnost! (47 prisotnih.) Odločamo o tem, da je poročilo odbora in mnenje Odbora za infrastrukturo in okolje k predlogu zakona o soglasju Republike Slovenije DARS-u, d.d. za najetje kredita pri Evropski banki za obnovo in razvoj kot poročilo in stališče matičnega delovnega telesa.</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da je ta predlog sklepa sprejet.</p>
               <p>In sedaj, če sem prav razumel gospoda Preglja, bo podal poročilo kot poročevalec odbora. Je bilo že povedano - v redu. Želi besedo predstavnik Sekretariata za zakonodajo in pravne zadeve? Prosim, gospod Baškovič.</p>
            </sp>
            <sp xml:id="SDZ1-Izredna-08-1994-04-25.sp104">
               <speaker>MILAN BAŠKOVIČ:</speaker>
               <p>Hvala lepa. Oprostite, ker sem se moral javiti za besedo. Namreč, gre za hitre postopke. Mi smo v naših mnenjih dali nekaj opozoril, vendar opažam, da niti odbor ni uspel obdelati teh naših zadnjih poročil. Ugotavljam, da tudi predlagatelj ni dobil našega zadnjega poročila. Opozarjam samo na to, da vendarle mislim, da je nekaj sugestij in nekaj opažanj verjetno aktualnih in bi bilo dobro, da bi vsaj to upoštevali in mogoče našli kakšne dopolnitve, kakšne popravke, ki bi napravile rešitve bolj skladne, logične. Mislim, da bi vendarle kazalo, da se ob tem izjavijo. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp105">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želijo besedo predstavniki poslanskih skupin? V kakšnem svojstvu želite besedo? Kot Vlada - saj Vlado sem že prosil, pa ni nič povedala. Želijo torej besedo predstavniki poslanskih skupin? (Ne želijo.) Besedo dajem poslankam in poslancem. Kdo želi besedo?</p>
               <p>Predstavnik Vlade, prosim.</p>
            </sp>
            <sp xml:id="SDZ1-Izredna-08-1994-04-25.sp106">
               <speaker>PREDSTAVNICA VLADE:</speaker>
               <p>Gospod predsedujoči, hvala. Dala bi samo eno pojasnilo. Zakon o najetju kredita oziroma o poroštvu Republike Slovenije za najetje kredita za DARS... </p>
            </sp>
            <sp xml:id="SDZ1-Izredna-08-1994-04-25.sp107">
               <speaker>PODPREDSEDNIK MOZETIČ:</speaker>
               <p>To je predlog zakona o soglasju Republike Slovenije DARS-u, d.d. za najetje kredita pri Evropski banki za obnovo in razvoj - tak je naslov. Ta zakon, ki sem ga prebral, imamo sedaj.) ... Oba zakona. Zakon o najetju kredita je obravnaval Odbor Državnega zbora za infrastrukturo in Odbor za monetarno politiko in finance (Kopačev odbor) in zakon je bil tudi na Odboru za finance potrjen. (Pripombe v dvorani.) Ja, zakon o najetju kredita - mislim, da o tem govorite.</p>
            </sp>
            <sp xml:id="SDZ1-Izredna-08-1994-04-25.sp108">
               <speaker>PODPREDSEDNIK MIROSLAV MOZETIČ:</speaker>
               <p>Ne, sedaj govorimo o zakonu o soglasju Republike Slovenije. Bomo pa pod naslednjo točko govorili tudi o zakonu o poroštvu Republike Slovenije za obveznosti iz pogodbe o najetju kredita Evropske banke za obnovo in razvoj za izgradnjo odseka hitre ceste Pesnica-Šentilj.</p>
            </sp>
            <sp xml:id="SDZ1-Izredna-08-1994-04-25.sp109">
               <speaker>PREDSTAVNICA VLADE:</speaker>
               <p>Dobro, se opravičujem.</p>
            </sp>
            <sp xml:id="SDZ1-Izredna-08-1994-04-25.sp110">
               <speaker>PODPREDSEDNIK MIROSLAV MOZETIč:</speaker>
               <p>Prosim. Besedo ima Stanko Debeljak, državni sekretar v Ministrstvu za finance.</p>
            </sp>
            <sp xml:id="SDZ1-Izredna-08-1994-04-25.sp111">
               <speaker>MAG. STANKO DEBELJAK:</speaker>
               <p>Hvala lepa za besedo. Moram reči, da sem to mnenje Sekretariata za zakonodajo videl sedaj pred tremi minutami in se v celoti strinjam z dopolnitvijo prvega člena in s predlogom, da se za 1. členom doda novi 1. a) člen. Predlagam Državnemu zboru, da to sprejme. Hvala.</p>
            </sp>
            <sp xml:id="SDZ1-Izredna-08-1994-04-25.sp112">
               <speaker>PODPREDSEDNIK MIROSLAV MOZETIČ:</speaker>
               <p>Ja, mi nimamo vloženih amandmajev. To je stališče naše strokovne službe. Gospod Peršak.</p>
            </sp>
            <sp xml:id="SDZ1-Izredna-08-1994-04-25.sp113">
               <speaker>ANTON PERŠAK:</speaker>
               <p>Najprej bi bilo zanimivo vedeti, ali večina poslancev sploh ve, da bomo obravnavali dva zakona, ali misli, da bomo obravnavali samo enega. Drugič pa predlagam, da se točka prekine, in da se vpraša, ponudi čas predlagateljem, če se strinjajo s pripombami sekretariata, da pač pripravijo ustrezne amandmaje, in da se takrat odloča. Po mojem pol ljudi v dvorani sploh ne ve, za kaj gre.</p>
            </sp>
            <sp xml:id="SDZ1-Izredna-08-1994-04-25.sp114">
               <speaker>PODPREDSEDNIK MIROSLAV MOZETIČ:</speaker>
               <p>Ja, kako da ne, gospod Peršak, saj smo sprejemali dnevni red. Torej besedo imajo, zdaj smo pri razpravi, poslanci in poslanke. Želi še kdo razpravljati? Gospa Simšičeva.</p>
            </sp>
            <sp xml:id="SDZ1-Izredna-08-1994-04-25.sp115">
               <speaker>DANICA SIMŠIČ:</speaker>
               <p>Jaz sicer vem, da razpravljamo o dveh zakonih, ampak glede na to, da je predstavnica Vlade rekla, da je oba zakona obravnaval Kopačev odbor, bi prosila, če lahko dobimo, če smo pri vpisu, se opravičujem, jaz imam zgolj eno poročilo in sicer poročilo o predlogu zakona o poroštvu Republike Slovenije za obveznosti in tako dalje, in tukaj je pozitivno mnenje. K zakonu, ki ga sedajle obravnavamo pa nimam poročila, lahko pa, da je. Samo rada bi ga dobila.</p>
            </sp>
            <sp xml:id="SDZ1-Izredna-08-1994-04-25.sp116">
               <speaker>PODPREDSEDNIK MIROSLAV MOZETIČ:</speaker>
               <p>Je kakšen predstavnik Odbora za finance tukaj? Podpredsednik odbora, mislim, da je tukaj. Gospod minister Umek.</p>
            </sp>
            <sp xml:id="SDZ1-Izredna-08-1994-04-25.sp117">
               <speaker>IGOR UMEK:</speaker>
               <p>Obravnavan je bil zakon o poroštvu, vsebinsko sta pa zakona identična. Zakon o DARS-u zahteva poleg zakona o poroštvu tudi zakon o soglasju za najetje kredita in potem zakon o poroštvu. Tako, da z vsebinskega stališča gledano, ker gre za identičen zakon, gre za identično vsebino samo dve zakonodaji. Zahteva se v proceduri, tako kot je bilo pojasnjeno, dva zakona, zaradi tega je predlagan potem tudi ta zakon o soglasju k najetju kredita poleg zakona o garanciji. Vsebinsko je pa materija popolnoma identična. In jaz bi prosil predsedujočega, da zato, da se dodajo tisti amandmaji, ki redakcijsko koregirajo stvari in s katerimi se tudi strinjamo, da nekaj časa, da se ti amandmaji vložijo in zakon lahko sprejme. Vsebinsko pa ni nobenih problemov. Hvala.</p>
            </sp>
            <sp xml:id="SDZ1-Izredna-08-1994-04-25.sp118">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Jagodnik.</p>
            </sp>
            <sp xml:id="SDZ1-Izredna-08-1994-04-25.sp119">
               <speaker>JOŽE JAGODNIK:</speaker>
               <p>Spoštovani kolegi in kolegice! V bistvu smo se zataknili in ne vidim razloga, zakaj sedaj kompliciramo. Meni manjka, podobno kot moji kolegici Danici Simšičevi, poročilo Odbora za finance, tudi mnenje Odbora na zakon o soglasju oziroma zakon o zadolževanju. To mi manjka. Ampak glede na to pojasnilo, ki ga je podal minister, mislim, da tudi to obvestilo oziroma pojasnilo lahko sprejmemo. Gre za eno in isto materijo in mislim, da je napaka smo v tem poročilu, da ni omenjen tudi drugi zakon. Tekst, ki ga bi Odbor za finance moral dati, ki bi bil pravilnejši, seveda bo popolnoma identičen, kot je ta tekst, ki ga imamo na zakon o poroštvu Republike Slovenije itn.</p>
               <p>Zato mislim, da to lahko izglasujemo in da se na ta način rešimo malo te konfuzne situacije, za katero Državni zbor ni kriv. Mislim, da je deloma krivda na Odboru za finance in bi res prosil predstavnika Odbora za finance, da to nekako pojasni. Sicer bi pa predlagal, tako kot je gospod Peršak, da prekinemo to točko, da se stvar razjasni na relaciji obeh odborov, da se dopolni s tistimi amandmaji redakcijske narave, ki jih terja gospod Baškovič in da potem na relaciji ministrstvo - Državni zbor pridemo do čistega.</p>
            </sp>
            <sp xml:id="SDZ1-Izredna-08-1994-04-25.sp120">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Simšičeva.</p>
            </sp>
            <sp xml:id="SDZ1-Izredna-08-1994-04-25.sp121">
               <speaker>DANICA SIMŠIČ:</speaker>
               <p>Hvala lepa. S tem predlogom za prekinitev se strinjam. Hkrati pa predlagam, da prekinitev velja za oba zakona. In poleg tega, kar je gospod Jagodnik predlagal, imam še eno proceduralno zagato.</p>
               <p>Za zakon o poroštvu se je kot matični odbor oglasil Odbor za finance, za zakon o soglasju republike, pa je Državni zbor kot matično delovno telo razglasil Odbor za infrastrukturo. Jaz tega preprosto ne razumem. Če je zakon o poroštvu tisti, ki temelji na zakonu o soglasju, potem bi verjetno oba zakona potrebovala isti matični odbor. Mislim, da je tudi to potrebno razčistiti. Hvala.</p>
            </sp>
            <sp xml:id="SDZ1-Izredna-08-1994-04-25.sp122">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak? (Je že.)</p>
               <p>Torej, tako predlagam, ker s temi našimi pavzami so problemi. Sedaj  smo v bistvu, čeprav v hitrem postopku, v splošni razpravi, zadeve se usklajujejo in bomo malo počasi šli in bomo prišli tudi do tega. Želi še kdo o tem, na nek način splošnem delu hitrega postopka, razpravljati? Prosim, gospod Pucko.</p>
            </sp>
            <sp xml:id="SDZ1-Izredna-08-1994-04-25.sp123">
               <speaker>CIRIL PUCKO:</speaker>
               <p>Hvala lepa gospod predsedujoči! Proti koncu petkovega zasedanja sem postavil vprašanje, kako to, da Odbor za finance in kreditno-monetarno politiko ni mogel pripraviti mnenja v eni zadevi, ki je stara več kot sedem mesecev. Sedaj dobivam vtis, da ni v stanju pripraviti mnenja tudi o zadevi oziroma pri zakonu, ki bi naj bil sprejet po hitrem postopku.</p>
               <p>Sedaj se mi postavlja vprašanje, zakaj smo tukaj. Potem me gospod Jagodnik napeljuje na to, da bo določen odbor sprejel eno univerzalno mnenje in bomo tisto samo vsakemu zakonu prilagali.</p>
            </sp>
            <sp xml:id="SDZ1-Izredna-08-1994-04-25.sp124">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Umek, prosim.</p>
            </sp>
            <sp xml:id="SDZ1-Izredna-08-1994-04-25.sp125">
               <speaker>IGOR UMEK:</speaker>
               <p>Predsedujoči, gospe in gospodje! Mislim, da je popolnoma korektno, da je Odbor za infrastrukturo matični odbor za ta prvi zakon, ker gre za soglasje k temu Šentilj - Pesnica za najem kredita, in odbor se po vsebinski plati s tem tudi strinja. Medtem ko so obdelane vse finančne dimenzije tega istega problema in tega istega zakona v identičnem besedilu praktično na Odboru za finance pri zakonu o garancijah. Gre za ta isti zakon in za ta isti kredit. Tako, da je ta kredit tudi po finančni plati, vsebinsko po finančni plati obdelan. Tako, da ne vidim v tem, da zakona o soglasju ni obdelal Odbor za finance, nobenega problema oziroma nobenega vsebinskega neskladja.</p>
            </sp>
            <sp xml:id="SDZ1-Izredna-08-1994-04-25.sp126">
               <speaker>PODPREDSEDNIK MIROSLAV MOZETIČ:</speaker>
               <p>Gospod Frim, prosim.</p>
            </sp>
            <sp xml:id="SDZ1-Izredna-08-1994-04-25.sp127">
               <speaker>STANE FRIM:</speaker>
               <p>Hvala. Spoštovani! Menim, ker gre za vsebinsko popolnoma identično stvar in iz tega poročila k predlogu zakona o poroštvu, mislim, da je izpadlo tudi o najetju. Tako, da predlagam, da se skupaj sprejme. Torej, to bi bilo soglasje Odbora za finance.</p>
            </sp>
            <sp xml:id="SDZ1-Izredna-08-1994-04-25.sp128">
               <speaker>PODPREDSEDNIK MIROSLAV MOZETIČ:</speaker>
               <p>Gospod Černelič, prosim.</p>
            </sp>
            <sp xml:id="SDZ1-Izredna-08-1994-04-25.sp129">
               <speaker>FRANC ČERNELIČ:</speaker>
               <p>Spoštovani! Žal mi je sicer za zaplet. Jaz bom vložil amandma, tako kot je bilo napisano, s tem "da je pod pogoji" je tekst iz 1. člena - torej govori o tem, da je znesek kredita 32,7 milijona USD. Kredit se črpa v USD, obrestna mera variabilna, šest mesečni libor z opcijo, da se v času trajanja kredita lahko obrestna mera fiksira ob plačilu stroškov konverzije, rok plačila 15 let z vključno štiri letnim moratorijem za odplačilo glavnice. Začetek odplačevanja april 1998. Drugi stroški: provizija za odlog črpanja, odpoved kredita, provizija za konverzijo valute in konverzijo obrestne mere ter zamudne obresti največ v višini 2,75% od vrednosti kredita letno. Stroški priprave kredita in procent vrednosti kredita plačljivi v enkratnem znesku v sedmih dneh, ko pogodba stopi v veljavo. Marža za deležni rizik 1% na variabilo ali fiksno obrestno mero. Torej, ta tekst gre noter. Jaz bom to napisal, vlagam pa tudi takoj. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp130">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prekinjam za 15 minut. Nadaljujemo ob 19.30 uri.</p>
            </sp>
            <stage type="time">(Seja je bila prekinjena ob 19.15 uri in se je nadaljevala ob 20.00 uri.)</stage>
            <sp xml:id="SDZ1-Izredna-08-1994-04-25.sp131">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, spoštovani kolegi! Nadaljujemo z delom. Ugotovimo prisotnost.</p>
               <p>Ugotovimo sklepčnost! (55 prisotnih.)</p>
               <p>Ugotavljam, da smo sklepčni in lahko nadaljujemo z delom. Pričenjamo obravnavo posameznih členov in amandmajev k tem členom. V razpravo dajem 1. člen in amandma k 1. členu. Amandmaje ste prejeli v tem trenutku na klop. (Če dovolite bi ga ne prebiral, ker imamo sedaj te liste vsi pred seboj. Se strinjate s tem, da ne berem?) Želi kdo razpravljati o 1. členu in o amandmaju k 1. členu? Drugi amandma uvaja novi 1. a) člen in dajem tudi ta amandma v obravnavo. Želi kdo razpravljati? (Nihče.) Zato razpravo zaključujem in dajem na glasovanje amandma k 1. členu, to je amandma pod številko 1. Ugotovimo sklepčnost! (56 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem 1. člen. Ugotovimo sklepčnost! (55 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je prvi člen sprejet.</p>
               <p>Na glasovanjem dajem amandma, ki uvaja novi 1. a) člen. To je amandma pod številko 2. Ugotovimo sklepčnost! (56 prisotnih.)</p>
               <p>Kdo je za? (38 poslancev.) Je kdo proti? (Nihče.)</p>
               <p>Ugotavljam, da je tudi ta amandma, ki uvaja novi 1. a) člen, sprejet.</p>
               <p>V obravnavo dajem 2. člen. Želi kdo razpravljati? (Nihče.) Ker ni razprave, dajem 2. člen na glasovanje. Ugotovimo sklepčnost! (57 prisotnih.)</p>
               <p>Kdo je za? (45 poslancev.) Je kdo proti? (1 poslanec.)</p>
               <p>Ugotavljam, da je 2. člen sprejet.</p>
               <p>Po opravljeni razpravi in glasovanju o posameznih členih moramo razpravljati in glasovati o naslovu zakona. Želi kdo o naslovu zakona razpravljati? (Nihče.) Zato dajem naslov zakona na glasovanje. Ugotovimo sklepčnost! (48 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>Ker so bili v drugi obravnavi sprejeti oziroma sta bila sprejeta dva amandmaja, je na ta člen možno vlagati tudi v tretji obravnavi amandmaje. Želi kdo vlagati amandmaje? Ugotavljam, da nihče, zato prehajamo na odločanje o predlogu zakona v celoti. Ugotovimo sklepčnost! (53 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajam na <title>3. TOČKO DNEVNEGA REDA</title>, to je na <title>OBRAVNAVO PREDLOGA ZAKONA O POROŠTVU REPUBLIKE SLOVENIJE ZA OBVEZNOSTI IZ POGODBE O NAJETJU KREDITA EVROPSKE BANKE ZA OBNOVO IN RAZVOJ ZA IZGRADNJO ODSEKA HITRE CESTE PESNICA - ŠENTILJ (HITRI POSTOPEK)</title>.</p>
               <p>Predlog zakona je v obravnavo zboru predložila Vlada Republike Slovenije. V skladu z 203. členom poslovnika bomo združili vse tri obravnave predloga zakona tako, da bomo hkrati opravili splošno razpravo, razpravo in glasovanje po členih ter razpravo in glasovanje o zakonskem predlogu v celoti. Razpravljavce prosim, da razpravljajo istočasno tudi o naslovu zakona ter vložijo amandmaje oziroma o njih razpravljajo.</p>
               <p>Želi predstavnik Vlade besedo? (Ne želi.) Predlog zakona je obravnaval Odbor za finance in kreditno-monetarno politiko kot matično delovno telo. Želi poročevalec odbora besedo? Gospod Frim.</p>
            </sp>
            <sp xml:id="SDZ1-Izredna-08-1994-04-25.sp132">
               <speaker>STANE FRIM:</speaker>
               <p>Hvala. Spoštovani! Odbor je na svoji 43. seji obravnaval predlog zakona. Opozoril je predvsem na dejstvo, na uvajanje regresnega zahtevka, ki nekako ščiti proračun v primeru, če pride do vnovčitve. Na koncu je sprejel sklep, da predlog zakona o poroštvu Republike Slovenije za obveznosti iz pogodbe o najetju kredita Evropske banke za obnovo in razvoj za izgradnjo odseka hitre ceste Pesnica - Šentilj, obravnava na aprilski seji in ga sprejme po hitrem postopku.</p>
               <p>In pa drugi sklep, ki zahteva obrazložitev zakona. To pa je že v bistvu rešeno; v Poročevalcu številka 14 je poročilo in obrazložitev. Hvala.</p>
            </sp>
            <sp xml:id="SDZ1-Izredna-08-1994-04-25.sp133">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? (Ne želijo.) Besedo dajem poslankam in poslancem. Želi kdo razpravljati? Gospod Pregelj.</p>
            </sp>
            <sp xml:id="SDZ1-Izredna-08-1994-04-25.sp134">
               <speaker>ŽARKO PREGELJ:</speaker>
               <p>Spoštovani! Prejšnji zakon, katerega posledica je ta zakon, je bil na videz neproblematičen in po tej isti logiki bi tudi ta lahko bil neproblematičen. Problematičnost tega zakona je sicer lahko že v 1. členu, čeprav ekonomisti zatrjujejo, da so tukaj zelo dobre številke navedene. Težava so pa nadaljnji členi, predvsem tisti, ki se nanašajo na tisto situacijo, do katere utegne priti, če bo Slovenija morala pač to poroštvo izplačati.</p>
               <p>V tem primeru se je država zavarovala, da bo takrat uresničila pravico do regresa v breme katerega koli vira sredstev ali prihodkov DARS iz 5. člena zakona o Družbi za avtoceste in da bo takoj zahtevala prenos sredstev iz posameznih virov v dobro proračuna Republike Slovenije. Zadeva je izredno logična, pomeni pa v resnici, da če DARS ne bo uspel redno plačevati anuitet oziroma sploh ne bo uspel vračati kreditov, pa se zgodi, da se bo nadaljnja gradnja novih odsekov zaustavila ali pa upočasnila. Tukaj je sedaj v bistvu tisti ključni moment tega zakona, ki v bistvu lahko ovira nadaljnjo gradnjo avtocestnega sistema in hkrati daje pred nas izredno veliko odgovornost, da dajemo soglasje gradnje tistim odsekom, ki bodo res, ko bodo zgrajeni, začeli takoj vračati svoj kredit. Zavedati se moramo, da bo za ta odsek Pesnica - Šentilj potrebno začeti vračati kredit že leta 98. In takrat mora biti ta odsek jasno zgrajen in že prispevati k blagostanju celotne družbe. Nisem imel namena karkoli spreminjati, ker boljše rešitve ne poznam. Vem, da država denarja ne more iz nič delati, da ga lahko vzame samo tam, kjer je. Druge rešitve so zgolj javni dolg. Vemo, da se v tej smeri ne smemo več zadolževati. Tako da verjetno je to rešitev, prav pa je, da se je zavedamo, preden se odločimo. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp135">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Če bi smel delno odgovoriti, kar zadeva regresne pravice; to je predvsem regresna pravica, kot jo predvideva zakon o obligacijskih razmerjih. Tako, da to v vsakem primeru, ali piše ali ne piše, bi do takega primera prišlo.</p>
               <p>Želi še kdo razpravljati? (Nihče.) Zato ta del splošne razprave zaključujem. Prehajamo na obravnavo in odločanje o posameznih členih predloga zakona. Ker ni vloženega do sedaj nobenega amandmaja, tudi nobenega ne vidim, da bi z amandmajem prihajal, predlagam, da zbor, skladno z zadnjo alineo 189. člena poslovnika, razpravlja in glasuje o vseh členih skupaj.</p>
               <p>Dajem ta predlog proceduralnega sklepa na glasovanje. Ugotovimo sklepčnost! (58 prisotnih.)</p>
               <p>Kdo je za? (47 poslancev.) Je kdo proti? (2 poslanca.)</p>
               <p>Ugotavljam, da je ta sklep sprejet.</p>
               <p>V obravnavo dajem vse člene - mislim, da jih je pet - zakona, ki ga imamo v obravnavi. Želi kdo razpravljati? Nihče, zato dajem vse člene zakona skupaj na glasovanje. Ugotovimo sklepčnost! (52 prisotnih.)</p>
               <p>Kdo je za? (47 poslancev.) Je kdo proti? (1 poslanec.)</p>
               <p>Ugotavljam, da so členi sprejeti.</p>
               <p>Po opravljenem glasovanju o posameznih členih moramo razpravljati in glasovati o naslovu zakona. Želi kdo razpravljati? Nihče, zato dajem naslov zakona na glasovanje. Ugotovimo sklepčnost! (55 prisotnih.)</p>
               <p>Kdo je za? (47 poslancev.) Je kdo proti? (1 poslanec.)</p>
               <p>Ugotavljam, da je naslov zakona sprejet.</p>
               <p>Ker k predlogu zakona ni bil sprejet noben amandma ni možno vlaganje dodatnih amandmajev in zato dajem na glasovanje predlog zakona v celoti. Ugotovimo sklepčnost! (52 prisotnih.)</p>
               <p>Kdo je za? (50 poslancev.) Je kdo proti? (Nihče.)</p>
               <p>Ugotavljam, da je predlog zakona sprejet.</p>
               <p>S tem tudi zaključujem to točko dnevnega reda.</p>
               <p>Prosim kolega, gospoda Toplerja, za letečo menjavo.</p>
            </sp>
            <sp xml:id="SDZ1-Izredna-08-1994-04-25.sp136">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi dober večer! Nadaljujemo s sejo!</p>
               <p>Prehajamo na obravnavo <title>4. TOČKE DNEVNEGA REDA</title>, to je na <title>ODLOČITEV DRŽAVNEGA ZBORA O UGOVORIH PREDLAGATELJEV ZOPER DOLOČITEV REFERENDUMSKIH OBMOČIJ ZA USTANOVITEV OBČIN V ODLOKU O DOLOČITVI REFERENDUMSKIH OBMOČIJ ZA USTANOVITEV OBČIN, KI GA JE DRŽAVNI ZBOR SPREJEL 8.4.1994 IN JE BIL OBJAVLJEN V DNEVNIH JAVNIH OBČILIH 11.4.1994 S POPRAVKI DNE 13. OZIROMA 14.4.1994</title>.</p>
               <p>Ugovore predlagateljev ste prejeli s sklicom seje. Prejeli ste tudi predlog Vlade Republike Slovenije za odločitev o ugovorih.</p>
               <p>Želi besedo predstavnik Vlade? Prosim, gospod Vlaj.</p>
            </sp>
            <sp xml:id="SDZ1-Izredna-08-1994-04-25.sp137">
               <speaker>MAG. STANE VLAJ:</speaker>
               <p>Hvala lepa, gospod podpredsednik! Državni zbor Republike Slovenije je na objavljeni predlog odloka o določitvi referendumskih območij za ustanovitev občin prejel dvesto enaintrideset ugovorov, predlogov in tudi različnih dopisov.</p>
               <p>Vlada Republike Slovenije je s svojo službo za reformo lokalne samouprave pripravila samo analizo ugovorov in predlaga rešitve spornih primerov pri oblikovanju referendumskih območij oziroma o vključitvi posameznih naselij v referendumska območja v skladu z izhodišči, ki jih je sprejel Državni zbor. Dodatna podlaga, ki smo ju porabili, so bile nove informacije oziroma argumenti, navedeni v ugovorih.</p>
               <p>Državni zbor je ob obravnavi predloga odloka o določitvi referendumskih območij za ustanovitev občin sprejel sklep, da je naselje možno deliti le v izjemnih primerih, in sicer v primeru, če naselje ni strnjeno, če deli naselja gravitirajo k različnim občinam in če obstaja soglasje med občinami, h katerim gravitirajo deli naselja. Postopek za spreminjanje območja naselja je opredeljen v zakonu o imenovanju in evidentiranju naselij, ulic in stavb ter s posebnim pravilnikom o določanju imen naselij ulic in stavb. Po mnenju Zavoda Republike Slovenije za statistiko in Republiške geodetske uprave (mnenji ste prejeli) je ta postopek zamuden in terja tudi precejšna materialna sredstva za izvedbo. Predlog spremembe naselja mora iti tudi v enomesečno javno razpravo. Glede na kratek čas do izvedbe referendumov za ustanovitev občin, je predlog vladne službe za reformo lokalne samouprave, da se naselja delijo res izjemoma, v primerih, ki jih navaja Državni zbor v svojem sklepu in tam, kjer so ta postopek že začeli.</p>
               <p>Služba meni, da so vsi primeri zahtevkov za delitev naselij, teh pa je preko 150, utemeljeni in zato predlaga Državnemu zboru, da pozove občinske skupščine, ki jim je bil s spremembo ustavnega zakona podaljšan mandat do konca leta 1994, da čimprej pristopijo k postopku za spreminjanje območij naselij in s tem omogočijo občanom rešitev njihovih utemeljenih zahtev za delitev naselij.</p>
               <p>Služba Vlade Republike Slovenijo za reformo lokalne samouprave je v sodelovanju z vodilnimi strokovnjaki pregledala predlog za ustanovitev občin z manj kot tisoč prebivalci, nekaj tudi občin z nekaj več kot tisoč prebivalci, to so tisti primeri, ki so bili označeni v odloki s št. 11. Izhajajoč iz volje ljudi, ki so jo izrazili na zborih občanov ali z zbiranjem podpisov ali na usklajevalnih zborih za odpravo kolizij, kakor tudi iz strokovnih podlag za možno členitev občin ter iz neposrednega poznavanja posameznih primerov je opravila nekatere spremembe referendumskih območij, ki so bile danes obravnavane na seji Komisije za lokalno samoupravo. Pri tem moram opozoriti tudi na to, da so predlagatelji ugovorov iz referendumskih območij, kjer gre za to številko 11, v glavnem ugotavljali, da njihovo referendumsko območje izpolnjuje 6 od zahtevanih 11 funkcij iz člena 13 Zakona o lokalni samoupravi. Tudi v nekaterih dopisih predsednikov občinskih skupščin ni bilo mogoče jasno ugotoviti, ali določeno referendumsko območje izpolnjuje zahtevane pogoje ali ne. Zato smo morali pridobljene informacije kombinirati, soočiti z bazami podatkov Zavoda Republike Slovenije za statistiko. In upoštevaje vse našteto, smo pripravili, po našem mnenju, ustrezen predlog opredelitve referendumskih območij za te primere.</p>
               <p>Hkrati je služba Vlade pripravila predlog, kako oblikovati referendumsko vprašanje v tistih primerih, ko se bodo lahko prebivalci odločali v skladu s 3. sklepom Državnega zbora, kam naj bi se sekundarno torej vključili.</p>
               <p>Pri obrazložitvi rešitev nekaterih ugovorov je bila potrebna obširnejša utemeljitev, kar je razvidno v gradivu (primer Rogle in še nekateri drugi primeri). Poslanci imajo na voljo tudi za vsak ugovor potrebno dokumentacijo, vključno s kartografskimi izrisi referendumskih območij, pri katerih so nastale spremembe. Vsakdo pa lahko tudi v predverju te dvorane ugotovi iz naše informacijske službe dodatne podatke in preveri, ali je predlog, kot je tu postavljen, dober oziroma ali ustreza zakonskim, ustavnim in strokovnim pogledom.</p>
               <p>Gospod podpredsednik, s tem je služba Vlade in Vlada opravila, mislim da pomemben del tega posla, pri čemer glede na skrajno napete roke, v katerih je bilo potrebno to obsežno gradivo pripraviti, lahko pričakujete tudi kakšno od napak; mislim, da smo jih v glavnem tudi skozi današnje 5 urno delo Komisije za lokalno samoupravo v največji meri odpravili. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp138">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Vlaj. Predlog Vlade o odločitvi o ugovorih je obravnavala Komisija za lokalno samoupravo kot matično delovno telo, ki je zboru tudi pisno poročala. Želi poročevalec komisije besedo? Prosim, gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp139">
               <speaker>DR. CIRIL RIBIČIČ:</speaker>
               <p>Spoštovani! Najprej popravek tega, kar je rekel mag. Vlaj: 6 ur je danes komisija obravnavala ta odlok. V vladni službi se jim to ne zdi kaj posebnega, ker trdijo da 48 ur niso spali; namreč, danes ob 5. uri zjutraj so oddali gradivo, ki so ga pripravljali zadnji teden noč in dan, za kar jim gre vse priznanje. Te težave so posledica sprejetega rokovnika, za kar nosimo odgovornost poslanci v tem Državnem zboru.</p>
               <p>Moram reči, da v razpravi na komisiji ni bilo danes nobenih predlogov za spreminjanje predpisov, se pravi, da bi kakorkoli s tem posegali v postopek oblikovanja občin.</p>
               <p>Druga stvar, ki bi jo posebej položil na srce kolegom in kolegicam, poslankam in poslancem, je naslednje: pri presoji, ali je smiseln takšen odgovor, kot ga predlaga Vlada in kot ga predlaga Komisija, bi bilo treba upoštevati zlasti dvoje stvari:</p>
               <p>1. ali so predlogi skladni s predlogi ljudi na terenu, na zborih s podpisih in podobno;</p>
               <p>2. ali so upoštevana ustrezna tolmačenja predpisov. Vi veste, da smo zadnjič sprejeli sklepe v zvezi s temi vprašanji in predlagamo tudi danes dva sklepa.</p>
               <p>Skratka, poslanci bi morali presojati, ali je predlog, kot ga daje Vlada in kot ga zastopa komisija, skladen z voljo ljudi in skladen z veljavnimi predpisi in tolmačenji predpisov, ne pa da predlagajo svoje orginalne rešitve. To bi rad še enkrat poudaril. Lahko bi našteval tudi imena kolegic in kolegov, ki so zadnjič povzročili velike težave, namreč težave v tem smislu, da smo dobivali proteste s terena, da se ne upošteva volja ljudi, da so poslanci predlagali amandmaje, ki nimajo zveze s poznavanjem razpoloženja ljudi, s poznavanjem zapisnikov na zborih občanov. Komisija sugerira, da se v takšne stvari ne bi spuščali s posameznimi predlogi.</p>
               <p>Naslednja stvar, ki zadeva zelo veliko vprašanj in ugovorov, je predlog, da se delijo posamezna naselja oziroma območja naselij. To seveda ni možno upoštevati na ta način, da so ponekod sprožili postopek in da bi sedaj določali referendumsko območje, kot da se je naselje že razdelilo na več naselij. Ta postopek je nekoliko bolj dolgotrajen, gre po demokratičnem postopku, po proceduri, kjer je vključena občinska skupščina pa Geodetska uprava in zaradi tega seveda ni možno, dokler ne pride do delitve območja, določati referendumskih območij, ki bi zajemala samo del naselja, ker bi bila to direktna kršitev ustavnih in zakonskih določb.</p>
               <p>Zato je komisija oblikovala poseben sklep, da terja takšen način izvedbe volitev, da bo mogoče preko posebnih volišč v teh primerih ugotavljati voljo ljudi.</p>
               <p>Skratka, komisija terja takšno izvedbo volitev, da bo povsod, kjer so se odločali za delitev naselja in bo do te delitve naselja prišlo, tudi možno ugotoviti, kako so volivci glasovali na referendumu, ker bodo za te dele naselja posebna volišča in ugotovljeni posebni volilni rezultati. To pomeni, da bomo konec julija, ko bomo odločali o območjih novih občin, imeli pred seboj tudi volilne rezultate, ne samo za celotna referendumska območja, ampak tudi za njihove posamezne dele (kjer bomo to želeli) in bomo lahko tudi takrat popravljali in določali meje čim bolj skladno z izraženo voljo ljudi v takšnih delih. To seveda pomeni na žalost tudi to, da se danes ne zaključuje ta razprava o določitvi občin. Danes določamo dokončno referendumska območja. Dokončno odločanje o tem, kje bodo meje novih občin, pa je stvar po rokovniku koncem julija ob sprejemanju zakona o določitvi območij občin. Se pravi, da imamo s tega vidika tudi še neko rezervo, da bi kakšne napake ali napačne ocene - ne samo tukaj v Državnem zboru, ampak tudi na zborih občanov - popravljali tudi takrat, ko bomo sprejemali ta zakon.</p>
               <p>Naslednja dilema zadeva posebno vprašanje. Veliko je bilo predlogov, da bi se postavilo takoimenovano posebno vprašanje, o katerem smo sklepali že zadnjič; skratka, da bi omogočili, da kadar je referendum negativen, da v teh primerih vemo, kam se priključi območje, na katerem ne bo nastala nova občina, ker je referendum negativen, ker večina ljudi ne sprejema predloga o oblikovanju nove občine. Še več je bilo v komisiji predlogov in zavzemanja za to, da bi ponekod postavljali alternativno vprašanje.</p>
               <p>Rad bi vas opozoril, ker je vloženih nekaj amandmajev, s katerimi se s tega vidika pač ne morem strinjati, da je možno alternativno vprašanje postaviti samo v tistem primeru, ko določimo referendumsko območje za neko novo občino. Če pa ta občina recimo meji na naselje ali center dosedanje občine, ali pa je veliko ljudi predlagalo, da bi se priključila temu centru dosedanje občine, v tem primeru torej lahko postane aktualno vprašanje, ali ste za to, da se to območje oblikuje kot posebna občina ali za to, da se priključi to naselje in skupaj s sosednjim območjem sestavlja skupno občino. To torej ni mogoče postaviti za del referendumskega območja; v celotnem referendumskem območju mora biti postavljeno isto vprašanje. Se pravi, v kakšnem drugem primeru pač ni uporabno to alternativno vprašanje.</p>
               <p>Še enkrat ponovim; lahko se uporablja samo v primeru, kadar gre za referendumsko območje, kjer lahko postavimo ali samostojna občina ali priključitev tega območja sosednjemu območju.</p>
               <p>Še dve sugestiji smo dali glede načina odločanja. Predlagamo, da bi posebej glasovali samo o tistih ugovorih in predlogih Vlade, kjer se ali komisija ali posamezen poslanec s predlogom Vlade ne strinja. Da pa bi o vseh ostalih ugovorih odločali pač skupno, kjer ugotavljamo, da komisija podpira rešitev in poslanci nimajo ugovorov zoper takšno rešitev.</p>
               <p>In drugo proceduralno vprašanje. Predlagamo, da se pooblasti Vlada oziroma vladna služba, tokrat v sodelovanju s strokovnimi službami Državnega zbora in našega sekretariata za zakonodajo, da pripravi na podlagi današnjega odločanja o ugovorih prečiščeno besedilo odloka. Posebej bi pa razpravljali seveda o odloku o razpisu referendumov.</p>
               <p>Glede alternativnih vprašanj bi omenil samo še to, da je stališče komisije bilo, da ne moremo generalno nasploh govoriti o alternativnih vprašanjih, da ga ni možno recimo postaviti v vseh manjših občinah, ampak samo v tistih občinah, kjer je to izrecno odločeno ob posameznem ugovoru. Samo na tistih mestih, kjer bo danes Državni zbor sklenil, da se postavi alternativno vprašanje, bo takšno vprašanje postavljeno in bo posebej registrirano v odloku o razpisu referenduma. Skratka, če kdo meni, da je treba postaviti alternativno vprašanje, mora to uveljaviti sedaj pri odločanju o ugovorih, ne pa kdaj pozneje.</p>
               <p>Mi ocenjujemo, ne glede na to, da smo šest ur porabili za natančno preverjanje tega odloka, da bi Državni zbor lahko relativno hitro razrešil ta vprašanja. Seveda samo in izključno pod pogojem, da tukaj ne bo razprave o tem, kakšno je osebno stališče posameznega poslanca in njegov subjektivni odnos do oblikovanja te ali druge občine, ampak če se bomo držali skupaj določenih tolmačenj zakonov in pa ugotovljene volje ljudi. To ne pomeni, da vas zdaj jaz nagovarjam, da ne nasprotujete posameznim rešitvam, ki se z njimi ne strinjate, vendar morate jim ugovarjati na ta način, da dokažete, da so ljudje predlagali nekaj drugega ali pa da v predpisih piše kaj drugega, kot pa je v svojih tolmačenjih uveljavil Državni zbor in pa predlaga danes komisija. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp140">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Ribičič. Želi besedo predstavnik Sekretariata za zakonodajo in pravne zadeve? (Ne želi.) Preden dam besedo predstavnikom poslanskih skupin, vas želim obvestiti, da bomo o ugovorih, tako kot je bilo dogovorjeno na Komisiji, odločali po vrstnem redu, kot so navedeni v gradivu Vlade in poročilu Komisije za lokalno samoupravo. Če se predlog za odločitev o ugovoru, ki ga predlaga Vlada, razlikuje od predloga Komisije za lokalno samoupravo, ali če drugačen predlog odločitve predlaga poslanec, bo zbor o takem predlogu glasoval posebej. O vseh ostalih predlogih za odločitev ugovorov pa predlagam, da zbor odloča skupaj. Na koncu bomo pa glasovali še o odloku o določitvi referendumskih območij za ustanovitev občin v celoti. Ali kdo temu predlogu nasprotuje? (Ne.) Želi kdo kot predstavnik poslanskih skupin besedo? Prosim, gospa Jana Primožič, predstavnica Slovenskih krščanskih demokratov.</p>
            </sp>
            <sp xml:id="SDZ1-Izredna-08-1994-04-25.sp141">
               <speaker>JANA PRIMOŽIČ:</speaker>
               <p>Hvala lepa za besedo. V teh dokaj poznih urah vas lepo vse pozdravljam. Upam, da bom kratka. Sklepi, ki jih je sprejela ta naša komisija, mislim, da še niso bili potrjeni.</p>
            </sp>
            <sp xml:id="SDZ1-Izredna-08-1994-04-25.sp142">
               <speaker>PODPREDSEDNIK VLADIMIR TOPLER:</speaker>
               <p>Bomo jih potrdili, preden bomo prišli na odločanje o posameznih ugovorih.</p>
            </sp>
            <sp xml:id="SDZ1-Izredna-08-1994-04-25.sp143">
               <speaker>JANA PRIMOŽIČ:</speaker>
               <p>V zvezi s tem bi dopolnila drugi sklep oziroma predlagala, da ne bomo samo postavljali alternativnih vprašanj za območja celotnih referendumskih območij, ampak tako kot jaz razumem to 2. točko v drugem sklepu, v vseh primerih, ko bo Državni zbor tako odločil oziroma določil v odloku. Menim, da je smiselno oziroma prav, da omogočimo tistim naseljem, za katera ni vprašanje, ali v eno ali v drugo občino in da bi s tem povzročili določene nevšečnosti, recimo neizpolnjevanje pogojev ene ali druge občine, ampak ko je stvar ljudi, da se odločijo za to ali ono občino, da tudi tem naseljem določimo oziroma omogočimo možnost alternativno postavljenih referendumskih vprašanj v smislu, ali ste za občino recimo Tržič ali za občino Kranj, ob pogoju, da s tem ne onemogočimo izpolnjevanja takoimenovanih pogojev eni ali drugi občini. To bi bilo moje stališče, ki pa mislim, da je v bistvu vključeno v tem drugem sklepu. Zato bi prosila, da se ta zadeva pred glasovanjem še pojasni, kaj je mišljeno: ali samo alternativna referendumska vprašanja za celotno referendumsko območje ali za naselje? Predlagam, da se tudi naseljem omogoči tako referendumsko vprašanje. Hvala lepa za začetek.</p>
            </sp>
            <sp xml:id="SDZ1-Izredna-08-1994-04-25.sp144">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanskih skupin besedo? Ne vidim nikogar, zato odpiram razpravo in dajem besedo poslankam in poslancem.</p>
               <p>Želi kdo razpravljati pred odločanjem o ugovorih?</p>
               <p>Prosim, gospod Pregelj.</p>
            </sp>
            <sp xml:id="SDZ1-Izredna-08-1994-04-25.sp145">
               <speaker>ŽARKO PREGELJ:</speaker>
               <p>Spoštovani! Podpiram predlog gospe Primožičeve, da se alternativna referendumska vprašanja postavijo tudi v tistih primerih, ko gre za širše referendumsko območje, ki združuje več ali krajevnih skupnosti ali pa več manjših krajev in da se na ta način omogoči odločanje v tistih spornih referendumskih območjih, kjer so bila sedanja območja postavljena ali na podlagi zbora občanov, je pa zraven bila tudi priložena lista zbranih podpisov, ki je v bistvu ugotovitvi zbora nasprotovala.</p>
               <p>Mislim, da bi tak način rešil problem občine Koper, kajti dejansko gre za zadevo, ki je nekoliko skregana sama s sabo in verjetno bi na ta način lahko dokaj elegantno in hitro rešili ta problem.</p>
            </sp>
            <sp xml:id="SDZ1-Izredna-08-1994-04-25.sp146">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Preglju. Želi še kdo besedo? Prosim, gospod Mozetič.</p>
            </sp>
            <sp xml:id="SDZ1-Izredna-08-1994-04-25.sp147">
               <speaker>MIROSLAV MOZETIČ:</speaker>
               <p>Hvala za besedo. Drage kolegice, spoštovani kolegi! Saj sem dosti papirja gor prinesel, ampak kljub vsemu ne bom tako dolg.</p>
               <p>Jaz tudi podpiram to, kar je predlagala Jana. Jaz imam v bistvu tudi že na prvi predlog sklepa, ki govori, da je v postopku izvedbe referenduma potrebno v vseh primerih, ko je sprožen postopek za delitev območja posameznega naselja, izvesti volitve na način, da bo možno ugotoviti rezultate glasovanja za posamezne dele naselja.</p>
               <p>Meni se zdi, da je tu zelo zvito zadeva postavljena, in sicer na ta način, da se bodo praktično morali ljudje v takih naseljih odločati proti.</p>
               <p>Če vzamem zopet tisti primer Tacna. To pomeni, tam se bodo morali ljudje odločati proti Ljubljani, glede na sklep, ki je v tem predlogu postavljen. Jaz mislim, da to ni dobro in da bi bilo prav, da bi že v tem sklepu dali možnost ljudem oziroma ta sklep popravili v smer, (zdaj točne formulacije nimam), da se volitve izvedejo na način, oziroma, da je treba volitve izvesti tako, da se postavi alternativno vprašanje in na osnovi tega bo možno ugotoviti voljo ljudi, ali so za eno ali za drugo območje. Ampak to se mi zdi ena stvar. Malo bom utemeljeval to zadevo, ki se ne nanaša samo na Ljubljano, ampak tudi na druga mesta, ki bi rada postala mestne občine.  </p>
               <p>Jaz sem šel ponovno gledat naše predpise s tega področja in mislim, da na treh krajih govorimo o mestni občini, na dveh krajih v zakonu o lokalni samoupravi in enkrat v tem zakonu o referendumu. In v vseh primerih govorimo, da se na območju mesta ustanovi mestna občina. Do sedaj smo šteli, da je območje mesta - če vzamem Ljubljano - tisto, kar je opredeljeno, kot naselje Ljubljana. Torej to je območje mesta. Sedaj, na območju mesta se ustanovi mestna občina. V tem  trenutku, tako v Ljubljani - da ne govorim o Kopru in morda o Mariboru, ker Maribora ne poznam - se pa določa referendumsko območje, ki bo precej širše od območja mesta. Če sedaj iz tega izhajamo, pridemo do enega čudnega pojava. Malo sem listal tiste zadeve in sem bral, da so se ljudje v Kopru v tistih območjih, v vaseh, ki so proč od mesta, odločali za ustanovitev mestne občine. Mislim, da je to tudi z vidika zakona povsem narobe, ker ljudje, ki niso na območju mesta, se ne morejo odločati za ustanavljanje mestne občine, lahko se pa odločijo, da naredijo občino Koper. Ampak potem se mi postavlja vprašanje - ampak to dajem samo za primer, da ne bo kdo mislil in da mi ne bi kakšen župan v pismih, kje odgovarjal, samo za primer. Lahko se pa odločijo za občino Koper, ne pa za območje mestne občine Koper, kar pomeni, da recimo okrog Ljubljane, v tistih krajih, kjer niso sedaj naselja Ljubljane kot naselje Ljubljana, ki ni območje Mesta Ljubljane, tisti kraji se ne morejo odločiti za mestno občino Ljubljana. In potem se mi naprej postavi vprašanje, ali mislimo spreminjati kriterije za mestno občino. Ker mi bomo imeli mesta z relativno široko okolico, ki ni območje mesta, ki ni mestno naselje, vendar bo to vse skupaj mestna občina, kar pa mislim, da bo v nasprotju z zakonom, ki govori, da samo območje mesta lahko postane mestna občina.</p>
               <p>S tega vidika, iz teh načel oziroma iz tega, kar sem prebral glede območja mestne občine, mislim, da bi bilo bolj pametno, da se ta sklep, ki je pod 1, tako sformulira, da je na obrobjih teh mest, tam kjer so se ljudje izrekali, da hočejo imeti občino (tam kjer se niso, tam pač se v to ne spuščam), ampak tam, kjer so se izrekli, pa so del naselja (kar smo sedaj nesporno recimo ugotovili za Šentvid, Tacen, Šmartno), da se jim omogoči, da se ta volja ugotavlja, ali želijo res biti svoji ali pa biti v Ljubljani in to na tak način - ne na tak način, kot predlaga komisija, da bodo morali glasovati proti, ampak da imajo možnost izbire.</p>
               <p>Sedaj bom jaz poskušal še sformulirati predlog, kako bi predlagal, da se ta prvi sklep v tem smislu dopolni. Mislim pa, da bi bilo le to tudi nekje v smislu mojih prejšnjih predgovornikov gospodične Jane in tudi Žarka Preglja, da se v resnici omogoči, da pride do teh občin, kakor si na nek način ljudje želijo. Prej je gospod Ribičič očital tistim, ki so zadnjič poskušali nekaj mimo volje ljudi delati, ampak to je tudi mimo volje ljudi, ne glede na to, da je poseben zakon, na osnovi katerega je, recimo mestna skupščina v letu 1983 sprejela, da sta</p>
               <p>Tacen in Šmartno naselja Mesta Ljubljane. In sedaj sem se z nekaj starejšimi ljudmi s tistega področja, ki živijo tam že dolgo časa, so tako, kot sem bil jaz začuden nad tem, ker nisem nikoli vedel, da je Tacen sestavni del mestnega ljubljanskega naselja, tudi oni, ki tam že vse skozi živijo, z začudenjem ugotavljali, da so Ljubljančani in ne Šmarčani ali pa, ne vem, kako se reče prebivalcu Tacna. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp148">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Mozetiču. Besedo dajem gospodu Francu Zagožnu. Hkrati pa vas prosim, da omejite razprave na pet minut, ker se nobeden ni javil pisno in ne moremo razpravljati več kot pet minut. Prosim gospod Zagožen, za njim je pa na vrsti gospod Pukl.</p>
            </sp>
            <sp xml:id="SDZ1-Izredna-08-1994-04-25.sp149">
               <speaker>DR. FRANC ZAGOŽEN:</speaker>
               <p>Spoštovani zbor. Jaz bi podprl tako rešitev in predlagal, da bi v teh primerih - recimo, tudi Novo mesto je tak problem; najbrž ima ambicijo biti mestna občina, predlog pa zajema več kot 130 naselij, Kamnik je nekaj takega (nihče ne more Kamniku ugovarjati, da ima pravico do statusa mestne občine, ampak jo ne more dobiti s tem, ko vključuje zelo veliko podeželja, zraven), podobno je s Koprom in tako naprej - da se kot alternativna možnost v teh primerih ponudi tudi tisti predlog strokovne skupine, ki je bil izdelan pred dvema letoma, in da se v takem primeru ljudje na referendumu potem odločijo za eno ali za drugo. Če ne bomo pač pred dejstvom, da se bodo drugo leto takšne občine, ki bodo nenaravne, ponovne reformirale. Hvala.</p>
            </sp>
            <sp xml:id="SDZ1-Izredna-08-1994-04-25.sp150">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Zagožnu. Gospod Pukl ima besedo.</p>
            </sp>
            <sp xml:id="SDZ1-Izredna-08-1994-04-25.sp151">
               <speaker>VITODRAG PUKL:</speaker>
               <p>Hvala za besedo, gospod predsedujoči. Spoštovane kolegice in kolegi! Jaz bi se navezal na predlog vladne službe in pa na predlog matične komisije in ta moj predlog bo bolj ali manj proceduralen. Gre namreč za rešitev 350 ugovorov in še nekaj dodatnih, kar pomeni, če bi samo glasovali za vsak ugovor dve minuti, to je okrog 700 oziroma 800 minut; prosim, sami preračunajte v ure. Mi o zakonih glasujemo tako, da glede tistih členov iz zakona, kjer ni ugovorov, kjer ni predlaganih amandmajev, glasujemo v celoti. Vračam se na predloge komisije in vladne službe, da bi sprejeli sklep, da tudi v tem primeru, kjer ni ugovorov, kjer ni nasprotnih mnenj in kjer kateri od poslancev ne poda svojega nasprotnega mnenja, glasujemo v paketu. Da bi to lahko uresničili, predlagam, da sprejmemo sklep, da poslanci povedo, h kateremu od teh 350 oziroma dodatno še šestindvajset oziroma sedemindvajsetih dodatnih ugovorov bodo imeli svoje pripombe. In ko bo te izjave poslancev predsedujoči vzel na znanje, bo lahko dal na glasovanje ostale nesporne rešitve ugovorov kot paket v celoti.</p>
               <p>Predlagam tako ta dva sklepa oziroma ta sklep. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp152">
               <speaker>PODPREDSEDNIK VLADIMIR TOPLER:</speaker>
               <p>Gospod Pukl, jaz vam moram povedati, da smo to že sprejeli in da sem jaz na začetku predlagal. Ker ni nobeden ugovarjal, je to že sprejeto.</p>
               <p>Poslanci imajo možnost, da bodo vlagali ugovore in bomo šli po vrstnem redu. O tistem, h kateremu ne bo vložen noben ugovor, bomo pa glasovali na koncu. Tako sem že povedal tudi v začetku in temu nobeden ni ugovarjal.</p>
            </sp>
            <sp xml:id="SDZ1-Izredna-08-1994-04-25.sp153">
               <speaker>VITODRAG PUKL:</speaker>
               <p>Gospod podpredsednik! Ravno zato sem prišel za to govornico, ker tak način ne bi skrajšal časa. Menim, da vi morate vprašati poslance, h katerim ugovorom bodo govorili, ne da bi šli vsak ugovor posebej reševati. To pomeni sedem, osem ur nepotrebnega dela.</p>
               <p>Tudi ko sprejemamo zakone, ne gremo od člena do člena tam, kjer ni nobenega spora ali pripomb. Zato sem se pojavil za to govornico, da predlagam, da vi vprašate poslance, h katerim ugovorom bodo imeli pripombe, nato tiste izločite. Ko boste izločili oziroma so izločeni tisti, kjer so različna mnenja, o vseh ostalih glasujemo v paketu. Tak je moj predlog, sicer ne pridobimo ničesar na času. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp154">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pukl. Jaz mislim, da ne moremo zdaj tukaj procedure spreminjati, ko smo jo že začeli tako. Poslanci so vložili pismene predloge in mislim, da tudi ne moremo preveč omejevati poslancev, da bi jim to onemogočili.</p>
               <p>Zdaj se javlja k besedi gospa Pečanova.</p>
            </sp>
            <sp xml:id="SDZ1-Izredna-08-1994-04-25.sp155">
               <speaker>BREDA PEČAN:</speaker>
               <p>Hvala lepa za besedo. Gospod podpredsednik, kolegice in kolegi! Morda me boste obtožili, da ravno tako kot kolega Pukl nisem poslušala, vendar sem pozorno poslušala in tudi ponovno vprašala, če nisem slučajno narobe razumela stvari.</p>
               <p>Ponavljam: glasovali bomo o vseh tistih referendumskih območjih, na katere niso bili vloženi ugovori naenkrat. Sem prav razumela? (Vmes PODPREDSEDNIK VLADIMIR TOPLER: Ali lahko jaz gospa Pečanova...</p>
               <p>Samo trenutek. Gre za to, da je to uvod v mojo diskusijo, ki jo imam na en predlog, ki je zopet prišel.</p>
               <p>Drugič. Pri tistih zadevah, kjer so bili vloženi kvalificirani ugovori pravih oseb, ki lahko ugovore vložijo, lahko poslanci vlagamo tudi amandmaje in se o njih odločamo.</p>
               <p>Tukaj konkretno imam predlog amandmaja za občino Koper, na katero je bila sicer cela vrsta ugovorov, vendar ne od kvalificiranih podajalcev ugovorov. Zato je tudi že Vlada in istočasno komisija, takoj potem tudi komisija, sklenila, da niti eden od teh ugovorov nima osnove za to, da bi o njih govorili, torej tudi amandmaja na točko petinsedemdeset v odloku ne more biti. To je eno.  </p>
               <p>Drugo kar je: utemeljitev, da je to zaradi tega potrebno, ker potem Koper nima možnosti, da postane mestna občina, je izrazito prejudicirano (o tem smo že na prejšnji izredni seji dovolj obširno govorili), ker nihče danes, niti zadnjič ni odločal o tem, katere občine bodo mestne in katere bodo navadne, ampak bomo o tem odločali šele potem, ko bomo sprejemali zakon o določitvi območij občin in ko bomo sprejemali zakon o tem, katere občine so mestne in katere so kakršnekoli drugačne. Tako, da bi jaz prosila, kolegice in kolegi, da takih amandmajev ne vlagate, ker jaz mislim, da se o njih ne more in ne sme glasovati. Hvala.</p>
            </sp>
            <sp xml:id="SDZ1-Izredna-08-1994-04-25.sp156">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič.</p>
            </sp>
            <sp xml:id="SDZ1-Izredna-08-1994-04-25.sp157">
               <speaker>MIROSLAV MOZETIČ:</speaker>
               <p>Hvala lepa. Saj ne vem, če se čisto name nanaša, ampak kljub vsemu, da bo jasno. Jaz sem dal predloge za dopolnitev sklepov, nikjer na druge stvari. Občino Koper sem pa samo tako omenil, ker sem listal po tistem materialu in notri piše, da so se naselja Dekani, Šmarje, pa ne vem kateri, odločali za mestno občino Koper, za mestno občino Koper, gospa Pečanova. Jaz sem samo tisto, kar sem tam prebral, napisal. Za naselja izven Kopra, izven mesta piše, da so se odločala za mestno občino Koper. Jaz sem samo to povedal. Zdaj pa, jaz se strinjam, zato sem isto postavil, pa bom ponovil vprašanje. Kdaj bomo odločali, na kakšni osnovi bomo odločali, kdo bo dobil status mestne občine? Jaz sem našel tri člene, pa jih bom citiral. 4. člen zakona o lokalni samoupravi pravi: Mestna občina se ustanovi na območju mesta. 16. člen: Na območju mesta se zaradi enotnega in takega in takega planiranja ustanovi mestna občina; na območju mesta. Zakon o referendumu o ustanovitveni občini pravi: "Zbori občanov v krajevni skupnosti na območju mesta oblikujejo predlog, da se oblikuje enotno referendumska območje za mestno občino." Torej krajevne skupnosti na območju mesta lahko oblikujejo referendumska območje za oblikovanje mestne občine in noben drugi. Jaz sem samo to govoril in zato postavljam vprašanje, ali ti členi veljajo, ali bomo približno tako razlagali, ali pa bomo ugotovili, da je recimo v, ne vem natančno, ali je to v Tržiču ali v mestni občini Kranj bo Grintovec, v mestni občini Tržič bo Storžič, v mestni občini - ne vem. To so ta vprašanja, ki mislim, da so zdaj na nek način pomembna pri teh prvotnih sklepih in se potem ne spuščam naprej. In iz tega razloga mislim, da bi bilo treba - ampak ne tam, jaz sem poudaril, tam, kjer se niso odločili - recimo, kraji okrog mesta, da hočejo svojo občino, jaz se v to ne spuščam. Pravim, samo tam, kjer so se odločili, dajmo iti tako ta postopek, da bo lahko alternativno vprašanje. Zlasti, če je potrebno, kakor je tukaj v Šentvidu in Tacnu, gre še za vprašanje delitve naselja. Ker sicer bo prišlo do tega, kar je gospod Ribičič rekel, da bi se na nek način tako speljalo volitve, da se bo ugotavljalo, kdo je glasoval proti, ampak jaz mislim, da potem ne bo prišlo do občine, ampak da bo potrebno oblikovati mestno občino ljubljansko, ali pa mestno občino, ne vem katero. oziroma, bom rekel kar tako, občino Ljubljana, ne mestno, ker se mi že postavlja vprašanje, če je potem to skladno z zakonom, in se bodo potem ti kraji pozneje morali s svojimi referendumi izločati iz teh občin. Druge poti ne vidim in zato bi bilo boljše, da se te zadeve razčistijo pri teh prvih treh oziroma dveh sklepih, ki so predlagani, ne pa potem pri konkretnih primerih. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp158">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp159">
               <speaker>DR. CIRIL RIBIČIČ:</speaker>
               <p>Hvala lepa. Tukaj je bilo postavljeno nekaj zelo resnih predlogov in ugovorov zoper to, kar je predlagala komisija. Če bodo predlagatelji vztrajali pri teh predlogih, bom predlagal, da se komisija ponovno opredeli do njih, ker gre za zelo pomembne stvari.</p>
               <p>Prvo vprašanje je glede mestnih občin. Dosedanja tolmačenja v vladni službi in v Komisiji za lokalno samoupravo so bila takšna, da so zahteve za dodelitev statusa mestne občine preuranjene. Dobili smo recimo zahtevo iz občine Piran, da se dodeli status mestne občine. V Kopru in še marsikje po Sloveniji govorijo o mestni občini. Vendar mi ta trenutek odločamo o referendumskem območju za ustanovitev občine, za ta referendum, pozneje pa bi sveti v novo oblikovanih občinah po svojem konstituiranju - se pravi koncem tega leta oziroma v začetku naslednjega leta - zaprosili Državni zbor, da pridobijo status. In o tem bo posebej odločal Državni zbor. Seveda bo takrat imel pred seboj različne možnosti. Bi eno možnost tudi omenil - ne vem če je dobro - ampak ena od možnosti je, recimo za Koper, da bi določena pooblastila in pristojnosti, ki bi jih dobila mestna občina, veljala na ožjem območju, kot pa je območje celotne občine. Se pravi, za ožje območje mestnega naselja in za tisti okoliš, primestni del, ki mora deliti usodo s tem ožjim območjem.</p>
               <p>Drugo vprašanje se nanaša na predlog gospe Jane Primožič, da bi tudi v delu naselja omogočili alternativno ali drugačno vprašanje. Na podlagi strokovnih podlag in dosedanje razprave v komisiji smo menili, da to ni mogoče. Tudi Vlada ne predlaga takih rešitev. Zakaj ne? S pravnega vidika je seveda vprašljivo, kako ugotavljati rezultate na nekem referendumskem območju, če niso vsi volivci odločali o istem vprašanju, ampak eni o enem vprašanju, drugi pa o drugem vprašanju. Sedaj, s pravnega vidika, pač to enostavno ni mogoče, ker bo tolmačenje volilnih izidov lahko izredno različno.</p>
               <p>Povsem druga situacija je, kjer imamo neko majhno občino, kjer je jasno - ne samo zato, ker je to nam logično, ampak ker so nekateri ljudje predlagali, da bi bila samostojna občina, drugi pa, da se priključijo sosednji občini, da tam postavimo alternativno vprašanje. Seveda za celo območje take majhne občine postavimo vprašanje, ali želite biti samostojna občina ali se priključiti sosednji občini. In tam, kjer bo odlok to določal, to ne povzroča nobenih dodatnih velikih pravnih vprašanj. V drugih primerih pa to ni mogoče; razen seveda, če želimo imeti rezultate, ki jih bomo lahko zelo različno tolmačili.</p>
               <p>Predlog dr. Zagožna, da bi nekatera alternativna vprašanja postavili na podlagi strokovnih podlag, ki so bile izoblikovane v vladni službi, strokovni, za reformo lokalne samouprave, po mojem mnenju ni sprejemljiv. Vi veste, da so te strokovne podlage bile popolnoma nezavezujoče, da so bile to strokovne podlage okvir, pomoč za odločanje ljudi in da so se ljudje odločali ponekod za veliko manjše občine, ponekod za veliko večje občine.</p>
               <p>Če bi želel pač po svoje Državni zbor oblikovati ta referendumska območja, bi ponudil podlago za to, vendar se je odločil - vas opozarjam - po razpravi ta Državni zbor tako, da namenoma ne določa nobenih podlag, da ne želi s svojo avtoriteto vsiljevati ljudem, kje naj ustanovijo občino in kje ne; še manj lahko to delamo sedaj naknadno. Se pravi, imamo stališča ljudi na zborih, ki so eno, in mi bi pa vsiljevali drugačna referendumska območja. Mislim, da bi bilo to nesprejemljivo.</p>
               <p>Glede tega, kar je govoril gospod Pukl, se mi zdi, da bi bilo smiselno določiti v delovnem predsedstvu nek rok,  do katerega se vlagajo amandmaji. Zaradi tega, da bi lahko ugotovili, na katere točke so amandmaji vloženi in da bi se že v vnaprej vedelo, o katerih odločamo in razpravljamo posebej in o katerih skupaj, kot smo predlagali.</p>
               <p>Moram podpreti tudi to, kar je predlagala kolegica Breda Pečanova. Če ni ugovora, potem seveda ni mogoče spreminjati odloka. (Ni.) Ne more biti osnova za spreminjanje odloka pač neko stališče posameznega poslanca, ker smo zadnjič sprejeli zelo jasno odločitev, da lahko ugovarjajo ali predsednik občinske skupščine ali pooblaščeni predlagatelj zbora občanov ali podpisnikov, skratka nekdo, ki je dal predlog, pa ta predlog ni bil upoštevan. Skratka, tudi niso možni amandmaji, ki bi spreminjali odlok kar tako. Možno se je seveda strinjati ali pa ne strinjati s tistim, kar predlagata Vlada in Komisija glede ugovorov, ki so prišli na naš naslov. Na srečo je seveda teh odgovorov prišlo preko 200 in je zaradi tega marsikaj odprtega. Nisem pa zato, da bi poslanci na podlagi tega, ker niso zadovoljni s takšno in drugačno rešitvijo, niso pa pasivno ligitimirani, nimajo pravice ugovora, da bi pač na ta način zlorabljali svoj položaj, da bi tukaj odpirali vprašanja, ki jih ljudje niso odpirali in njihovi pooblaščeni predstavniki.</p>
               <p>Kot rečeno, če bi vztrajali pri katerem od teh predlogov, jaz predlagam, da se ponovno sestane Komisija. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp160">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jančar ima besedo. Ali je replika? Replika. Se opravičujem gospod Jančar, gospod Mozetič ima repliko.</p>
            </sp>
            <sp xml:id="SDZ1-Izredna-08-1994-04-25.sp161">
               <speaker>MIROSLAV MOZETIČ:</speaker>
               <p>Hvala lepa. Jaz se strinjam tudi s tistim delom, da je možno ugovoriti samo o ugovorih, ki so bili vloženi, pa ne zato, ker je gospa Pečanova predlagala, ampak zato ker tako v zakonu piše. Sedaj, kar pa zadeva - se bom spret vrnil na Koper, pa nimam res nič s Koprom, da mi ne bo kdo očital, ampak samo zaradi jasnosti in zaradi mestne občine. Jaz se težko strinjam s tisto razlago - vem da je še preuranjeno, to je jasno, ampak težko se strinjam s to razlago, ki jo je gospod Ribičič povedal, da bi bilo možno tudi recimo - pa spet Koper samo za primer - na območju mesta Kopra dati posebne pristojnosti v smislu, tako kot piše, da dobi mestna občina, v podeželskem delu te mestne občine Koper pa ne. Jaz mislim, da to ne izhaja iz zakona, ker tam piše na območju mesta se ustanovi mestna občina. Če je mestna občina, piše nekje drugje, ima take in take pristojnosti. Sedaj pa se mi pojavi res tukaj potem (samo iz tega, spet na 25. stani tega debelega pregleda) vprašanje, da morda ni bilo nekaj dobro, ker na 25. strani na vrhu piše "občina Koper", spodaj pa piše "Vlada glede na navedeno meni, da je ugovor neutemeljen". V obrazložitvi piše: "Pregled zapisnikov zborov občanov je pokazal, da so se v tem primeru vsi zbori občanov izjasnili za mestno občino Koper". Morda bi se pa drugače, če bi mislili in vedeli vnaprej, da ne bodo Dekani mesto? Ne vem, jaz to sedaj samo razmišljam, ampak tukaj se določena vprašanja pojavljajo, ki so vezana na to, da je res govoriti o mestni občini preuranjeno, vendar bi morali ljudje kljub vsemu vnaprej vedeti za stališča zbora, ko bo določil mestno občino. In mislim, da tako, kot je gospod Ribičič razlagal, da bi bilo možno, mislim da po zakonu, ki ga ta trenutek imamo, ni možno. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp162">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jančar.</p>
            </sp>
            <sp xml:id="SDZ1-Izredna-08-1994-04-25.sp163">
               <speaker>JANEZ JANČAR:</speaker>
               <p>Hvala lepa. Sam bi podprl sklepe, ki smo jih na komisiji dopoldne oblikovali, ker se mi zdi nesprejemljivo, da se bomo takorekoč na več kot polovici referendumskih območij odločali o taki ali drugačni varianti. Mislim, da je teh variant potrebno dati čim manj, mogoče res samo v izrednih primerih. Zato ne bi obeh sklepov, ki sta jih podala gospa Jana Primožič in gospod Mozetič, podprl, ker se mi zdi vendar, da ne dvomim v to, če se bodo občani Šentvida, govorim za Šentvid, odločili, da nočejo biti v Ljubljani; ker pa zadaj ni nikogar, ki bi želel biti pri Ljubljani - če se bodo za to odločili, bo prišlo do te delitve in bodo pač imeli tisto občino. Ampak, ne pa siliti vseh tistih, ki so okrog te Ljubljane, da se bodo odločali za tako ali drugačno varianto. Mi smo nekako določili, do kam naj bi bilo mesto in poizkušajmo to upoštevati, da bo čim manj teh nerazumljivih vprašanj. In da ne sprašujemo: Ali ne bi bilo bolje pa svojo občino imeti? Vsak bo rekel, mogoče bi bilo pa res boljše, nihče pa ne ve, kaj je zadaj za tem.</p>
               <p>Zato bi jaz vendar predlagal, da upoštevate mnenje Vlade, ker mislim, da je šla tukaj res strokovno. Mi smo danes dopoldan tudi na komisiji, včasih so kar s sklepom komisije odločili, da posamezno referendumsko območje ustreza vsem tem kriterijem (da ima osnovno šolo, čeprav je to podružnična šola, ki ima štiri razrede, ki ima 11 otrok, 4 v prvem in drugem razredu, šest pa v tretjem in četrtem razredu in take stvari.) Mislim, da smo kar kriterije s sklepom komisije spreminjali. Mislim, da je Vlada šla res strokovno. Ker poglejte, mi smo dobili ne vem koliko, skoraj 50 občin z manj kot tisoč prebivalci. Mislim, da je to skoraj nesprejemljivo. Kaj se bo zgodilo? Zgodilo se bo to, da se bomo mi lahko razdrobili, bolj bo pa problem, ker potem bogate občine, tiste, ki zdaj te revne stran pehajo, ne bodo hotele več nazaj vzeti.</p>
               <p>Zato vendar predlagam, da poizkušamo upoštevati mnenje Vlade in komisije in da res samo v izrednih, to je štirih ali petih primerih, damo dvojno vprašanje. Ne pa takorekoč iz tistega sklepa, ki sta ga predlagala gospa Primožič in gospod Mozetič, bi pa verjetno skoraj prišlo do 100 takšnih vprašanj. Jaz se bojim, da bi jih še več prišlo, ker je nekaj dilem, da so ugovore vlagali tudi tisti, ki jih po nobenem kriteriju niso mogli vložiti. Ker politične stranke niso bile kvalificirane, da vlagajo ugovore, posamezniki tudi niso bili, posamezne skupine tudi ne. Mi smo točno rekli, kdo je in smo zakone napisali. Tam smo dali tisto, kdo je lahko. Na zborih občanov so s tem tiste svoje predstavnike določili, ki te stvari usklajujejo. Mislim pa, da je 350 občin vrh glave preveč. Če bi jih bilo 100 manj, bi bila mogoče ena prava številka. Zato poizkušajmo tudi z našim delom prispevati k temu, da bi se pametno in racionalno obnašali. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp164">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen se je še javil k besedi. Gospa Jadranka Šturm.</p>
               <p>Jaz pa prosim, da vsi spreminjevalne predloge vložite pismeno in bi predlagal, da jih na koncu razprave, tako kot je predlagal tudi gospod Pukl, časovno omejimo in da se po koncu splošne razprave, ko bomo zaključili, ne more več vlagati amandmajev. Potem se bomo pa dogovorili, ali bo potrebno, da se sestane Komisija ali ne in bi prosil, da tisti, ki želite vložiti amandmaje, pohitite. Prosim, gospod Zagožen.</p>
            </sp>
            <sp xml:id="SDZ1-Izredna-08-1994-04-25.sp165">
               <speaker>DR. FRANC ZAGOŽEN:</speaker>
               <p>Jaz bi vsekakor predlagal, da se komisija še sestane in poizkuša najti rešitev. Namreč, nekdo je tudi odgovoren za to, da ni bilo prej jasno ljudem povedano, kakšni so pogoji za mestno občino, čeprav je v zakonu, kot je Mozetič citiral, definirano, kaj je mestna občina, da je to samo na območju mesta. In v ustavi tudi lepo zapisano, da ima mesto pravico do statusa mestne občine. Absolutno nesprejemljivo je pa, da bi znotraj ene občine en del imel status mestne občine, preostali del pa ne bi imel tega statusa, kar pomeni, da bi dobili občane prve in druge vrste. Tako enostavno ne gre. Mi bomo zdaj potem v položaju, ko ne bomo imeli mestnih občin, smo pa vsi pričakovali, da bomo imeli mestne občine s posebnimi pooblastili, ki bodo neka regionalna središča.</p>
               <p>Zdaj bomo brez takih regionalnih središč, ker kot sem rekel: Kamniku, Kopru, Novemu mestu pač ne bo mogoče dati statusa mestne občine, dokler ne bo prišlo do sprememb meje, tako da bo vse skupaj v skladu z ustavo in z zakonom.</p>
               <p>In bilo je enostavno zavajanje ljudi, če se jim je obljubljalo, da bodo v Tuhinju del mestne občine ali pa tam gori pod Črnivcem ali pa v Kamniški Bistrici in podobno. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp166">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Zagožen. Repliko ima gospa Pečanova in potem gospod Vlaj.</p>
            </sp>
            <sp xml:id="SDZ1-Izredna-08-1994-04-25.sp167">
               <speaker>BREDA PEČAN:</speaker>
               <p>Gospod podpredsednik jaz bom imela samo toliko replike, pa vam bi tudi prošnjo naslovila, da ustavite razpravo o tem, kaj je mestna občina in kaj ni mestna občina, ker mi razpravljamo danes o ugovorih na odlok in mislim, da je treba razpravo in temo mestne občine prenesti na tisto sejo, na kateri bomo o tem odločali. Zato prosim, da vi, konec koncev imate pravico in dolžnost, da ustavite poslance pri pogovorih o stvareh, ki ne sodijo na to sejo. Hvala.</p>
            </sp>
            <sp xml:id="SDZ1-Izredna-08-1994-04-25.sp168">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz sprejemam to kritiko in bom v bodoče ravnal tako.</p>
               <p>Prosim, gospod Vlaj.</p>
            </sp>
            <sp xml:id="SDZ1-Izredna-08-1994-04-25.sp169">
               <speaker>MAG. STANE VLAJ:</speaker>
               <p>Gospod podpredsednik. Moram pojasniti, da je vladna služba (ki sicer obstaja tri mesece, prej pa strokovna skupina, ki je sodelovala s Komisijo za lokalno samoupravo in ki sem jo vodil) dajala zelo jasne instrukcije glede tega, kako bo prišlo in kdaj naj bi prišlo do mestnih občin. (Vmes PODPREDSEDNIK VLADIMIR TOPLER: Gospod Vlaj, tudi vas bi prosil, da ne bi - izvolite pojasniti, potem pa res ne bi več o mestnih občinah govorili.)</p>
               <p>Rad bi to rekel, da se je Vlada v svojih stališčih, ki ste jih tudi prejeli, zavzela za to, da bi se čim prej pripravil poseben zakon o mestnih občinah, ki bi marsikatero tukaj postavljeno vprašanje razrešil. Hvala.</p>
            </sp>
            <sp xml:id="SDZ1-Izredna-08-1994-04-25.sp170">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Prosim, gospa Šturm-Kocjan, se opravičujem, se je tudi že prej prijavila.</p>
            </sp>
            <sp xml:id="SDZ1-Izredna-08-1994-04-25.sp171">
               <speaker>JADRANKA ŠTURM-KOCJAN:</speaker>
               <p>Hvala za besedo. Dober večer spoštovane poslanke, spoštovani poslanci! Samo par besed bi rada povedala v zvezi z občino Koper, ker je bila pač tukaj večkrat imenovana, pa se hkrati pridružujem tudi kolegici Bredi Pečanovi, da razpravljamo o stvareh, ki danes niso na dnevnem redu. Določamo referendumska območja in se strinjam, da ostali koraki potem posledično sledijo tem.</p>
               <p>Da ne bo nesporazumov okoli predlogov za občino Koper, bi nekaj podatkov povedala. Krajevna skupnost Dekani in Šmarje, ki se sedaj pojavljajo v predlogu gospe Jane Primožič za spremembo - tam so potekali zbori volivcev takole: v Dekanih je bila najprej prisotnost 5% in se jih je takrat odločilo 18 za občino Koper in 13 proti, potem je bil pa še kolizijski zbor z 8,7% udeležbo in jih je bilo za občino Koper 62, proti 19. V krajevni skupnosti Šmarje je bila udeležba 11,4% (torej daleč več, kot v povprečju 4) in jih je bilo za koprsko občino 134 za in proti 31. Torej, ti ugovori, ki se sedaj pojavljajo v obliki dopolnilnih sprememb, bi se lahko pojavili že tam, če bi ljudje čutili tako odločitev in mislim, da je številka več kot zgovorna. Tako, da bi prosila, da se pri občini Koper ne pojavlja to, kot neprestano izpostavljanje, kako tam ni bilo narejeno demokratično. Mislim, da s takimi predlogi sprememb kažemo mi neko nedemokratičnost, ko želimo v Državnem zboru poseči, v bistvu preseči voljo ljudi. Zato sem proti tem spremembam in bom glasovala proti. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp172">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Prosim, gospa Primožičeva.</p>
               <p>Je še splošna razprava o ugovorih; na določena vprašanja bomo lahko še potem odgovorili.</p>
            </sp>
            <sp xml:id="SDZ1-Izredna-08-1994-04-25.sp173">
               <speaker>JANA PRIMOŽIČ:</speaker>
               <p>Hvala lepa za besedo. Po tej kratki razpravi ugotavljam, da imamo zelo različna stališča v bistvu, kaj je to občina in kakšna bi bila. Saj, če mogoče malo grobo rečem, si nekateri predstavljajo, da je treba 2 milijona ljudi, prebivalcev Slovenije spraviti v izbrano število občin. Recimo, 2 milijona nas je; lepo bi bilo, da bi bilo občin 200, vsaka občina naj bi imela 10 tisoč prebivalcev. To občina ni. Občina na žalost, ni racionalna skupnost, ampak iniciativa občanov. Oni si želijo odločati, oni si želijo razpolagati s svojimi sredstvi in navsezadnje jim je to treba omogočiti oziroma jim ta zakon o lokalni samoupravi to dovoljuje. Zato tudi določanje referendumskih območij je to naše vprašanje. Zlasti pa, če pogledamo te naše mestne občine, ki smo jih v bistvu kar nekako odrinili na stran oziroma prihranili za enkrat julija, ko bo tu še bolj vroče, kot je sedaj. In če pogledamo te naše mestne občine...</p>
            </sp>
            <sp xml:id="SDZ1-Izredna-08-1994-04-25.sp174">
               <speaker>PODPREDSEDNIK VLADIMIR TOPLER:</speaker>
               <p>Jaz bi prosil, smo se prej dogovorili, da o tem ne bi razpravljali, ker mislim, da imamo veliko dela. Jaz ne bi rad nobenega prekinjal, ampak prosim, da se držimo dnevnega reda. Izvolite naprej.</p>
            </sp>
            <sp xml:id="SDZ1-Izredna-08-1994-04-25.sp175">
               <speaker>JANA PRIMOŽIČ:</speaker>
               <p>Mislim, da je to zelo pomembno za razumevanje teh konkretnih amandmajev, ki se tičejo v glavnem teh mestnih občin. Mene ne zanima vsaka občina posebej oziroma samo konkretne občine, ampak ugotavljam, da v skladu z evropskimi kriteriji (če si jih pogledate v teh študijah dr. Ravbarja) ne bo nobena občina v Sloveniji mestna občina. In to me zaskrbljuje. Zdaj, kaj smo naredili v tej smeri. Lahko rečem, da bi lahko bolje upoštevali te strokovne podlage in kriterije za mestne občine, ampak na žalost smo mestne občine iz tega svojega dogajanja izpustili in mislim, da to ni prav. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp176">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo razpravljati? Ne vidim nikogar, zato splošno razpravo prekinjam. Sprašujem pa še - javil se je gospod Belič, da bo še vložil pisni amandma. Želi še kdo vložiti kakšen amandma?  Ne vidim nikogar in s tem ugotavljam, da je čas za vlaganje amandmajev potekel in nihče več od zdaj naprej ne more vložiti amandmaja. Jaz bi predlagal, da še gospod Frim, ker ga že vlaga.</p>
               <p>Gospod Ribičič želi še besedo, gospod Podobnik tudi. Prej bi se javili. Jaz sem razpravo prekinil, bom jo ponovno odprl.</p>
            </sp>
            <sp xml:id="SDZ1-Izredna-08-1994-04-25.sp177">
               <speaker>DR. CIRIL RIBIČIČ:</speaker>
               <p>Jaz sem samo to rekel v razpravi, da v primeru, če se vztraja pri nekaterih predlogih, ki so bili tukaj dani - zlasti pri predlogu, da bi posebna vprašanja imeli v delu referendumskega območja - bi morali imeti prej sejo komisije. Mislim, da bi s tega vidika bilo v tem času, ki je bil rezerviran za delo komisije, smiselno, da dobimo tudi mnenje Sekretariata za zakonodajo in pravne zadeve.</p>
               <p>Podobno bi veljalo tudi za predlog dr. Zagožna, da bi odločali na podlagi strokovnih podlag, ne na podlagi sprejetih odločitev na zborih občanov, ali če bi kdo vztrajal, da so možni ugovori in spreminjanje odloka tudi v točkah, kjer ni bilo ugovora pooblaščenih predlagateljev. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp178">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Do sedaj smo dobili samo en pismen predlog gospe Jane Primožič in tudi gospod Mozetič ima pismen predlog za spremembo sklepa.</p>
               <p>Jaz mislim, da je potem najboljše, da bi se Komisija sestala in da se o tem še posebej opredeli. (Vmes DR. CIRIL RIBIČIČ: Hotel sem pa še to. Popravek pri tem prvem sklepu: namesto besedice "volitve" pride v poštev seveda besedica "glasovanje", zato ker gre za referendum, ne za volitve in je neprecizno uporabljen ta pojem. Hvala lepa.)</p>
               <p>Hvala lepa. Kolegice in kolegi! Splošno razpravo smo zaključili, imamo nekaj predlogov in jaz menim, da je prav, da bo tudi delo potem lažje, da se sestane komisija in dajem na glasovanje predlog, da se komisija sestane. Naredimo pol ure odmora in nato nadaljujemo z delom.</p>
               <p>Dajem takšen predlog na glasovanje.</p>
               <p>Prosil bi tudi, če pokličete kolege iz avle v dvorano. Ugotovimo sklepčnost! (50 prisotnih.)</p>
               <p>Kdo je za? (36 poslancev.) Je kdo proti? (4 poslanci.)</p>
               <p>Ugotavljam, da smo predlog sprejeli.</p>
               <p>Proceduralno? Prosim, še gospod Černelič, ima proceduralno. Prosim, da ne odhajate iz dvorane, seja še ni prekinjena!</p>
            </sp>
            <sp xml:id="SDZ1-Izredna-08-1994-04-25.sp179">
               <speaker>FRANC ČERNELIČ:</speaker>
               <p>Imam proceduralni predlog: Komisija (z menoj vred) naj se sicer sestane tam notri, ostali pa bi razčistili tista vprašanja, ki jih lahko vladna služba pri amandmajih da. Ali to ni mogoče?</p>
            </sp>
            <sp xml:id="SDZ1-Izredna-08-1994-04-25.sp180">
               <speaker>PODPREDSEDNIK VLADIMIR TOPLER:</speaker>
               <p>(Ne.) Obvestil bi vas še to: amandmaje bodo vložili še gospod Berlič, gospod Podobnik in gospod Frim. Sejo nadaljujemo ob 22. uri, toda prosim za čim večjo prisotnost.</p>
            </sp>
            <stage type="time">(Seja je bila prekinjena ob 21.19 uri in se je nadaljevala ob 24.10 uri.)</stage>
            <sp xml:id="SDZ1-Izredna-08-1994-04-25.sp181">
               <speaker>PODPREDSEDNIK VLADIMIR TOPLER:</speaker>
               <p>Ugotovimo prisotnost v dvorani. Prosim, da jo vsi potrdite s pritiskom na gumb. Ugotavljam, da je navzočih 63 poslank in poslancev. Zbor je sklepčen in lahko nadaljuje z delom.</p>
               <p>Najprej bomo odločali o sklepih, ki nam jih je podala Komisija za lokalno samoupravo in h katerim so bili vloženi amandmaji.</p>
               <p>K prvemu sklepu, ki se glasi: "V postopku izvedbe referenduma je potrebno v vseh primerih, ko je sprožen postopek za delitev območja posameznega naselja, izvesti glasovanja na način, da bo možno ugotoviti rezultate glasovanja za posamezen del naselja."</p>
               <p>Imamo amandma, ki ga predlaga gospod Mozetič Miroslav. Sklep se dopolni z besedami "izvesti volitve na način" in se doda tekst: "da se v teh naseljih postavi alternativno vprašanje, tako da" in se nadaljuje tekst.</p>
               <p>Komisija ne podpira. Ali je umik, gospod Mozetič? (Pripomba iz dvorane.) Ali je še to naprej sklep? Prosim? (Pripomba iz dvorane.) Tisto, kar je spodaj, je sklep, ki ga predlagate. V celoti: "V postopku izvedbe referenduma je potrebno v vseh primerih, ko je sprožen postopek za delitev območja posameznega naselja, izvesti volitve na način, da se v teh naseljih postavi alternativno vprašanje. Enako se izvedejo volitve v naseljih, ki so se na zborih izrekla za svoje referendumsko območje, skupaj z delom naselja, ki je sprožilo postopek za delitev."</p>
               <p>Tega sklepa komisija ne podpira in daje sklep: V postopku izvedbe referenduma je potrebno v vseh primerih, ko je sprožen postopek za delitev območja posameznega naselja oziroma v vseh primerih, ko tako odloči Državni zbor v odloku na podlagi ugovorov, izvesti glasovanje na način, da bo možno ugotoviti rezultate glasovanja za posamezen del referendumskega območja oziroma za posamezen del naselja." Jaz predlagam, da najprej glasujemo o sklepu, ki ga predlaga matično delovno telo. Gospod Ribičič, prosim.</p>
            </sp>
            <sp xml:id="SDZ1-Izredna-08-1994-04-25.sp182">
               <speaker>DR. CIRIL RIBIČIČ:</speaker>
               <p>Komisija ni podprla predloga gospoda Mozetiča za dopolnitev prvega sklepa niti predloga gospe Jane Primožič za dopolnitev drugega sklepa, pač pa je na podlagi teh dveh predlogov, po diskusiji, predlagala spremembo prvega sklepa na takšen način, da bi bilo možno ugotavljati volilne izide ne samo v primerih, ko gre za delitev naselij, ampak tudi v drugih primerih, kadar bi se tako odločil Državni zbor ob obravnavanju ugovorov danih na odlok. V skladu s tem je tudi predlog odločitve. Skratka, ne podpiramo teh dveh sprememb. Namesto tega pa lahko rečemo, da je vsebinsko vsaj delno upoštevano to s tem predlogom spremembe besedila v 1. sklepu. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp183">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Ribičiču. Želi še kdo besedo?(Ne.) Če ne, dajem sklep Komisije na glasovanje. Sklep sem prebral prej. Ali ga je potrebno še enkrat? Mislim, da ne. Ugotovimo sklepčnost! (64 prisotnih.)</p>
               <p>Kdo je za? (54 poslancev.) Je kdo proti? (3 poslanci.)</p>
               <p>Ugotavljam, da smo sklep sprejeli.</p>
               <p>S tem je sklep, ki ga imate v poročilu pod številka 1, brezpredmeten.</p>
               <p>Imamo sklep pod številko 2, pod točko 2: "V odloku o razpisu referenduma za ustanovitev občin, ki ga bo sprejel Državni zbor, bodo posebej opredeljena, drugače postavljena alternativna referendumska vprašanja v vseh primerih, ko bo Državni zbor tako odločil v odloku." Imamo amandma, ki ga predlaga gospa Jana Primožič. Dopolni se drugi sklep tako, da se doda besedilo "to velja za dele referendumskega območja ali pa za referendumsko območje v celoti." Najprej bomo glasovali o amandmaju na ta sklep. Želi kdo besedo? Komisija tega amandmaja ne podpira. Ugotovimo sklepčnost! (67 prisotnih.)</p>
               <p>Kdo je za? (27 poslancev.) Je kdo proti? (40 poslancev.)</p>
               <p>Ugotavljam, da amandma ni sprejet.</p>
               <p>Prehajamo na odločanje o 2. sklepu. Ugotovimo sklepčnost! (69 prisotnih.)</p>
               <p>Kdo je za? (51 poslancev.) Je kdo proti? (1 poslanec.)</p>
               <p>Ugotavljam, da smo sklep sprejeli.</p>
               <p>Imamo pa še tretji sklep in bi predlagal, da ga sprejmemo, kjer sedaj komisija predlaga Državnemu zboru, da sprejme naslednji sklep: "Državni zbor pooblašča Službo Vlade Republike Slovenije za reformo lokalne samouprave, Sekretariat Državnega zbora za zakonodajo in pravne zadeve in Sekretariat za izvedbo in pripravo sej Državnega zbora, da na podlagi odločitev Državnega zbora k predlogu rešitev ugovorov zoper določitev referendumskih območij, sprejetih na 8. izredni seji Državnega zbora 25.04.1994, pripravi prečiščeno besedilo odloka o razpisu referenduma za ustanovitev občin in odloka o določitvi referendumskega območja za ustanovitev občin." Dajem ta sklep na glasovanje. Ugotovimo sklepčnost! (70 prisotnih.)</p>
               <p>Kdo je za? (63 poslancev.) Je kdo proti? (Nihče.)</p>
               <p>Ugotavljam, da smo sklep sprejeli.</p>
               <p>In prehajamo na odločanje o posameznih ugovorih - po predlogu, ki ste ga dobili v predlogu matičnega delovnega telesa.</p>
               <p>K Ajdovščini nimamo nobenega nasprotujočega si predloga. In kot smo se dogovorili, o tem ni potrebno, da bi razpravljali, ampak bomo o vseh teh ugovorih odločali kot blok na koncu.</p>
               <p>Občina Brežice, stran 13. K 6. točki na 4. strani imamo amandma: "V vseh referendumskih območjih, na katere se nanaša ugovor predsednika Skupščine Brežice, se postavi alternativno vprašanje." Predlagatelj je gospod Marjan Šetinc. Komisija amandmaja ne podpira. Amandma dajem na glasovanje.</p>
               <p>Gospod Šetinc, ali umikate? (Ne.) Prosim, gospod Šetinc ima besedo. Izvolite.</p>
            </sp>
            <sp xml:id="SDZ1-Izredna-08-1994-04-25.sp184">
               <speaker>MAG. MARJAN ŠETINC:</speaker>
               <p>Spoštovani zbor! Vseeno bi predlagal, da se ta dopolnjevalni predlog podpre. Verjetno je sedaj utrujenost prevelika, da bi obrazložil kompletne ugovore, vendar, če ste pazljivo prebrali ugovore, gre tukaj za zavrnitev s strani Komisije, ki po mojem mnenju in po mnenju tistih, ki so se odločili napisati ugovore, niso upravičeni. Predlagal bi, da se vendarle omogoči, da se izrazi ljudska volja tako, da je možno odgovoriti alternativno na referendumsko vprašanje. Zato bi vendarle prosil spoštovani zbor, da podpre tako milo rešitev, kot jo predlagam v tem dopolnjevalnem predlogu. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp185">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na glasovanje. Na glasovanje dajem spreminjevalni amandma, ki ga predlaga gospod Šetinc. Komisija ga ne podpira. Ugotovimo sklepčnost! (68 prisotnih.)</p>
               <p>Kdo je za? (24 poslancev.) Je kdo proti? (33 poslancev.)</p>
               <p>Ugotavljam, da amandma ni sprejet.</p>
               <p>Prehajamo na občino Celje. Gospa Jana Primožič predlaga amandma: Občina Celje - 17. referendumsko območje za ustanovitev občine Celje: "Predlagam postavitev alternativnega vprašanja za območje krajevne skupnosti Frankolovo, in sicer v tem smislu: Ali ste za referendumsko območje Celje ali za ustanovitev samostojne občine Frankolovo?"</p>
               <p>Komisija podpira amandma samo kot volišče.</p>
               <p>Prosim, gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp186">
               <speaker>DR. CIRIL RIBIČIČ:</speaker>
               <p>Na Komisiji je bilo sprejeto načelno stališče, ki ga je Državni zbor že sprejel v zvezi s tem, da se lahko na voliščih, ugotavlja volja, tako da bo izid znan po izvedenih referendumih tudi za posamezne dele referendumskih območij ali celo dele naselij, ki se delijo, da pa ni mogoče postavljati, recimo, različnih vprašanj za različne dele.</p>
               <p>Zaradi tega smo pri nekaterih odločitvah, s katerimi se nismo strinjali, zavzeli stališče, da pa bo možno ugotavljati voljo na spornih delih oziroma v delih naselij oziroma volišč. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp187">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dajem amandma na glasovanje. Ugotovimo sklepčnost! (63 prisotnih.)</p>
               <p>Kdo je za? (16 poslancev.) Je kdo proti? (36 poslancev.)</p>
               <p>Ugotavljam, da amandma ni sprejet.</p>
               <p>Prehajamo na občino Črnomelj.</p>
               <p>Proceduralno imate? Prosim, gospod Potočnik. Bi pa prosil, da je čim manj proceduralnih ob tem poznem oziroma zgodnjem času.</p>
            </sp>
            <sp xml:id="SDZ1-Izredna-08-1994-04-25.sp188">
               <speaker>FRANC POTOČNIK:</speaker>
               <p>Hvala lepa, gospod predsedujoči. Mi smo prej slišali obrazložitev, da se je pač Komisija odločila, da gre tukaj za ugotavljanje izidov na posameznih voliščih in to pa mora tudi Državni zbor skleniti, kje se to naredi. Zato bi predlagal, da se to sočasno naredi, tako da bo lahko potem v odloku oziroma v tistem spremljevalnem tekstu to tudi napisano, da ne bi se potem še enkrat vračali na posamezno točko.</p>
            </sp>
            <sp xml:id="SDZ1-Izredna-08-1994-04-25.sp189">
               <speaker>PODPREDSEDNIK VLADIMIR TOPLER:</speaker>
               <p>Bi gospod Ribičič morda vi pojasnili, da bi bila večja jasnost, prosim.</p>
            </sp>
            <sp xml:id="SDZ1-Izredna-08-1994-04-25.sp190">
               <speaker>DR. CIRIL RIBIČIČ:</speaker>
               <p>To, kar trdi gospod Potočnik, je točno. Referendumska vprašanja, alternativna, bodo postavljena samo v tistih primerih, ko se bomo tako odločili sedaj pri sprejemanju odloka oziroma o odločanju o ugovorih. Zato ima prav.</p>
               <p>Mi smo v tem konkretnem primeru, ko je šlo za amandma kolegice Jane Primožič, predlagali, da se omogoči ugotavljanje izida na volišču.</p>
               <p>Tukaj ne gre za nič drugega kot za sklep, da se volišča na ta način organizirajo.</p>
            </sp>
            <sp xml:id="SDZ1-Izredna-08-1994-04-25.sp191">
               <speaker>PODPREDSEDNIK VLADIMIR TOPLER:</speaker>
               <p>Gospod Ribičič, kot sem razumel, je potrebno, da o vseh teh predlogih posebej glasujemo še o tem - za volišča?</p>
            </sp>
            <sp xml:id="SDZ1-Izredna-08-1994-04-25.sp192">
               <speaker>DR. CIRIL RIBIČIČ:</speaker>
               <p>Mislim, da bi bilo najbolj enostavno tako, da bi dali na glasovanje predlog komisije, in s tem, če bi predlog komisije bil sprejet, je seveda sprejeta odločitev glede volišča. Če pa odločate najprej o amandmaju, kot je bil sprejet in kot mu komisija nasprotuje, je treba pa potem poseben sklep v zvezi z voliščem ali pa z alternativnim vprašanjem.</p>
            </sp>
            <sp xml:id="SDZ1-Izredna-08-1994-04-25.sp193">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Peršak.</p>
            </sp>
            <sp xml:id="SDZ1-Izredna-08-1994-04-25.sp194">
               <speaker>ANTON PERŠAK:</speaker>
               <p>Proceduralno gledano ima stališče komisije značaj amandmaja na amandma in zato mislim, da je smiselno tako, da se glasuje o stališču komisije najprej.</p>
            </sp>
            <sp xml:id="SDZ1-Izredna-08-1994-04-25.sp195">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlog komisije, da Državni zbor upošteva sklep Komisije o oblikovanju posebnega volišča pri občini Celje, 17. referendumsko območje, za ustanovitev občine Celje, dajem na glasovanje. Ugotovimo sklepčnost! (69 prisotnih.)</p>
               <p>Kdo je za? (60 poslancev.) Je kdo proti? (2 poslanca.)</p>
               <p>Ugotavljam, da smo stališče sprejeli.</p>
               <p>Smo pri občini Črnomelj. Gospa Jana Primožič predlaga: 22. referendumsko območje za ustanovitev občine Gradac: "Kljub temu, da območje ne izpolnjuje vseh pogojev (osnovna šola) predlaga, da je v skladu s 17. členom Zakona o lokalni samoupravi mogoča ustanovitev samostojne občine." Prosim, gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp196">
               <speaker>DR. CIRIL RIBIČIČ:</speaker>
               <p>Spoštovani! Gospa Primožičeva ne navaja, da se ne strinja z odločitvijo, da tukaj ni pogojev. Ona priznava, da niso izpolnjeni vsi pogoji, ki jih zakon za to določa, ker določa, da mora biti večina kriterijev izpolnjenih. Ona temu ne nasprotuje, vendar predlaga, da se kljub temu to določi kot ustanovitev samostojne občine. Mi smo na komisiji to pogledali, ugotovili, da niso dani zakonski pogoji in da nasprotujemo takemu oblikovanju, kolegica Primožičeva pa, kot tudi v drugih primerih, ni želela odstopiti od takšne rešitve. Skratka, če še enkrat ponovim. Njena argumentacija ni, da so zakonski pogoji izpolnjeni, ampak da kljub temu, da niso izpolnjeni, vztraja, da se določi to kot referendumsko območje. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp197">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Primožičeva.</p>
            </sp>
            <sp xml:id="SDZ1-Izredna-08-1994-04-25.sp198">
               <speaker>JANA PRIMOŽIČ:</speaker>
               <p>Hvala lepa. Najprej pojasnilo. Kljub temu, da smo približno dve uri zasedali na komisiji, moram zaradi dezinformacij povedati, da sem sama govorila samo od 5 pa do 8 minut. (To je povedal gospod Jančar.) Glede tega našega referendumskega vprašanja Gradac govori 13. člen: "Območje občine se oblikuje tako, da občina lahko izpolnjuje večino naslednjih funkcij." To pomeni, da tudi lahko v prihodnosti, kot je že nekoč predlagal gospod dr. Ribičič, zgradi šolo ali kakšno podobno zadevo, se pravi, da izpolni katerega od pogojev. Podoben primer se je pojavljal tudi v predlagani občini Vojsko nad Idrijo, kjer je specifika v bistvu podobna. Gre za gorsko občino, ki ima recimo štiriletno osnovno šolo, se pravi, da nima izpolnjenega pogoja osnovne šole. Vendar pa predlagam, da v obeh primerih podpremo odločitev oziroma ne podpremo vladne odločitve, to je, da se ukine referendumsko območje Gradac, ampak, da se jim omogoči to glasovanje. Hvala.</p>
            </sp>
            <sp xml:id="SDZ1-Izredna-08-1994-04-25.sp199">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič, prosim.</p>
            </sp>
            <sp xml:id="SDZ1-Izredna-08-1994-04-25.sp200">
               <speaker>DR. CIRIL RIBIČIČ:</speaker>
               <p>Jaz bi rad pojasnil, ne seveda tisto, koliko je kdo porabil časa in zakaj, ampak v zvezi s tem, ker se je gospa Primožičeva sklicevala na neki moj bivši predlog v zvezi s tem, da bi lahko bili pogoji tudi v prihodnje uresničeni; takrat smo govorili o 5-letnem obdobju. Moram reči, da smo začeli s strogimi pogoji, ki niso bili sprejeti, in sicer 30. julija ta zbor ni hotel izglasovati obveznih pogojev. Potem je prišlo do usklajevanja, iskanja kompromisnih rešitev in ta kompromisna rešitev, ki sedaj omogoča nastanek okrog 360 občin, je rešitev, da je treba izpolnjevati večino pogojev. Moj predlog o tem, da bi lahko te pogoje izpolnili tudi v določenem času, ni bil sprejet, ni sestavni del zakona in se zaradi tega na takšen moj predlog ni mogoče sklicevati kot na veljavno zakonsko rešitev.</p>
               <p>Jaz trdim, da bi odločitev v tem primeru bila izrecno v nasprotju z zakonom in komisija je kot takšne ni mogla podpreti. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp201">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ne vidim nikogar več, ki bi želel besedo in prehajamo na odločanje.</p>
               <p>Glasujemo za 22. referendumsko območje za ustanovitev občine Gradec. Ugotovimo sklepčnost! (67 prisotnih.)</p>
               <p>Kdo je za? (31 poslancev.) Je kdo proti? (37 poslancev.)</p>
               <p>Ugotavljam, da amandma ni sprejet.</p>
               <p>Prehajamo k nadaljevanju, k občini Domžale. Komisija ne podpira vladinega predloga, obrazložitev pa imate napisano v svojih poročilih. Je potrebno, da preberem?</p>
               <p>V 29. točki na 11. strani imamo predlog Vlade, ki ga komisija ne podpira. In dajem predlog Vlade na glasovanje. Ugotovimo sklepčnost! (60 prisotnih.)</p>
               <p>Kdo je za? (17 poslancev.) Je kdo proti? (38 poslancev.)</p>
               <p>Ugotavljam, da predlog Vlade ni sprejet.</p>
               <p>K 36. točki predlagatelj gospa Jana Primožič (smo pa še vedno pri obravnavi referendumskega območja Domžale) predlaga 36. referendumsko območje za ustanovitev občine Radomlje: "Predlagam, da se ugovoru ugodi in se postavi alternativno vprašanje za vključitev naselij Preserje pri Radomljah, Homec in Nožice." Komisija amandmaja ne podpira in predlaga, da zbor upošteva sklep o oblikovanju posebnega volišča.</p>
               <p>Dajem najprej sklep komisije na glasovanje, kot smo se dogovorili. Ugotovimo sklepčnost! (68 prisotnih.)</p>
               <p>Kdo je za? (56 poslancev.) Je kdo proti? (4 poslanci.)</p>
               <p>Ugotavljam, da smo sklep komisije sprejeli.</p>
               <p>Glasujemo pa o amandmaju gospe Primožičeve. Ugotovimo prisotnost. Mislim, da smo s tem že izglasovali, pa čeprav je gospod Peršak pri predlogu govoril o amandmaju na amandma. Mislim, da ni potrebno, da glasujemo o amandmaju, ker smo izglasovali s sklepom. Se strinjate gospa Primožičeva? Hvala.</p>
               <p>Pri 39. točki na 14. strani - Gornja Radgona imamo amandma, ki ga predlaga gospod Feri Horvat: 40 referendumsko območje za ustanovitev občine Gornja Radgona: "Z ugovorom krajevne skupnosti Videm ob Ščavnici pooblaščeni predstavniki predlagajo, da se dela naselij Okoslavci in Murščak z navedbo hišnih številk vključita v referendumsko območje številka 41 Sveti Jurij ob Ščavnici.</p>
               <p>Vlada predlaga, da se ugovorom ugodi in predlaga priključitev obeh naselij v celotno referendumsko območje št. 41. Zato predlaga Feri Horvat: "Naselji Okoslovci in Muršček ostaneta v referendumskem območju 39. točke za ustanovitev občine Radenci. Glede na zbrane podpise za vključitev dela obeh naselij v referendumsko območje 41. Sveti Jurij ob Ščavnici naj se dokončno odloči na podlagi referendumskih rezultatov v obeh naseljih."</p>
               <p>Komisija podpira, Vlada pa ne nasprotuje.</p>
               <p>Dajem ta predlog na glasovanje. Ugotovimo sklepčnost! (66 prisotnih.)</p>
               <p>Kdo je za predlog gospoda Ferija Horvata? (38 poslancev.) Je kdo proti? (12 poslancev.)</p>
               <p>Ugotavljam, da smo ta spremenjevalni predlog sprejeli.</p>
               <p>Se opravičujem, ker sproti usklajujem, ker nimam pisnega poročila komisije, zato gre stvar malo bolj počasi.</p>
               <p>Na 4. strani našega predloga stališč imamo k 41. točki  predlog: Komisija predlaga, da Državni zbor upošteva sklep Komisije o oblikovanju posebnega volišča. Mi smo k 41. točki sprejeli že spremenjevalni predlog gospoda Ferija Horvata. Ali je potrebno, da o tem glasujemo, gospod Ribičič?</p>
            </sp>
            <sp xml:id="SDZ1-Izredna-08-1994-04-25.sp202">
               <speaker>DR. CIRIL RIBIČIČ:</speaker>
               <p>Spoštovani! Na celi vrsti predlogov, kjer Vlada in komisija ni podprla ugovorov, je bilo sprejeto stališče, da se z oblikovanjem volišča vendarle omogoči pregled nad referendumskim izidom, zato da bomo lažje odločali takrat, ko bomo sprejemali zakon o določitvi občin. To ni nek poseben sklep, zaradi tega predlagam, da o tem vedno posebej ne glasujemo, ker je to navedeno v celi vrsti členov in mislim, da tukaj, če ne bo nihče nasprotoval, lahko odločamo skupaj z drugimi. Gre samo za to, da se omogoči pregled referendumskega izida tudi za posamezna območja, ne samo za celotna območja in tudi za dele referendumskega območja. Če bi se zbor strinjal in sprejel en sklep, bi povsod, kjer se je komisija za to zavzela, ta sklep sprejeli z enim enotnim sklepom za vse primere.</p>
            </sp>
            <sp xml:id="SDZ1-Izredna-08-1994-04-25.sp203">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič. Ali kdo ugovarja temu? (Ne.) To pomeni, da smo to sprejeli.</p>
               <p>Smo pri 5. strani naših stališč. Gospod Mozetič, prosim.</p>
            </sp>
            <sp xml:id="SDZ1-Izredna-08-1994-04-25.sp204">
               <speaker>MIROSLAV MOZETIČ:</speaker>
               <p>Res je malo zgodnja ura, vendar mi vseeno ni jasno. Ta sklep, ko je bila tista dopolnitev "ali če je zbor sklenil." Če se spet vrnem k tistemu Tacnu in Šentvidu. Tacen in Šentvid sta zajeta v tistem, ko sta dve naselji sprožili</p>
               <p>postopek, so pa tam Gameljne, pa Stanežiče, Medno, ki pa niso zajete in bi jih morali zajeti s sklepom. Sedaj ne vem, za koga sedaj to vse velja, da se bo posebej ugotavljal izid; čeprav ne vem, kaj bo ta izid pomenil.</p>
            </sp>
            <sp xml:id="SDZ1-Izredna-08-1994-04-25.sp205">
               <speaker>PODPREDSEDNIK VLADIMIR TOPLER:</speaker>
               <p>Gospod Ribičič, prosim.</p>
            </sp>
            <sp xml:id="SDZ1-Izredna-08-1994-04-25.sp206">
               <speaker>DR. CIRIL RIBIČIČ:</speaker>
               <p>Ta izid bo seveda pomenil, da tisti, ki bodo nasprotovali večinsko neki odločitvi, da bo to možno potem upoštevati zlasti, če bo izvedena delitev naselij in v drugih primerih takrat, kadar bomo območje občine določali koncem julija, ko bo to na dnevnem redu.</p>
               <p>Mi smo to predlagali v mnogih primerih, kjer ugovoru nismo mogli slediti. Ugovor je recimo šel v tej smeri, da se ustanovi novo referendumsko območje, ali da se en del izvzame iz enega referendumskega območja in da v drugo, ali da se neko območje deli ali neko naselje deli na dva dela - v vseh teh primerih, kjer to nismo mogli upoštevati, smo se opredelili (in teh predlogov naše komisije je nekaj deset) za to, da se pa vendarle omogoči pregled rezultatov za takšna sporna območja, da bi potem lažje odločali.</p>
               <p>Zato predlagam, da tam, kjer smo to predlagali (to ne more biti sporno, mislim, to je v interesu tistih, ki so dajali ugovore), odločamo o vsebini teh ugovorov, da pa ta predlog sklepa, katera vsa volišča naj bodo organizirana tako, da bo viden izid referenduma, da je pa to generalni sklep, ki ga sprejmemo v vseh primerih, kjer je komisija to predlagala, če nihče temu ne ugovarja.</p>
            </sp>
            <sp xml:id="SDZ1-Izredna-08-1994-04-25.sp207">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše želi besedo.</p>
            </sp>
            <sp xml:id="SDZ1-Izredna-08-1994-04-25.sp208">
               <speaker>JOŽEF KOPŠE:</speaker>
               <p>Gospe in gospodje! Samo bi rahlo repliciral gospodu Mozetiču. Na zadnji seji smo več kot eno uro in pol porabili zaradi razgovora o Tacnu in okoliških krajih in že pri prejšnjem zboru je umaknil amandma; danes ga ponovno ponavlja, ta svoj Tacen, skozi dve ali tri razprave že spret. Ne vem zakaj. Taka dvojnost, gospod Mozetič, mi ni všeč.</p>
            </sp>
            <sp xml:id="SDZ1-Izredna-08-1994-04-25.sp209">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ampak jaz prosim gospod Mozetič, že na prejšnji seji ste res z gospodom Kopšetom polemizirala Maribor - Ljubljana. Prosim, da ne bi še danes. Izvolite, jaz bom pa predlagal potem, da sprejmemo sklep.</p>
            </sp>
            <sp xml:id="SDZ1-Izredna-08-1994-04-25.sp210">
               <speaker>MIROSLAV MOZETIČ:</speaker>
               <p>Jaz sploh ne polemiziram. Ne vem, zakaj se gospod Kopše sedaj razburja. Jaz bi rad samo jasno vedel, ker ne vem v katerih predlogih je to napisano. Prej smo sprejeli sklep: "V postopku o izvedbi referenduma je potrebno v vseh primerih, ko je sprožen postopek za delitev območja posameznega naselja." To je razvidno. Potem smo pa dodali "ali če zbor tako odloči pri posameznem primeru ali nekaj takega". Sedaj, če se vrnem spet na Tacen. Tacen je delitev naselja in je sprožil postopek, kolikor vem, če ga ni, ampak kolikor jaz vem ga je sprožil, to je Šmartno - Tacen; Gameljne pa ni delitev naselja. Ali je potrebno sedaj posebej določiti, da se v Gameljnah tudi to ugotavlja ali je to zajeto. Samo to sprašujem. Če dobim točen odgovor, bom nehal govoriti in bom tiho do konca.</p>
            </sp>
            <sp xml:id="SDZ1-Izredna-08-1994-04-25.sp211">
               <speaker>PODPREDSEDNIK VLADIMIR TOPLER:</speaker>
               <p>Torej, gospod Ribičič, kot sem jaz razumel, tam kjer komisija predlaga, da Državni zbor upošteva sklep Komisije o oblikovanju posebnega volišča - ta sklep bi dal na glasovanje in bi o tem odločili. In potem velja to v našem gradivu za vse tiste sklepe, ki jih je dala komisija - da ne bi posebej o vseh tistih sklepih glasovali. Pri tistih sklepih, o katerih bomo pa mi odločili, bomo pa glasovali posamezno, če tako predlaga komisija.</p>
               <p>Kolegice in kolegi, dajem torej na glasovanje sklep, da v našem gradivu, tam, kjer imamo zapisano, da komisija predlaga, da Državni zbor upošteva sklep komisije o oblikovanju posebnega volišča - to sprejmemo. Ugotovimo sklepčnost! (68 prisotnih.)</p>
               <p>Kdo je za? (58 poslancev.) Je kdo proti? (1 poslanec.)</p>
               <p>Ugotavljam, da smo proceduralni sklep sprejeli in ga bomo upoštevali pri naslednji proceduri.</p>
               <p>Smo pa pri občini Grosuplje.</p>
               <p>V vašem pregledu je prišlo do pomote. Na 5. strani je namesto občine Grosuplje občina Idrija.</p>
               <p>In imamo amandma gospe Jane Primožič: "Občina Idrija - 55. referendumsko območje: Naselje Idršek se iz referendumskega območja 55 Godovič, prenese v referendumsko območje številka 52 - Spodnja Idrija." Komisija pa predlaga, da odločitev pojasni Vlada.</p>
               <p>Prosim, gospod Ribičič, izvolite. In nato gospod Rejc.</p>
            </sp>
            <sp xml:id="SDZ1-Izredna-08-1994-04-25.sp212">
               <speaker>DR. CIRIL RIBIČIČ:</speaker>
               <p>Vlada se je na podlagi tistih podlag, ki jih je dobila, pa tudi na podlagi gradiv s terena, odločila za drugačno rešitev. Komisija je podprla stališče Vlade. Na komisiji smo obravnavali ta amandma in povprašali predstavnike Vlade, ali je točno, da iz gradiv, ki so bila na razpolago glede odločanja ljudi na zborih, je potrebna rešitev, kot jo predlaga Vlada; in smo dobili za to potrditev. Gospa Jana Primožič pa naj bi - tako kot smo razpravljali na komisiji - preverila, ali je ta podatek točen, ker je izražala dvom v to oziroma da ima s tem v zvezi drugačne informacije. Z gospodom Rejcem sem že govoril v tem smislu in mi je že razlagal, da misli, da je to bolj naravna rešitev, rešitev, ki mu je v večji meri všeč. Samo mi tukaj v tem primeru odločamo o tem, kaj so ljudje na zborih odločili, ne pa, kaj kdo predlaga ali misli, da je boljša rešitev. To so razlogi, da je komisija podprla vladni predlog. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp213">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Rejcu. Prosim.</p>
            </sp>
            <sp xml:id="SDZ1-Izredna-08-1994-04-25.sp214">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Ugovor je bil s strani občine Idrije napravljen do časa. Gre za naselje Idršek, ki po vseh naravnih tokovih, življenjskih in prometnih, spada v Spodnjo Idrijo. Namreč, kdor pozna te kraje, potem lahko ve, da bi imeli prebivalci teh nekaj hiš v Godovič najmanj trikrat dlje kot v Spodnjo Idrijo. V Spodnjo Idrijo hodijo na delo, v šolo, vozi avtobus. Medtem pa, ko preko hriba na Gore, potem na Dole in potem spet zgoraj in potem spet po serpentinah v Godovič, je to najmanj trikratna razdalja in nobene logike tukaj ni. Jaz sem se pogovarjal tudi s temi ljudmi oziroma s predsednikom in ti, ki to poznajo - jaz osebno to poznam, kako to izgleda - in so tudi naselja za njimi še bolj notri, vsa gredo v Spodnjo Idrijo in vse to gravitira v enem takem kanalu notri. V tem primeru, če gre pa v Godovič, je pa to seveda čez serpentine, čez grič in spet notri, skratka najmanj trikratna razdalja in čisto nenaravna pot. Mislim, da to nikakor ne more izdržati, da bi se to ne popravilo. Hvala.</p>
            </sp>
            <sp xml:id="SDZ1-Izredna-08-1994-04-25.sp215">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod dr. Ribičič.</p>
            </sp>
            <sp xml:id="SDZ1-Izredna-08-1994-04-25.sp216">
               <speaker>DR. CIRIL RIBIČIČ:</speaker>
               <p>Spoštovani! Ko smo sprejemali odloke, so v nekaj primerih poslanci predlagali rešitve, ki so se jim zdele bolj logične, bolj smiselne. V takih primerih pač nimamo zakonske osnove, da bi preprečevali odločitev, kakršna je bila sprejeta na zboru občanov. Vladna služba je ponovno preverila ta podatek in ugotovila, da so se na zboru odločili za Godovič; se pravi, sedaj bi morali vi dokazovati nasprotno. Ali pa drugače povedano; če niste uspeli prepričati ljudi za stališče, ki se vam zdi smiselno, prosim, ne vsiljujte ga tukaj z večinsko odločitvijo Državnega zbora, ker bomo dobili takšne in drugačne proteste. Če pa to ni točno, potem je treba pa pač dokazati, da je stališče, da so ljudje sprejeli drugačno stališče. Ampak je treba to pokazati.</p>
            </sp>
            <sp xml:id="SDZ1-Izredna-08-1994-04-25.sp217">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Marjan Podobnik.</p>
            </sp>
            <sp xml:id="SDZ1-Izredna-08-1994-04-25.sp218">
               <speaker>MARJAN PODOBNIK:</speaker>
               <p>Jaz se strinjam z razlago, ki jo je dal gospod Rejc. Namreč, sem iz teh krajev in je res, gledano življenjsko, stvar povsem nelogična. Me pa zanima, ali so se krajani kraja oziroma zaselka Idršek odločili za tako rešitev, ali neka širša krajevna skupnost, kjer seveda stališča teh krajanov ni vidno? Gre preprosto za to, da ta kraj je v celoti v vsem vezan na Spodnjo Idrijo. Če so se prav krajani kot taki se za to opredelili, potem je seveda drugo vprašanje. Če je pa to nek širši krog ljudi izven tega kraja, pa mislim, da je prav, da bi ta predlog podprli.</p>
            </sp>
            <sp xml:id="SDZ1-Izredna-08-1994-04-25.sp219">
               <speaker>PODPREDSEDNIK VLADIMIR TOPLER:</speaker>
               <p>Hvala lepa.</p>
               <p>Glasujemo o amandmaju oziroma o spremenjevalnem stališču gospe Jane Primožič. Ugotovimo sklepčnost! (52 prisotnih.)</p>
               <p>Kdo je za? (32 poslancev.) Je kdo proti? (27 poslancev.)</p>
               <p>Ugotavljam, da je stališče sprejeto.</p>
               <p>Prosim, gospod Ribičič. Kolegice in kolegi! Prosim vas samo za malo več tišine.</p>
            </sp>
            <sp xml:id="SDZ1-Izredna-08-1994-04-25.sp220">
               <speaker>DR. CIRIL RIBIČIČ:</speaker>
               <p>Spoštovani! Sklep komisije je bil, da gospa Jana Primožič preveri te dokumente in poskuša pogledati,</p>
               <p>ali niso točna navodila, da so se ljudje tukaj odločali drugače, kot je sprejel zdaj Državni zbor.</p>
               <p>Jaz sem enkrat že rekel: kar je odločeno je pač odločeno, to moramo spoštovati, ampak takrat sem imel prav. Šlo je za Litijo. Dobili smo zelo veliko ugovorov in smo zdaj popravili s težavo tiste rešitve.</p>
               <p>Tukaj bomo popravljali težje, ampak kljub temu predlagam, da se volišča organizira na takšen način, da bomo videli, ali ljudje sprejemajo to stališče Državnega zbora ali bomo pa to morali popravljati. Skratka to stališče o volišču predlagam tudi za ta primer. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp221">
               <speaker>PODPREDSEDNIK VLADIMIR TOPLER:</speaker>
               <p>Predlagate, da sprejmemo tudi sklep, ki ga predlaga komisija, da Državni zbor upošteva sklep o oblikovanju posebnega volišča.</p>
               <p>Prosim, gospod Kociper.</p>
            </sp>
            <sp xml:id="SDZ1-Izredna-08-1994-04-25.sp222">
               <speaker>ŠTEFAN KOCIPER:</speaker>
               <p>Hvala lepa. Jaz imam podoben sklep za isto referendumsko območje, in sicer za Zavratec. V tem primeru je šlo za to, da se na zboru občanov niso odločili niti za občino Godovič oziroma za referendumsko območje, niti za kaj drugega, pač pa so predlagali oziroma zapisali v zapisnik, ki je šel idrijskemu županu, da bi naj se glasilo vprašanje tako, da se lahko odločijo med dvema variantama, se pravi Godovič ali Logatec. Se pravi, predlagam podoben sklep, ki bi veljal tudi za Zavratec.</p>
            </sp>
            <sp xml:id="SDZ1-Izredna-08-1994-04-25.sp223">
               <speaker>PODPREDSEDNIK VLADIMIR TOPLER:</speaker>
               <p>Jaz mislim, da to ne bo možno, zato ker smo že prej pri razpravi zaključili vse amandmaje, ki niso bili vloženi. Jaz že prej nisem določenim kolegom amandmajev vzel in mislim, da moramo to upoštevati, ker, če ne, se bomo ves čas s tem ukvarjali.</p>
               <p>(Vmes ŠTEFAN KOCIPER: Predlagal sem sklep ne amandma.)</p>
               <p>Saj to je enako gospod Kociper. Jaz mislim, da tega ne moremo, ker potem stvari ne bom pripeljali.</p>
               <p>Gospod Ribičič, vi ste tudi predlagali, ampak mislim, da velja tudi za vas, da tudi vi ne morete predlagati tega, čeprav smo mi sprejeli amandma. Prosim? Ne, v tej točki komisija ni predlagala svojega stališča, da se najprej sprejme sklep in šele potem to. Jaz mislim, da se moramo držati procedure in da o tem ne moremo več odločati.</p>
               <p>Mi smo ta amandma sprejeli.</p>
               <p>Gospod Marjan Podobnik predlaga: "Referendumsko območje Vojsko 56 se ne priključi k referendumskemu območju občine Idrija. Referendumsko območje občine Vojsko 56 obsega naslednja območja naselij 11: Vojsko." Komisija ne podpira. Gospod Podobnik.</p>
            </sp>
            <sp xml:id="SDZ1-Izredna-08-1994-04-25.sp224">
               <speaker>MARJAN PODOBNIK:</speaker>
               <p>Dovolite najprej eno mnenje. Čeprav se strinjam, so razlogi za tako interpretacijo prejšnjega dela, torej da ne glasujemo o možnostih ločenih volišč, vendar mislim, da s tem si delamo naknadno težavo. Če bi izglasovali to, da imamo lahko tam, kjer so sporne zadeve, posebno volišče, da se ugotovi volja krajanov, bi se enega problema rešili. Morda bi danes kakšno minuto zavlekli, vendar te probleme bi razrešili in jaz sem za to, če je možno, da vzamemo široko interpretacijo. In da dejansko tam, kjer je sporno, omogočimo, da se ljudje opredeljujejo. To velja tako za Idršek kot za Zavratec. In če bi to tako odločili, bi v vsakem primeru prišli do rešitve, ki bi bila pač na referendumu po volji krajanov.</p>
               <p>Kar se pa tiče Vojskega, bi samo na kratko. Jaz sem v obrazložitvi napisal, zakaj sem za to, da je to samostojno referendumsko območje. Namreč, gre za najvišje ležečo slovensko vas - izrazito demografsko ogroženo področje. Če pogledate na ta zemljevid, kjer so razdelitve, je relativno velik prostor, izredno majhno število krajanov, 20 km oddaljeno približno od Idrije. Sedaj naj bi spadalo pod mestno občino Idrija in seveda ti krajani se upravičeno bojijo, da njihovi problemi v mestni občini ne bodo ustrezno razreševani. In čeprav je dejstvo, da vseh pogojev ta občina ne izpolnjuje oziroma referendumsko območje, sem prepričan, da imajo prav krajani, ko trdijo, da bi</p>
               <p>vključitev v tako širšo občino pomenilo intenziviranje izumiranja tega območja, ki že zdaj intenzivno teče. To je tipično območje gorske občine, 1000 m nadmorske višine. In saj pravim, mi smo se zavzemali, da bi imeli tudi status gorske občine. Tega v zakonu ni, je pa možnost, če sem prav informiran, da imajo neke občine nek poseben status.</p>
               <p>V vsakem primeru jaz podpiram predlog, da se Vojskemu dodeli samostojno referendumsko območje.</p>
            </sp>
            <sp xml:id="SDZ1-Izredna-08-1994-04-25.sp225">
               <speaker>PODPREDSEDNIK VLADIMIR TOPLER:</speaker>
               <p>Gospod Kopše in gospod Marjan Podobnik, da vama odgovorim. Mi smo prej sprejeli sklep in te procedure se moram držati. Mislim, da je sklep enako kot amandma in da sedaj ne moremo spreminjati procedure, za katero smo se dogovorili.</p>
               <p>Izvolite, gospod Kopše.</p>
            </sp>
            <sp xml:id="SDZ1-Izredna-08-1994-04-25.sp226">
               <speaker>JOŽEF KOPŠE:</speaker>
               <p>Rad bi samo prebral podatke o tem referendumskem območju, ki ga predlaga gospod Podobnik in ki ga je Komisija zavrnila. Vojsko ima 211 prebivalcev, od tega jih je več kot 110 starejših od 50 let. To naj bi bila samostojna občina! Čeprav sem bil sam do skrajnosti liberalen na tej komisiji, vendar sem tu glasoval proti in sem tudi sedaj proti.</p>
            </sp>
            <sp xml:id="SDZ1-Izredna-08-1994-04-25.sp227">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp228">
               <speaker>DR. CIRIL RIBIČIČ:</speaker>
               <p>Spoštovani! Komisija je v nekaj primerih nasprotovala stališču Vlade z argumentacijo, da območja izpolnjujejo pogoje, čeprav nam je strokovna služba in Vlada ponudila drugačno argumentacijo - da ne izpolnjujejo pogojev. Vendar smo ugotovili, ali da so v zadnjih letih nekaj zgradili, ali da imajo nek zelo razvit športni center, ali kaj podobnega.  </p>
               <p>Tukaj je argumentacija gospoda Podobnika podobna, kot je bila prej gospe Primožičeve. Priznava, da pogojev ne izpolnjuje, kljub temu pa terja, da nastane tukaj občina oziroma referendumsko območje. Mislim, da na podlagi take argumentacije ne bi smeli sprejeti take odločitve, ker zanjo v zakonu ni podlage.</p>
            </sp>
            <sp xml:id="SDZ1-Izredna-08-1994-04-25.sp229">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Podobnik. Izvolite.</p>
            </sp>
            <sp xml:id="SDZ1-Izredna-08-1994-04-25.sp230">
               <speaker>MARJAN PODOBNIK:</speaker>
               <p>Samo replika gospodu Kopšetu. Nič posebnega niste ugotovili! Sam sem povedal, da je to območje, ki izumira. In sedaj bomo - sicer verjamem, da povsem nehote - to izumiranje potrdili. Verjamem, da ne moremo mi s tem reševati ne vem kaj, vendar to območje poznam, tam sem pet let tudi delal; gre za območje, kjer so ljudje pet mesecev odrezani od sveta, kjer nimajo odprte ceste, ničesar. In je to samostojno območje 20 km od vsakega centra, zato to pač ne more biti del mestne občine, sedaj jih bomo pač v to stvar potisnili. Vem, da ni dobre rešitve - ne ene, ne druge - vendar bom jaz to stvar kljub temu podprl, ker - poglejte na zemljevid! - ni majhno področje.</p>
            </sp>
            <sp xml:id="SDZ1-Izredna-08-1994-04-25.sp231">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Glasujemo torej o spreminjevalnem stališču gospoda Marjana Podobnika. Ugotovimo sklepčnost! (61 prisotnih.)</p>
               <p>Kdo je za? (30 poslancev.) Je kdo proti? (35 poslancev.)</p>
               <p>Ugotavljam, da stališče ni sprejeto.</p>
               <p>Smo pri občini Koper. K 75. točki je amandma dala gospa Jana Primožič. Komisija je odločila, da o tem amandmaju ne glasujemo, ker ugovor ni bil pravilno vložen. Gospod Ribičič, mogoče želite vi besedo? (Ne.) Torej o tem amandmaju ne moremo glasovati.</p>
               <p>Gospa Jana Primožič, prosim.</p>
            </sp>
            <sp xml:id="SDZ1-Izredna-08-1994-04-25.sp232">
               <speaker>JANA PRIMOŽIČ:</speaker>
               <p>Hvala lepa. Samo še eno vprašanje, da bo jasno. Ali kljub temu to pomeni, da se lahko ugotavlja volilni rezultat v Dekanih ali ne? Prosim gospoda Ribičiča, da odgovori.</p>
            </sp>
            <sp xml:id="SDZ1-Izredna-08-1994-04-25.sp233">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod dr. Ribičič.</p>
            </sp>
            <sp xml:id="SDZ1-Izredna-08-1994-04-25.sp234">
               <speaker>DR. CIRIL RIBIČIČ:</speaker>
               <p>O tem smo imeli precej razprave in že zdavnaj bi se začela seja - kakšno uro prej, če ne bi bilo tega vprašanja, pa zastopnikov neke skupine, ki ugovarja, pa trmastega vztrajanja pri glasovanju o zadevah, kjer ni bilo ugovarjanja in tako dalje; da vsega tega ne obnavljam. Jaz osebno mislim, da je za Dekane dana podlaga za ugotavljanje posebnega izida že s tem, kar se je manjšina zavzemala za to rešitev. Vendar pa to ni bil sklep komisije. Moje osebno mnenje je, da so Dekani tudi volišče bili do sedaj in da bo volilna komisija upoštevala tudi posamične pobude, če se bo kdo za to odločil. Ne vidim tukaj nekega velikega odprtega vprašanja. Vendar pa komisija - posamezni člani komisije so nasprotovali temu, da bi pri tem vprašanju glasovali, ker ni bilo ugovora in s tem ni bilo formalne podlage za odločanje o tem vprašanju.</p>
            </sp>
            <sp xml:id="SDZ1-Izredna-08-1994-04-25.sp235">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Primožičeva, prosim.</p>
            </sp>
            <sp xml:id="SDZ1-Izredna-08-1994-04-25.sp236">
               <speaker>JANA PRIMOŽIČ:</speaker>
               <p>Hvala lepa. V nasprotju z gospodom Ribičičem pa menim, da je skupina podpisnikov iz Dekanov tisti formalni ugovornik, na podlagi katerega se lahko vsaj ugotavlja volilni rezultat na tem volilnem območju Dekani. Hvala. Zato prosim, da se o tem vsaj glasuje.</p>
            </sp>
            <sp xml:id="SDZ1-Izredna-08-1994-04-25.sp237">
               <speaker>PODPREDSEDNIK VLADIMIR TOPLER:</speaker>
               <p>Prosim gospa Šturmova.</p>
            </sp>
            <sp xml:id="SDZ1-Izredna-08-1994-04-25.sp238">
               <speaker>JADRANKA ŠTURM-KOCJAN:</speaker>
               <p>Hvala lepa. Že večkrat je bilo danes rečeno, da je ta ugovor praktično nelegitimen. Ugovor so dale osebe, ki za to niso upravičene, da ga dajo. Zato dajem proceduralni predlog, da se sploh lahko glasuje o nečem, kar ni legalno.</p>
            </sp>
            <sp xml:id="SDZ1-Izredna-08-1994-04-25.sp239">
               <speaker>PODPREDSEDNIK VLADIMIR TOPLER:</speaker>
               <p>Ugovor ni bil vložen v skladu s proceduro. Kot sem obveščen, je prišel prepozno, zato mi ne moremo o tem glasovati in jaz ga ne bom dal na glasovanje.</p>
               <p>Želi kdo o čem drugem besedo? (Ne.)</p>
               <p>Prehajamo na občino Kranj.</p>
               <p>Gospa Jana Primožič predlaga: 78. referendumsko območje za ustanovitev občine Cerklje na Gorenjskem. "Predlagam, da se ohrani širše območje bodoče občine Cerklje na Gorenjskem, tako kot je označeno v odloku, kajti sicer bo mestna občina Kranj obsegala zelo oddaljena podeželjska območja. Iz referendumskega območja občine Kranj se izločijo ustrezna naselja." Komisija ne podpira.</p>
               <p>Gospa Primožičeva, prosim.</p>
            </sp>
            <sp xml:id="SDZ1-Izredna-08-1994-04-25.sp240">
               <speaker>JANA PRIMOŽIČ:</speaker>
               <p>Hvala lepa za besedo. Rada bi obrazložila oba amandmaja, in sicer najprej pojasnilo za Kranj. Vsi veste, da smo odlok sprejeli na podlagi strokovnih podlag, tako da je odlok formalna osnova za ugovore. Vlada je predlagala, da se občina Cerklje oblikuje v skladu z zbori krajanov, vendar so velika, recimo, nesoglasja, vsaj kar se tiče šolskega okoliša in podobno. Otroci iz območja naselja oziroma bodoče občine Cerklje hodijo v šolo v Cerklje, bodo pa v mestni občini Kranj.</p>
               <p>In drugi amandma. Pod številko 81 - Naklo, prilagam namero sodelovanja treh krajevnih skupnosti, ki pa se niso vse odločile za referendumsko območje Naklo, vendar kljub temu predlagam, da se ti dve območji pordita v širšem obsegu, tako kot je navedeno v odloku. Hvala.</p>
            </sp>
            <sp xml:id="SDZ1-Izredna-08-1994-04-25.sp241">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp242">
               <speaker>DR. CIRIL RIBIČIČ:</speaker>
               <p>Seveda je res, da je občina Kranj poseben problem, ker smo pozneje dobili gradiva v Državni zbor in je strokovna služba Vlade in Vlada lahko zavzela stališča naknadno.</p>
               <p>Garantiram pa lahko, da tisto, kar je Vlada tukaj predlagala in kar je komisija podpirala, izhaja dosledno iz zapisnikov, ki so nam jih poslali, iz gradiv na terenu, iz stališč iz te občine in stališč ljudi. In da so ti predlogi, ki so tukaj dani, lahko pač razumni, samo so v nasprotju s tem gradivom in v nasprotju z načelom, da odločamo v skladu z voljo ljudi. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp243">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje. Glasujemo o amandmaju gospe Jane Primožič za 78. referendumsko območje, ki ga komisija ne podpira. Ugotovimo sklepčnost! (57 prisotnih.)</p>
               <p>Kdo je za? (21 poslancev.) Je kdo proti? (33 poslancev.)</p>
               <p>Ugotavljam, da amandma ni sprejet.</p>
               <p>Imamo amandma, ki ga je že obrazložila gospa Jana Primožič: Referendumsko območje za ustanovitev občine Naklo (to je občina Kranj): "Predlagam, da se ohrani širše območje občine Naklo, tako kot je navedeno v odloku in je v skladu s predlogi krajevnih skupnosti Duplje in krajevne skupnosti Podbrezje." Amandmaja komisija ne podpira. Tudi Vlada ne podpira amandmaja. Gospod Ignac Polajnar, obrazložitev glasu.</p>
            </sp>
            <sp xml:id="SDZ1-Izredna-08-1994-04-25.sp244">
               <speaker>IGNAC POLAJNAR:</speaker>
               <p>Poglejte, ura je res pozna, ampak naj opozorim, da bomo naredili zelo hecno občino, ki bo imela vmes drugo občino in bo Kranj blizu Tržiča, vmes bo občina Naklo, potem bo pa spet Kranj. Ne vem, to bo po moje novum in ne vem, kako bo ta občina funkcionirala. To bo v bistvu enklava, ki jo bo verjetno potem kranjska občina požrla. Tako, da jaz ne razumem, kako je lahko sploh do takega predloga prišlo. Ali je ljudem nekdo nekaj povedal, pa so to sprejeli, ali pa je bilo kako drugače. V glavnem je popolnoma proti zdravi pameti in zato ne razumem tudi Vlade in da komisija ni to malo bolj resno pogledala. Hvala lepa. Jaz bom seveda za amandma.</p>
            </sp>
            <sp xml:id="SDZ1-Izredna-08-1994-04-25.sp245">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše ima besedo.</p>
            </sp>
            <sp xml:id="SDZ1-Izredna-08-1994-04-25.sp246">
               <speaker>JOŽEF KOPŠE:</speaker>
               <p>Jaz bi samo rekel gospodu Ignacu Polajnarju in vlagateljici amandmaja. Glavno vodilo pri delu komisije je bila volja ljudi. In gospa Primožič (ko je obrazlagala ta svoj amandma, ta drugi) je tudi povedala: ta dva kraja, ti ljudje so se želeli priključiti občini Kranj in to je njihova volja, ne pa občini Naklo. Zato bom glasoval seveda proti temu amandmaju.</p>
            </sp>
            <sp xml:id="SDZ1-Izredna-08-1994-04-25.sp247">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp248">
               <speaker>DR. CIRIL RIBIČIČ:</speaker>
               <p>Spoštovani! Vsakdo ima seveda svoje poglede na to, za kaj govori zdrava pamet. Po mojih pogledih seveda ne govori za 350 ali pa 360 občin v Sloveniji. Ampak tukaj gre za drug problem: ali je nekaj v nasprotju s predpisi in kako so se odločali ljudje na zborih in kakšne zapisnike smo dobili, ki smo jih tukaj pregledali. Tukaj pa soočamo voljo ljudi z možnostmi tistih interpretacij predpisov in sklepov, ki smo jih sprejeli v tem zboru. Jaz moram reči, da v tistih primerih, ko se je neko bolj oddaljeno območje hotelo priključiti ali Kranju, ali k Ljubljani, ali kam drugam, pa so jim to preprečili z oblikovanjem manjše občine, ki je med njima, da smo takrat ravnali v korist te manjše občine. Nikoli nismo odvzeli pravice tistim, ki izpolnjujejo pogoje, pa so vmes med tistim naseljem, ki želi k mestu in med tem mestom; skratka smo delali v korist te pravice. Celo, kot veste, na podlagi večinske odločitve v tem zboru, smo se se odločali v primeru Izlak za to, da lahko občina nastane celo, če je okoli in okoli nje ena in ista druga občina. Pa smo se kljub temu odločili za to, da spoštujemo pravico prebivalcev Izlak, ki izpolnjujejo pogoje in ki so se tako odločili. Zdaj pa terjate že preveč od nas. Skratka, gre za strnjeno naselje. Ni torej res, da bi bilo to naselje prekinjeno, je strnjeno naselje, je res ponekod v obliki lovk, ampak vi trdite, da absolutno spoštujemo voljo tistih ljudi, ki so se odločili vmes za majhno občino, zaradi tega, ker ste proti večji občini Kranj. To ni logika. Ali v enem in drugem primeru upoštevajmo voljo ljudi ali pa v enem in drugem primeru delajmo po zdravi pameti, pa bo nastalo manj takšnih občin. In argumentacija tukaj bi morala biti: ugotovili smo na podlagi teh in teh zapisnikov, da Vlada in komisija nimata prav; ne pa, nam se zdi po zdravi pameti, da mora biti rešitev drugačna, čeprav so ljudje odločali drugače.</p>
            </sp>
            <sp xml:id="SDZ1-Izredna-08-1994-04-25.sp249">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Jana Primožič.</p>
            </sp>
            <sp xml:id="SDZ1-Izredna-08-1994-04-25.sp250">
               <speaker>JANA PRIMOŽIČ:</speaker>
               <p>Hvala lepa. Ne vem, zakaj takšno razburjanje, jaz bi samo predstavila svoj namen. Meni se zdi ta občina izrazito v bistvu žalostna in to bo bodoča kranjska občina z vrhom na, recimo, vrhu Storžiča. Občina Naklo bo občina, otok sredi občine. Upajmo, da bo čas, oziroma, da se bodo ljudje počasi odločali, da bodo naredili ene takšne pametne občine, res pa v teh primerih povsod, kjer so se odločili za take primere - samo tam je bil sklican usklajevalni zbor - medtem ko v zaledju, da bi poskušali oziroma v usklajevalnih zborih narediti eno takšno občino po zdravi pameti, se opravičujem - to ni bilo narejeno. Na žalost, Kranjčani se bodo morali sami potruditi, da bodo v bodoče živeli v mogoče bolj zaokroženih občinah. Hvala.</p>
            </sp>
            <sp xml:id="SDZ1-Izredna-08-1994-04-25.sp251">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ignac Polajnar. Sedaj je razprava, prej so bile obrazložitve glasu, pa je ne bom prekinil.</p>
            </sp>
            <sp xml:id="SDZ1-Izredna-08-1994-04-25.sp252">
               <speaker>IGNAC POLAJNAR:</speaker>
               <p>Ja, hvala lepa. Poglejte, v Gorenjskem glasu, ki ga jaz jemljem za resen časopis, je pred razpravo o občinah v Državnem zboru bilo zapisano, da se Kranj zavzema za mestno občino. Sedaj bo mestna občina obsegala tudi Krvavec, pa tiste hribe tam gor okrog. Če je to mestna občina, potem jaz ne razumem več, kaj je mesto. In seveda, jaz nič ne govorim, da se ljudje niso tako odločili, samo sprašujem, zakaj se je zgodilo, da so se ljudje sploh tako odločili. Nekdo jih je moral prepričevati, da tudi Krvavec, recimo, spada pod mesto. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp253">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Kopše.</p>
            </sp>
            <sp xml:id="SDZ1-Izredna-08-1994-04-25.sp254">
               <speaker>JOŽEF KOŠPE:</speaker>
               <p>Gospod Polajnar, ljudje so se tako odločili in samo bog lahko to prepreči, nihče drug. Verjemite mi. Upam, da se nimate za boga.</p>
            </sp>
            <sp xml:id="SDZ1-Izredna-08-1994-04-25.sp255">
               <speaker>PODPREDSEDNIK VLADIMIR TOPLER:</speaker>
               <p>Jaz bi prosil, da prekinemo takšne razprave in mislim, da ste že vsi povedali svoje argumente in dajem amandma na glasovanje. Ugotovimo sklepčnost! (57 prisotnih.)</p>
               <p>Kdo je za amandma gospe Jane Primožič? (20 poslancev.) Je kdo proti? (32 poslancev.)</p>
               <p>Ugotavljam, da amandma ni sprejet.</p>
               <p>Vlada predlaga - 88. referendumsko območje za ustanovitev občine Podbočje. Predsedniki delovnih predsedstev delnih zborov občanov iz naselij Veliko Mraševo, Brod, Malo Mraševo, Kalce - Naklo, Podbočje, Selo, Slivje, Stari grad, Žabjak, Šutna, Dol, Brlog, Hrastek, Dobrava, Pristava, Premagovce. Ugovarja se, da se našteta naselja iz referendumskega območja za ustanovitev občine Podbočije vključijo v referendumsko območje za ustanovitev občine Krško.</p>
               <p>Ugovor je utemeljen. To je popravek v gradivu, ki nam ga je poslala Vlada z dne 25.4.1994. Komisija podpira predlog Vlade in predlaga, da Državni zbor oblikuje alternativno referendumsko vprašanje. Prosim, želi kdo besedo? Gospod Černelič.</p>
            </sp>
            <sp xml:id="SDZ1-Izredna-08-1994-04-25.sp256">
               <speaker>FRANC ČERNELIČ:</speaker>
               <p>Spoštovani, pri tem se je nekoliko zapletlo, ker je bil vložen še en amandma gospoda Janca. To seveda podpiram, vendar ker je odbor dvakrat odločal, enkrat tudi pri predlogu gospoda Janca v pozitivnem smislu, to se pravi, da podpira predlog gospoda Janca. Medtem, ko se mi zdi ta del pravi. Utemeljitev zakaj. Gospod Janc je malo spregledal nekatere stvari. Njegov predlog pravzaprav ukinja občino kot tako oziroma možnost, da se ljudje odločajo na referendumskem območju, medtem ko ta predlog seveda omogoča, da se 1723 prebivalcev odloči. Preko 100 občin je manjših, kot je predlagana, in najmanj 24 bo enakih.</p>
               <p>Glede na odločitev občanov - krajanov lahko samo to zatrdim, in to se da ugotoviti tudi iz zapisnikov, da je jasna odločitev samo za Krško pravzaprav nična, ker je bil v vsakem primeru še variantni predlog za samostojno občino Podbočje pod pogojem. Vendar moram povedati, da ugovori, ki so prišli, so z naslovom Krajevna skupnost Podbočje in so brez žiga. Podpisniki niso mogli dobiti soglasja. Zapisniki, fotokopije zapisnikov delnih zborov občanov nimajo nobene pooblaščene osebe za pritožbo in jasno je ter nedvoumno, da je predsednik skupščine krajevne skupnosti bil sklicatelj, to je tisti, ki dejansko lahko ugovarja. Podpisani na ugovorih so bili sicer predsedujoči, vendar so bili v tistem trenutku za delne zbore predsedujoči, vendar jih noben od odborov ni pooblastil za pritožbe. Podpisniki nimajo nobenih podpisov zadaj, v katerih bi se seveda ugotovilo, da imajo za seboj kakšno večje število dejanskih ljudi.</p>
               <p>Zato mislim, da je predlog, ki je bil predlagan v tej obliki, v redu. Jaz bi prosil, če bi gospod Janc umaknil ali pa se bo glasovalo.</p>
               <p>Vsekakor podpiram ta predlog Vlade, da se z dvojnim vprašanjem omogoči tem tisoč sedemsto prebivalcem, da se odločijo kakorkoli se že bodo odločili. Meni, čisto po pravici povem, ni nič pomembno. Važno je, da se lahko odločajo. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp257">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Janc.</p>
            </sp>
            <sp xml:id="SDZ1-Izredna-08-1994-04-25.sp258">
               <speaker>BRANKO JANC:</speaker>
               <p>Mislim, da je treba dati še eno dodatno pojasnilo. Seveda, gospod Černelič je v tej fazi nekatere stvari tudi malo povedal drugače, kakor je v bistvu res.</p>
               <p>V Krajevni skupnosti Podbočje je bilo izvedenih pet delnih zborov. Od teh petih delnih zborov so se na štirih odločili za priključitev občini Krško, in sicer od teh štirih na dveh soglasno, na dveh pa z večino glasov.</p>
               <p>Na petem delnem zboru je bilo prisotnih šestnajst ljudi. Odločitev je bila: osem za Podbočje in šest za Krško, dva sta bila vzdržana.</p>
               <p>Ker je na prejšnjem zasedanju gospod Černelič podal amandma in enostavno anuliral sklep oziroma sklepe zborov občanov z amandmajem, s tem, da je ustanovil novo občino Podbočje, je seveda to povzročilo velik revolt ljudi, ki so sodelovali na teh delnih zborih, ker enostavno si je prilastil to pravico, da je lahko z enkratnim amandmajem anuliral vse zbore.</p>
               <p>Ugovori so bili vloženi štirje, in sicer so jih podpisali predsedujoči na teh zborih. In jaz res ne vem, kdo naj bi bil potem kompetenten, če ne tisti, ki so vodili te zbore občanov.</p>
               <p>Tako, da jaz vseeno vztrajam pri tem, da se prvotno glasuje o mojem amandmaju, ki sem ga tudi vložil.</p>
            </sp>
            <sp xml:id="SDZ1-Izredna-08-1994-04-25.sp259">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Torej vztrajate pri amandmajih.</p>
               <p>Gospod Sušek.</p>
            </sp>
            <sp xml:id="SDZ1-Izredna-08-1994-04-25.sp260">
               <speaker>MAKS SUŠEK:</speaker>
               <p>Spoštovani! Jaz bi samo v imenu Komisije povedal to, da se je Komisija odločila pravzaprav za obe varianti, s tem, da se najprej glasuje o varianti gospoda Janca in če bo ta izglasovana, potem je druga varianta pač brezpredmetna.</p>
            </sp>
            <sp xml:id="SDZ1-Izredna-08-1994-04-25.sp261">
               <speaker>PODPREDSEDNIK VLADIMIR TOPLER:</speaker>
               <p>Gospod Černelič.</p>
            </sp>
            <sp xml:id="SDZ1-Izredna-08-1994-04-25.sp262">
               <speaker>FRANC ČERNELIČ:</speaker>
               <p>Seveda ne nasprotujem temu, vendar s tem, da je gospod Janc že pravzaprav dve občini zadnjič z odločitvijo likvidiral, ne da bi vprašal koga in zdaj tudi likvidira eno občino. In ker vem, da boste izglasovali, ga samo vprašam, ali ima moralnega mačka?</p>
            </sp>
            <sp xml:id="SDZ1-Izredna-08-1994-04-25.sp263">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Janc.  Prosim, da se bolj držimo dnevnega reda in da ne sprašujemo stvari, ki ne sodijo v naše pristojnosti.</p>
            </sp>
            <sp xml:id="SDZ1-Izredna-08-1994-04-25.sp264">
               <speaker>BRANKO JANC:</speaker>
               <p>Moralnega mačka nikakor ne, ker stvar je v tem, da se postavlja vprašanje moralnosti nas vseh. Ali bomo spoštovali v tem Državnem zboru voljo ljudi ali ne bomo? Samo to je vprašanje in jaz nisem nobene občine likvidiral, ampak samo upošteval stališča in mnenja, ki so bila izražena na zborih občanov. Ničesar drugega.</p>
            </sp>
            <sp xml:id="SDZ1-Izredna-08-1994-04-25.sp265">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dajem amandma gospoda Janca na glasovanje. Ugotovimo sklepčnost! (51 prisotnih.)</p>
               <p>Kdo je za? (25 poslancev.) Je kdo proti? (26 poslancev.)</p>
               <p>Ugotavljam, da amandma ni sprejet.</p>
               <p>Prehajamo na amandma Vlade oziroma komisije. Komisija podpira predlog Vlade in predlaga Državnemu zboru, da oblikuje alternativno referendumsko vprašanje. Jaz dajem hkrati na glasovanje amandma Vlade in predlog komisije, da se oblikuje alternativno referendumsko vprašanje. Ugotovimo sklepčnost! (52 prisotnih.)</p>
               <p>Kdo je za? (49 poslancev.) Je kdo proti? (1 poslanec.)</p>
               <p>Ugotavljam, da smo sprejeli amandma Vlade in tudi predlog komisije, da se oblikuje alternativno referendumsko vprašanje.</p>
               <p>Smo pri občini Litija. Gospa Metka Karner-Lukač predlaga: "Referendumsko območje Dole - Gabrovka 109 se razdeli na dve referendumski območji. Predlagamo ustanovitev referendumskega območja za ustanovitev nove občine Dole in občine Gabrovka: 1. referendumsko območje za ustanovitev občine Dole zajema naslednja naselja (dovolite, da jih ne berem, ker jih je veliko) in 2. referendumsko območje za ustanovitev občine Gabrovka zajema naslednja naselja..."</p>
               <p>Vlada ne nasprotuje. Komisija predlaga Državnemu zboru, da postavi alternativno referendumsko vprašanje za ustanovitev občine Gabrovka.</p>
               <p>Želi kdo besedo? Gospod Ribičič, prosim.</p>
            </sp>
            <sp xml:id="SDZ1-Izredna-08-1994-04-25.sp266">
               <speaker>DR. CIRIL RIBIČIČ:</speaker>
               <p>Spoštovani! Da ne bo nesporazuma. Komisija tukaj predlaga razdelitev tega območja na dve območji, to se pravi dve referendumski območji - eno Dole in drugo Gabrovka - vendar dodatno predlaga pri Gabrovki alternativno vprašanje. Se pravi: ali ste za to, da se oblikuje občina Gabrovka ali ste za Litijo.</p>
            </sp>
            <sp xml:id="SDZ1-Izredna-08-1994-04-25.sp267">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Torej, najprej glasujemo o predlogu komisije in  nato o - oziroma mislim, da lahko glasujemo o vsem skupaj hkrati. Se strinjate, da ne bom ponavljal? In dajem to na glasovanje. Ugotovimo sklepčnost! (50 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da smo sprejeli amandma in tudi predlog komisije, da se postavi vprašanje v Gabrovki.</p>
               <p>Gospa Mihaela Logar predlaga: "125. referendumsko območje za ustanovitev občine Šmartno." V skladu z dodatnim sklepom Državnega zbora Republike Slovenije k odloku o določitvi referendumskih območij za ustanovitev občin, ki omogoča tudi postavitev drugačnega referendumskega vprašanja od predvidenega, v katerem naj bo navedeno, kam naj se priključi referendumsko območje v primeru neuspelega referenduma, predlagam alternativno vprašanje v primeru: referendumsko območje za določitev občine Šmartno (Tacen, Šmartno, Zgornje, Srednje in Spodnje Gameljne, Rašica). Alternativno vprašanje naj bo postavljeno tako, da bodo volivci lahko glasovali za ustanovitev posebne občine ali za vključitev v občino Ljubljana." Komisija ne podpira, ampak predlaga sklep za oblikovanje posebnega volišča. Želi kdo besedo? (Ne.) Prehajamo na odločanje.</p>
               <p>Najprej bomo glasovali o amandmaju gospe Mihaele Logar in ga dajem na glasovanje. Ugotovimo sklepčnost! (52 prisotnih.)</p>
               <p>Kdo je za? (28 poslancev.) Je kdo proti? (27 poslancev.)</p>
               <p>Ugotavljam, da je sprejeto.</p>
               <p>Prosim, gospod Ciril Ribičič.</p>
            </sp>
            <sp xml:id="SDZ1-Izredna-08-1994-04-25.sp268">
               <speaker>DR. CIRIL RIBIČIČ:</speaker>
               <p>Seveda je možno, da prebivalci Tacna, Šmartna, Gameljn in Rašice dosežejo svoje, vendar po zakonitih poteh. Takšen način odločanja, kjer se del mesta izvzame s sklepom Državnega zbora, je med drugim v nasprotju s sklepi, ki jih je ta Državni zbor sprejel, ko je povedal, kako se začne postopek in kako se izvede postopek v skladu z zakonom o določitvi in imenih območij. Jaz ne vem, kaj se s tega vidika da narediti. Ali se bomo k temu vrnili potem, ko bomo usklajevali in videli skladnost tega predpisa? Samo jaz na takšen način, ko se vztraja, kljub temu, da dasta Vlada in komisija argumente, da gre za območje, ki je sestavni del mestnega naselja Ljubljana, potem se pa to izglasuje, ne da bi se izvedel zakoniti postopek za delitev naselij, je direktno, ne samo v nasprotju z zakonom in našimi sklepi, ampak z ustavno rešitvijo, da pač eno naselje ne more biti v več občinah. Mi seveda gremo tukaj nasproti vztrajnim pobudam ljudi lahko na ta način, da se pa sproži postopek in izvede postopek delitve tudi v tistih primerih, ko gre očitno za strnjeno mestno naselje. Jaz pač seznanjam Državni zbor, da je sprejel protiustavno rešitev.</p>
            </sp>
            <sp xml:id="SDZ1-Izredna-08-1994-04-25.sp269">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice in kolegi! Prosim, gospod Zagožen.</p>
            </sp>
            <sp xml:id="SDZ1-Izredna-08-1994-04-25.sp270">
               <speaker>DR. FRANC ZAGOŽEN:</speaker>
               <p>Spoštovani zbor! Jaz mislim, da to ni protiustavna odločitev. Primer. Ljudi v Šentvidu nihče ni vprašal, ko so jih vključili v mesto Ljubljana, sedaj pa bi morali dobiti soglasje mestne skupščine in mestnih organov in mesta Ljubljane, da lahko postanejo samostojni. Podoben primer. In mislim, navajajo oni sami ustavno pravico, da o sebi odločajo. Zato je ta postopek seveda lahko sporen, če se mesto Ljubljana ne strinja, se pa kar jemlje ljudem ustavna pravica, da sami odločajo o svoji lokalni skupnosti.</p>
            </sp>
            <sp xml:id="SDZ1-Izredna-08-1994-04-25.sp271">
               <speaker>PODPREDSEDNIK VLADIMIR TOPLER:</speaker>
               <p>Nobenega proceduralnega predloga ni bilo, da bi glasovanje ponovili. Prosim, gospa Vika Potočnik.</p>
            </sp>
            <sp xml:id="SDZ1-Izredna-08-1994-04-25.sp272">
               <speaker>VIKTORIJA POTOČNIK:</speaker>
               <p>Ja, gospa Nada Skuk meni stalno vidi čez možgane in točno to se je zgodilo. Prosila bi, če lahko to glasovanje ponovimo, zaradi tega, ker sem sicer gledala, nisem bila točna, ker je zbrisala ali sem glasovala v trenutku, ko je bilo za in proti. (Gospa Nada, vi izredno hitro lahko sledite vsemu, jaz včasih sebi ne morem.) Bi prosila, če lahko glasovanje ponovimo.</p>
               <p>Bi pa to sredino, ki danes vehementno zagovarja in tudi daje komentarje, prosila, da se vseeno še demokratično pomiri, zaradi tega, ker gre za zelo zahtevno in obsežno materijo, do katere smo tisti, ki smo vse skozi rekli, da ta proces preoblikujemo strpno in počasi z argumenti - danes moramo priznati, da marsikdaj najverjetneje delam izredno veliko krivico (tudi gospodu Černeliču), ker namreč argumenti, ki jih dajemo tukaj na mizo so lahko z ene ali druge strani tako prozorni in puhli in najverjetneje danes sekamo tudi po nekaterih usodah. Moram povedati, da se že dolgo nisem počutila v parlamentu, kljub temu, da sem že nekaj let, tako ogoljufano, ker točno ne vem, kaj bo imelo za posledico - tako ekonomsko, kot tudi celotne Slovenije - to moje današnje glasovanje. Zato to mojo stisko in mogoče tudi napako, bi prosila gospa Nada Skuk, da vzamete z neko strpnostjo in tolerantnostjo, zaradi vaših komentarjev, ki mi jih neprestano dajete danes čez klop.</p>
               <p>Bi vas poprosila, da vseeno še enkrat ponovimo to glasovanje. In hvala vsem tistih, ki boste to mojo napako sprejeli.</p>
            </sp>
            <sp xml:id="SDZ1-Izredna-08-1994-04-25.sp273">
               <speaker>PODPREDSEDNIK VLADIMIR TOPLER:</speaker>
               <p>Jaz bi prosil, da se bolj držimo dnevnega reda. In najprej o proceduralnem sklepu, da se glasovanje ponovi. Ugotovimo prisotnost. Na glasovanje dajem proceduralni sklep. Gospod Mozetič nimate besede. Nimate besede, glasujemo o proceduralnem sklepu, da glasovanje ponovimo. Prosim, da ugotovimo prisotnost. Nimate besede, jo boste dobili, ko bo... (Vmes Miroslav Mozetič.) Ne. Saj je vseeno. Prosim, da ugotovimo prisotnost. Jaz sedaj odločam o proceduri in prosim, da se držimo dnevnega reda, drugače te zadeve ne bomo pripeljali nikamor.</p>
               <p>Ugotovimo sklepčnost! (43 prisotnih.) Nismo sklepčni. Jaz prosim kolegice in kolegi, da to sejo pripeljemo do konca, ker mislim, da je to pomembno. Gospa Vika Potočnik je predlagala, ker se je zmotila, da ponovimo glasovanje. In vedno smo tako delali. Prosim, da ugotovimo prisotnost v dvorani. Ugotovimo sklepčnost! (51 prisotnih)</p>
               <p>Kdo je za to, da ponovimo glasovanje? (35 poslancev.) Je kdo proti? (27 poslancev.)</p>
               <p>Ugotavljam, da je predlog sprejet. Gospod Mozetič, izvolite proceduralno, preden gremo naprej.</p>
            </sp>
            <sp xml:id="SDZ1-Izredna-08-1994-04-25.sp274">
               <speaker>MIROSLAV MOZETIČ:</speaker>
               <p>Ja, sedaj ne bo proceduralno. Jaz sem hotel samo  to povedati, če bi gospa Vika rekla, da ponovimo glasovanje zato, ker se je zmotila, ne bi jaz nič ugovarjal. Vendar to, kar je pa govorila, pa neko kritiko naslavljala neupravičeno, tega pa ne sprejemam.</p>
            </sp>
            <sp xml:id="SDZ1-Izredna-08-1994-04-25.sp275">
               <speaker>PODPREDSEDNIK VLADIMIR TOPLER:</speaker>
               <p>Gospod Mozetič. Če ste poslušali - jaz sem - je predlagala na začetku. To, kar je pa rekla, sem pa tudi jaz prosil, da se takih pogovorov vzdržimo. In to sem že nekajkrat danes opozoril in prosim da se držimo dnevnega reda. Na glasovanje dajem amandma gospe Mihaele Logar. Ugotovimo sklepčnost! (59 prisotnih.)</p>
               <p>Kdo je za? (31 poslancev.) Je kdo proti? (34 poslancev.)</p>
               <p>Ugotavljam, da predlog ni sprejet.</p>
               <p>Imamo pa sklep komisije, da se pri 125. točki oblikuje posebno volišče. In ta predlog komisije dajem na glasovanje. Ugotovimo sklepčnost! (60 prisotnih.)</p>
               <p>Kdo je za predlog komisije? (46 poslancev.) Je kdo proti? (3 poslanci.)</p>
               <p>Ugotavljam, da smo sklep komisije sprejeli.</p>
               <p>Smo pri 126. točki. Imamo amandma oziroma predlog dopolnila gospoda Lapa. "V skladu z dodatnim sklepom Državnega zbora k odloku o določitvi referendumskih območij za ustanovitev občin, ki omogoča tudi postavitev drugačnega referendumskega</p>
               <p>vprašanja od predvidenega, v katerem naj bo navedeno, kam naj se priključi referendumsko območje v primeru neuspelega referenduma, predlagam, da se zastavi alternativno vprašanje v primeru referendumskega območja za določitev občine Šentvid. Alternativno vprašanje naj bo postavljeno tako, da bodo volivci lahko glasovali za ustanovitev občine Šentvid ali za vključitev v občino Ljubljana." Komisija ne podpira in predlaga, da se ustanovi posebno volišče.</p>
               <p>Gospod Stanič tudi predlaga amandma k 126. točki referendumskega območja. "Predlagam ustanovitev referendumskega območja za občino Šentvid nad Ljubljano." Komisija ne podpira in enako kot pri prejšnjem amandmaju tudi tu predlaga, da se ustanovi volišče. Gospod Stanič ima besedo.</p>
            </sp>
            <sp xml:id="SDZ1-Izredna-08-1994-04-25.sp276">
               <speaker>MARJAN STANIČ:</speaker>
               <p>Hvala lepa. Spoštovani! Povedal bi, zakaj pravzaprav sem dal ta amandma. Omenjeni občani so zbrali preko 1000 overjenih podpisov, ki jih lahko tukaj pokažem. Druga stvar. Leta 1992 - bil sem prisoten - so izvedli predhodni referendum, na katerem so se občani Šentvida 87% odločili za samostojno občino. Torej so že imeli predhodno narejen referendum. Potem so se tudi na zboru za referendumska območja večinsko odločili za samostojno občino. In ne nazadnje moram poudariti, da so že sprožili postopek za izločitev navedenega naselja iz naselja Ljubljane pri za to pristojni občini Ljubljana-Šiška.</p>
               <p>In danes smo poslušali tukaj, da spoštujmo voljo prebivalcev in prosim, da to spoštujemo in da glasujete za amandma. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp277">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospa Mihaela Logar. Prosim.</p>
            </sp>
            <sp xml:id="SDZ1-Izredna-08-1994-04-25.sp278">
               <speaker>MIHAELA LOGAR:</speaker>
               <p>Situacija je približno podobna kot pri prejšnjem amandmaju. Poglejte, gre za izraženo voljo občanov na zborih krajanov, kjer so se odločili za svoje referendumsko območje. Ugovori, ko Vlada to ni potrdila, so bili dani od pristojnih oseb. Območje, približno 12.000 prebivalcev, izpolnjuje vse pogoje. Edini odgovor Vlade, zakaj je njeno mnenje negativno, je nedeljivost naselij. Vložen oziroma začet je tudi postopek za izločitev naselja Šentvid iz Ljubljane.</p>
               <p>To se pravi, glede na tisto, kar je prej povedal predsednik komisije, gospod Ribičič, da bomo sledili volji občanov, ga sedaj sprašujem, kako bomo glasovali v tem primeru? Jaz bom glasovala za ta amandma. Hvala.</p>
            </sp>
            <sp xml:id="SDZ1-Izredna-08-1994-04-25.sp279">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Školč.</p>
            </sp>
            <sp xml:id="SDZ1-Izredna-08-1994-04-25.sp280">
               <speaker>JOŽEF ŠKOLČ:</speaker>
               <p>Oglašam se prvič. Glasoval bom zlahka proti, ker je ta kriterij nedeljivosti naselij popolnoma zadosten, da se pač o tem sploh ne bi moglo ne razpravljati, ne glasovati. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp281">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp282">
               <speaker>DR. CIRIL RIBIČIČ:</speaker>
               <p>To, kar je povedal gospod Školč, bi najbrž zadoščalo. Že prej, ko je šlo za Šmartno, sem pojasnil svoje stališče. Če prebivalci vztrajajo - in če bo tukaj večina od 12.000 prebivalcev glasovala sedaj proti Ljubljani - bodo seveda lahko svoje dosegli, ampak bo treba izpeljati postopek, kot je predviden po zakonu glede območij naselij. Ta postopek predvideva v občinah odločitev občinske skupščine, po postopku, ki je precej zahteven in tudi demokratičen, z javno razpravo - tukaj bi lahko rekli, da je en del javne razprave opravljen v pripravah na ta referendum - in v sodelovanju z ustreznimi strokovnimi službami (Geodetsko upravo). Tako se določi delitev naselja, določi meje in s tem šele dobimo ustavno podlago za to, da lahko nastane neka nova občina. Če ta delitev ni izvršena, v Ljubljani ni možno ustanavljati več občin. Ker po logiki Šentvida, bi isto lahko veljalo seveda za Šiško, Vič, Moste-Polje ali pa samo Polje itd. Skratka, tukaj je stališče komisije, ki ga tudi pojasnjujem. O tem je sprejel odločitve Državni zbor. Seveda z večino glasov, ker tukaj tudi o zadevah, ki tudi neposredno izvirajo iz Ustave, ki jim ni možno ugovarjati s pravno logiko niti po črki Ustave niti po pravni interpretaciji, glasujemo v tem zboru; kar ne bi smeli glasovati. To je bilo že odločeno v Državnem zboru z večino glasov: kjer se predlaga delitev naselij, se sproži postopek. Istočasno bo Šentvid seveda volilno območje in ko bomo imeli rezultate referenduma - in da bo, recimo, pred mestno skupščino (ko gre za Ljubljano, o tem odloča mestna skupščina) uspešno izpeljana tudi delitev naselja, bo podano oboje: volja ljudi, sicer v negativni obliki, da ne želijo biti povezani v občino in pa v mesto Ljubljana in tudi ta delitev bo izvedena.</p>
            </sp>
            <sp xml:id="SDZ1-Izredna-08-1994-04-25.sp283">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Stanič.</p>
            </sp>
            <sp xml:id="SDZ1-Izredna-08-1994-04-25.sp284">
               <speaker>MARJAN STANIČ:</speaker>
               <p>Spoštovani! Mislim, gospod Ribičič, da se sprenevedate. Dobro veste, da se ljubljanska skupščina ne sestaja in je ta postopek nemogoče izvesti. Mislim, da je ta verodostojen podatek, ki je na razpolago, da je 1992 že izveden predhodni referendum in da je bil izglasovan 78%, mislim, da je to dejstvo, da ljudje želijo biti v svoji občini. In občina Šentvid je tudi že bila svoja občina.</p>
            </sp>
            <sp xml:id="SDZ1-Izredna-08-1994-04-25.sp285">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Izredna-08-1994-04-25.sp286">
               <speaker>DR. FRANC ZAGOŽEN:</speaker>
               <p>Mislim, da imajo prav Šentvidčani, ker za njih gre. Mestna Skupščina nima pravice odločati o njih, čeprav je nekoč to že storila: takrat, ko je Šentvid priključila Ljubljani popolnoma nedemokratično. In sedaj bo prav tako nedemokratično preprečila, da se Šentvid izloči iz naselja Ljubljana.</p>
               <p>V takem primeru bomo pač morali najbrž prej ali slej, če bo ostalo pri tem, izglasovati drugačen postopek, da bodo ljudje enostavno na referendumu lahko dosegli, da se izločijo iz mesta proti volji večine. Drugače jih pač večina ne bo nikoli izpustila, ker nima tega interesa.</p>
               <p>V drugih primerih, takih je veliko, ko gre za delitev naselij, ki so bila nekako umetno združena, ne vidim nobenega problema, ker obstaja soglasje tako v občinah kot v občinskih organih in v tistih naseljih, ki so bila nasilno in nenaravno združena, da se ponovno razdelijo. Tam se bo vse to lahko zgodilo.</p>
               <p>V tem primeru je pa seveda Šentvid obsojen na to, da bo verjetno moral sprožiti ustavni spor in podobne stvari.          Hvala.</p>
            </sp>
            <sp xml:id="SDZ1-Izredna-08-1994-04-25.sp287">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Zagožnu. Gospod Vlaj ima besedo.</p>
            </sp>
            <sp xml:id="SDZ1-Izredna-08-1994-04-25.sp288">
               <speaker>MAG. STANE VLAJ:</speaker>
               <p>Gospod podpredsednik, spoštovani! Vlada seveda pripoznava pravico do lokalne samouprave, saj jo pripoznava ustava v 9. členu vsem prebivalcem Republike Slovenije, vendarle je pri svojem stališču, pač principialnem, ki je tudi stališče Državnega zbora, izhajala iz tega, da je naselje nedeljivo. In to tako navadno naselje, da tako rečem, kot tudi mestno naselje.</p>
               <p>Smo pa v pogovorih z nekaterimi vidnimi predstavniki Šentvida razmišljali in razglabljali tudi o tem in nekateri so dejali, če bi bila četrt definirana, bi verjetno že razmišljali drugače, se pravi, četrt kot notranji del mesta z določenimi pooblastili oziroma z delom mestnih upravnih funkcij, ki se nanašajo zlasti na urejanje prostora in drugih stvari na tem območju.</p>
               <p>Škoda je, da ni že v proceduri zakon o glavnem mestu. Namreč, ta zakon določa območje mesta in tudi njegovo notranjo členitev, ki je členitev na četrti. In mislim, da bi se Šentvid nedvomno lahko potegoval za takšen status - to območje in pa seveda primestne krajevne skupnosti.</p>
               <p>Torej, Vlada nikakor ne negira te izražene volje. Poznamo tudi teh tisoč podpisov, poznamo tudi tisti referendum, vendarle zaenkrat v okviru ustavnega koncepta in zakonskega koncepta, da je območje mesta enotno naselje, torej, da ne more biti na območju mesta več občin, iz tega razloga je pač zavzela stališče, kot sem ga tudi povedal.</p>
            </sp>
            <sp xml:id="SDZ1-Izredna-08-1994-04-25.sp289">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše.</p>
            </sp>
            <sp xml:id="SDZ1-Izredna-08-1994-04-25.sp290">
               <speaker>JOŽEF KOPŠE:</speaker>
               <p>Za mene je ta obrazložitev gospoda Vlaja izredno zanimiva, vendar težko verjamem, da bo Šentvid v tej obliki, kot se je izjasnjeval na referendumu 1992. leta in kot so ti podpisi s to željo, da bi četrt v Ljubljani štela dvanajst tisoč prebivalcev; to se mi zdi praktično nemogoče. Verjetno bo tej četrti priključeno še kaj, kar bo onemogočalo Šentvidu v bodoče, da bi se oblikoval v tako samoupravno enoto, da bi lahko v resnici svoje interese izpolnjeval na tem področju.</p>
               <p>Po resnem premisleku bom glasoval za ta amandma, ker očitno je volja teh ljudi tako močna, da nima smisla temu nasprotovati. Hvala.</p>
            </sp>
            <sp xml:id="SDZ1-Izredna-08-1994-04-25.sp291">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Stanič.</p>
            </sp>
            <sp xml:id="SDZ1-Izredna-08-1994-04-25.sp292">
               <speaker>MARJAN STANIČ:</speaker>
               <p>Hvala lepa. Spoštovani! Jaz se opravičujem, samo jaz sem tako malokrat tukaj, da potrpite dve minuti, čeprav gospod Lavrinc spi.</p>
               <p>Jaz bi tako rekel: dajmo malo premisliti. Glede na to, da s priključitvijo k mestu, k mestni občini, bomo zapečatili Šiško za vekomaj, zato ker z nobenim referendumom se potem ne morejo ločiti, ker bodo seveda v manjšini v mestu Ljubljana. Če pa jim dovolimo zdaj svojo občino, pa še vedno lahko potem to priključimo k Ljubljani oziroma se priključijo, če bo to njihova volja. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp293">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo Gospod Školč.</p>
            </sp>
            <sp xml:id="SDZ1-Izredna-08-1994-04-25.sp294">
               <speaker>JOŽEF ŠKOLČ:</speaker>
               <p>Nekaj stvari velja povedati. Tisti, ki so danes najbolj skeptični do tega, da je mogoče speljati po zakonu predviden postopek za ločitev Šentvida od Ljubljane, so bili tisti, ki so v bistvu najbolj komplicirali takrat, ko smo drugi trdili, da mestna skupščina ni v stanju teh stvari peljati. Zato enostavno se mi zdi čudno, da danes izražajo skepso, da je ta postopek mogoče speljati. Drugo, kar je povedal... - Prosim, gospod Geržina, če imate kakšno vprašanje, da ne bi dvakrat hodil, jaz z veseljem odgovorim sproti. - Drugo, pozorno sem poslušal to, kar je gospod Stanič na koncu rekel. Njemu gre za to - da se ne slepimo - da se Ljubljana razbije. On je rekel: če mi tega danes ne naredimo, potem bo Šiška za vedno v Ljubljani. Govorimo o amandmaju, ki ureja Šentvid, vi ste pa govoril potem tudi o Šiški. Jaz vas opozarjam: ko glasujete o Šentvidu, glasujete tudi o Šiški. In zato bom jaz seveda glasoval proti. Ne bi se pa skliceval na voljo občanov v tistem času, ko pač tega zakona še ni bilo, ker drugače bi se bilo mogoče sklicevati tudi na druge referendume, ki so bili že narejeni (recimo v Mariboru in ne vem kje) in potem tega ne bi bilo treba ponavljati. Vi pa natančno veste, da nobene odločitve, dokler ta zakon ni bil sprejet, za ta Državni zbor niso bile zadostne in da je potrebno vse občine oblikovati po sprejetju tega zakona in po normah, ki jih predpisuje ta zakon. Zato se sklicevati na nekaj, kar je bilo leta 1992, je mogoče koristno, ni pa uporabno.</p>
            </sp>
            <sp xml:id="SDZ1-Izredna-08-1994-04-25.sp295">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Ribičič. Jaz pa prosim, da se čimbolj držimo v teh poznih oziroma zgodnjih urah dnevnega reda in da ne razpravljamo o tem, kar je bilo.</p>
            </sp>
            <sp xml:id="SDZ1-Izredna-08-1994-04-25.sp296">
               <speaker>DR. CIRIL RIBIČIČ:</speaker>
               <p>Jaz mislim, da je perspektiva v tem, da bo Šentvid sestavni del Ljubljane. Cel kup naselij so bile posamezne vasi in naselja v okolici Ljubljane, pa so zdaj sestavni del Ljubljane. Navedel bi lahko veliko primerov naselij. Med Ljubljano, med ostalo Ljubljano in tistim delom Ljubljane, ki se imenuje Šentvid, so bila polja, so bili kilometri, je bilo precej časa hoje. Danes je to že precej časa sestavni del Ljubljane z ulicami itn. Se pravi, tukaj ni več prostorske bariere med Ljubljano in tistim delom Ljubljane, ki se imenuje Šentvid. Očitno obstoji samo psihološka bariera. Če se prebivalci Šentvida še ne štejejo za Ljubljančane - mnogi opozarjajo, da se v tem trenutku ne štejejo tudi zato, ker se ne strinjajo z aktualno mestno oblastjo. Ampak to je recimo aktualno vprašanje, ki je ta trenutek in ki ga ne bo več po naslednjih volitvah. Skratka, jaz sem prepričan, da v perspektivi bo Šentvid sestavni del Ljubljane in da se bodo Šentvidčani priznavali in šteli za Ljubljančane. Danes je očitno, da Ljubljančani štejemo Šentvid za del Ljubljane, ampak, da se Šentvidčani ne čutijo še kot del Ljubljane. Ampak to je gotovo perspektiva, ker je to pač perspektiva nastajanja mest, ki se posamezno, čeprav so zgodovinsko nastajala na različen način - in Šentvid nesporno ima svojo zgodovino; ni nastajal kot izpostava Ljubljane, ali kot naselje Ljubljane, ampak je nastajal kot samostojno mesto, ki se je pa zdaj združilo z Ljubljano, prav fizično spojilo z Ljubljano. In mi seveda, če bodo prebivalci Šentvida tudi leta 1994 mislili podobno kot leta 1992, bomo pač morali na to pristati in začasno razdeliti Ljubljano na dva dela: na večji del Ljubljane in na ta manjši del Ljubljane, ki se imenuje Šentvid. Ampak seveda samo za toliko let, dokler pač ta psihološka bariera ne bo presežena. Presežena pa bo, če bomo imeli sposobnejšo mestno oblast.</p>
               <p>Ampak jaz nisem med tistimi, ki bi štel, da je treba vztrajati pri tem, da mora Šentvid na vsak način biti v mestu Ljubljani, če bo referendum pokazal drugačen rezultat. Sem pa proti temu, da danes z odločitvijo Državnega zbora storimo nekaj, kar se sprejema po zakonu; po veljavnem zakonu naše države Republike Slovenije se to sprejema po drugačnem postopku. In to ne tukaj v Državnem zboru, ampak pred mestno skupščino. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp297">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej gospod Zagožen.</p>
            </sp>
            <sp xml:id="SDZ1-Izredna-08-1994-04-25.sp298">
               <speaker>DR. FRANC ZAGOŽEN:</speaker>
               <p>Spoštovani zbor! Kolikor poznam ta problem, Šentvid ravno hoče ustaviti širjenje spalnih naselij na njegovo območje. In ne samo Šentvid, tudi drugi. Mislim, da naš skupni interes mora biti seveda, da se te vrste ekspanzija mest ustavi. Danes smo mi že pravzaprav na smrt obsodili eno vas - Vojsko. Veliko jih propada, velikokrat smo že tukaj slišali, da nas je Slovencev za eno predmestje, ampak zaenkrat še imamo kakih 6 tisoč naselij. Morate vedeti, da vsako spalno naselje v Ljubljani ali v kakem drugem mestu, požre nekaj teh naselij po slovenski deželi; ker nas je navsezadnje vsak dan manj, ne pa več. In ekspanzija teh mest gre seveda na račun umiranja podeželja. Zato nima smisla zagovarjati take ekspanzije mest. Ljubljana ima veliko opraviti sama s seboj, da postane tako mesto, da ga bodo veseli Ljubljančani in Slovenci in tujci. In ni nobene potrebe, da se širi v območja okrog Ljubljane.</p>
               <p>Res, da je zakon tak, kakršen pravite. Ampak vi točno veste, da je položaj tak, da po tem zakonu Šentvidčani ne morejo uresničiti svoje ustavne pravice in da je tudi v prihodnje ne bodo. Torej bodo sprožili ustavni spor in če bo treba, dosegli tudi spremembo zakona. To lahko dosežejo, ampak vsi skupaj bomo izgubljali čas in energijo zaradi tega in bili slabe volje. Zato bi bilo veliko bolj prav, da bi enostavno priznali pravico, da na referendumu sami odločajo o sebi.</p>
            </sp>
            <sp xml:id="SDZ1-Izredna-08-1994-04-25.sp299">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič.</p>
            </sp>
            <sp xml:id="SDZ1-Izredna-08-1994-04-25.sp300">
               <speaker>MIROSLAV MOZETIČ:</speaker>
               <p>Hvala za besedo. Tukaj gre za približno tak problem. Rahlo bi lahko rekli, da imajo prav tako eni kot drugi. Tudi jaz sem zagovarjal v zvezi s Tacnom in podobna zadeva je tudi pri Šentvidu. Zato sem tudi predlagal, da bi tisti prvi sklep sprejeli tako, da bi tem ljudem pač skladno z voljo, na katero se tako sklicujemo, vendar pa ker gre tu za naselje Ljubljana, le imeli možnost, da se izrečejo tako ali drugače; ker gre za to, da so že sprožili postopek za delitev tega prostora, ne glede na to, kaj bo iz tega nastalo. Mislim, da bi bil tisti sklep, če bi ga drugače sprejeli, lažje pomagal, ker mislim, da bi bilo to le bolj prav. Okolica Ljubljane in ta naselja, ki so del Ljubljane ali pa še niso del Ljubljane, bi bilo bolj prav in bolj demokratično, da se le odločijo, če so za Ljubljano ali pa, kar so v glavnem rekla, da bi bila raje za samostojno občino.</p>
               <p>Govor je bil, da morajo Šentvidčani in ljudje izpod Šmarne gore iz te občine, ker se ne strinjajo z oblastjo v Ljubljani. Lahko je tudi res. Mislim, da je prej res nekaj drugega. Kakor vem, sta Tacen in Šmartno del Ljubljane od leta 1983, to se pravi 11 let, Šentvid pa je še dosti prej postal del Ljubljane, kar pomeni, da bi jaz prej rekel, da se ti ljudje ne strinjajo s tem, kar se je z njimi dogajalo v preteklih letih, ne pa v zadnjih treh letih, ampak v letih tiste druge oblasti; to je bila stranka, ki je bila na nek način predhodnica stranke, v kateri je gospod Ribičič. Tu bi zadevo lahko obrnili na tak način.</p>
               <p>Glavni problem pa je ta, ki ga ljudje povedo - pa ne gre samo za Šentvid, ki je sestavni del Ljubljane kot naselja Ljubljane, gre tam tudi za druge kraje Stanežiče, Medno, ki niso. To sem postavil kot vprašanje, upam pa tudi, da bo tudi držalo, da se bo tam ugotavljala volja na tistih voliščih - ti ljudje se enostavno bojijo, da se bo vse pozidalo. Načrti so bili, da se pozida od Šentvida do Medna naselje z 20.000 prebivalci. To se je morda sedaj za trenutek ustavilo. To so glavni problemi. Zaradi tega se ljudje, ki tam živijo, bojijo tega in zato so se odločili na svojih zborih tako, kot so se.</p>
               <p>Žal mi je, da tisti sklep ni bil sprejet, tako kot sem predlagal. Sprejet je tako, kot je. Večino tega parlamenta, tudi če ni taka, kot jaz mislim, da bi bilo prav, spoštujem.</p>
            </sp>
            <sp xml:id="SDZ1-Izredna-08-1994-04-25.sp301">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Školč. Se odpoveduje. Gospod Stanič.</p>
            </sp>
            <sp xml:id="SDZ1-Izredna-08-1994-04-25.sp302">
               <speaker>MARJAN STANIČ:</speaker>
               <p>Hvala za dovoljenje. Za boljšo predstavo poslancev, ki pravzaprav niste iz Ljubljane, naj navedem samo to, da obravnavano zaključno področje obsega 2000 hektarov, od tega 1000 hektarov gozdov, pokritih hribov, okrog 600 hektarov je obdelanih polj. Samo to sprašujem: Ali je to mestna občina?</p>
            </sp>
            <sp xml:id="SDZ1-Izredna-08-1994-04-25.sp303">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Na to vprašanje vam jaz ne morem odgovoriti. Besedo ima gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp304">
               <speaker>DR. CIRIL RIBIČIČ:</speaker>
               <p>Jaz vam lahko odgovorim na to vprašanje. Če bo Šentvid samostojna občina, bo seveda mestna občina, ker izpolnjuje vse zakonske pogoje - po številu prebivalcev, po tem, koliko je mestnega prebivalstva, s katero funkcijo se ukvarjajo in tudi druge pogoje po kriterijih, ki so bili do sedaj strokovno obdelani. Prav gotovo bo bolj mestna občina, kot pa kakšna druga, ki se tudi poteguje za ta status. Seveda pa je območje mesta Ljubljane celotno območje mesta Ljubljane, ne glede na to, da Šentvid, Šiška, Vič, Center in drugi deli seveda izpolnjujejo vse pogoje za to, da bi tudi same te občine bile mestna naselja. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp305">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Pucko.</p>
            </sp>
            <sp xml:id="SDZ1-Izredna-08-1994-04-25.sp306">
               <speaker>CIRIL PUCKO:</speaker>
               <p>Referendumsko območje Šentvid - če to bo - ne izpolnjuje nobenega izmed pogojev za mestno občino, ker zakona o mestni občini še ni.</p>
            </sp>
            <sp xml:id="SDZ1-Izredna-08-1994-04-25.sp307">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima najprej gospod Jančar. In prosim vas, enkrat prej smo se že dogovorili in tudi rekli, da danes ne bomo govorili o mestnih občinah.</p>
               <p>Prosim, gospod Jančar.</p>
            </sp>
            <sp xml:id="SDZ1-Izredna-08-1994-04-25.sp308">
               <speaker>JANEZ JANČAR:</speaker>
               <p>Hvala lepa. Mislim, da se malo za tisto senco kregamo. Ker ne glede na to, jaz sicer vem, da je Šentvid sestavni del tega mesta in se mi zdi, da bi tako tudi ostalo, ampak vendar smo mi v sklepu komisije predlagali: če se bodo ljudje na referendumu odločili, da vendar ne želijo biti kot mesto - Šentvid je sedaj krajevna skupnost, to je 12.000 ljudi - in če se bodo vsi odločili proti temu, bodo ta postopek normalno izpeljali. Toda bo speljan po zakoniti poti, tako kot mora biti. Ne vidim kakšnih velikih pretresov. Bog ne daj, da bi kdo vložil amandma, ko bi bila zahteva za Fužine. Glede tega bi pa bilo že bolj vroče v tem zboru. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp309">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Amandmaja pa gotovo ne bo nihče več vložil. Besedo ima gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp310">
               <speaker>DR. CIRIL RIBIČIČ:</speaker>
               <p>Skušal bom odgovoriti na to, kar je rekel gospod Pucko, istočasno pa upoštevati predlog predsedujočega, da ne razpravljamo o mestnih občinah. 16. člen veljavnega zakona o lokalni samoupravi določa, kaj so mestne občine in pogoje za njihovo ustanovitev. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp311">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospa Jana Primožič.</p>
            </sp>
            <sp xml:id="SDZ1-Izredna-08-1994-04-25.sp312">
               <speaker>JANA PRIMOŽIČ:</speaker>
               <p>Hvala lepa. Podpiram to zamisel gospoda Ribičiča, vendar upam, da bo v bodoče korektno navajal kriterije za ustanovitev mest. Sklenjenost pozidave ne sme, proste površine ne smejo presegati 200 metrov med stavbami, lepo prosim.</p>
            </sp>
            <sp xml:id="SDZ1-Izredna-08-1994-04-25.sp313">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ne vidim več... Gospod Geržina. Jaz mislim, da bomo počasi morali to razpravo zaključiti. Izvolite.</p>
            </sp>
            <sp xml:id="SDZ1-Izredna-08-1994-04-25.sp314">
               <speaker>MIROSLAV GERŽINA:</speaker>
               <p>Hvala lepa gospod predsedujoči. Dobro jutro vsem skupaj. Gospod Ribičič je rekel, če sem ga prav razumel, da je Šentvid poseben kraj, da ne govorim o mestu, ki je imel svoj razvoj, ampak v smislu tistega, kar je rekel gospod Jančar, ko se pogovarjamo oziroma gospodu Školču, ko grozimo z določeno senco, ki je ostala malo rdeče barve, mislim, da jim ne dovolimo, ker imamo še oblast, da bi se oni odločali sami. Če se pa bodo, se pa tako in tako ve, da danes ali sinoči ali pred kratkim rečeno, pa tako in tako se ne morejo dogovoriti, se ne morejo izločiti, ker oblast ne deluje. Sedaj ne vem čigava. Slišal sem, da levi del oblasti ne prihaja, da bi funkcionirala skupščina v Ljubljani. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp315">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prehajamo na odločanje. Gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp316">
               <speaker>DR. CIRIL RIBIČIČ:</speaker>
               <p>No, samo to bi odgovoril, ker ni dr. Krefta, ki vodi stranko v Ljubljani. Izrecno stališče Združene liste je, da ne glede na to, da mestna oblast noče dati na sejo mestne skupščine glasovanje o vprašanju zaupnice izvršnemu svetu, so poslanci Združene liste pripravljeni priti in odločati...</p>
            </sp>
            <sp xml:id="SDZ1-Izredna-08-1994-04-25.sp317">
               <speaker>PODPREDSEDNIK VLADIMIR TOPLER:</speaker>
               <p>Gospod Ribičič, mislim, da danes ni pogovor o tem, in bi prosil, da se držimo dnevnega reda. Če želite odgovoriti na vprašanje, prosim odgovorite drugje, danes imamo ugovore, imamo jih še veliko in mislim, da ni prav, da zopet začnemo s skupščino mesta Ljubljane...</p>
            </sp>
            <sp xml:id="SDZ1-Izredna-08-1994-04-25.sp318">
               <speaker>DR. CIRIL RIBIČIČ:</speaker>
               <p>Gospod podpredsednik, vi bi morali potem zaustaviti, da se ne postavljajo takšna vprašanja - odgovorjeno mora biti. Jaz imam samo še pol stavka: o vprašanjih lokalne samouprave so predstavniki Združene liste pripravljeni sodelovati na seji mestne skupščine, kot so že javno povedali. Hvala lepa.  </p>
            </sp>
            <sp xml:id="SDZ1-Izredna-08-1994-04-25.sp319">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Hvala tudi vsem razpravljavcem in prihajamo na odločanje. Najprej o amandmaju gospoda Staniča: 126. referendumsko območje za ustanovitev občine Ljubljana. "Predlagam ustanovitev referendumskega območja za občino Šentvid nad Ljubljano." Ugotovimo sklepčnost! (65 prisotnih.)</p>
               <p>Kdo je za? (30 poslancev.) Je kdo proti? (34 poslancev.)</p>
               <p>Ugotavljam, da predlog ni sprejet.</p>
               <p>Imamo predlog gospoda Lapa: Referendumsko območje za določitev občine Šentvid: "Alternativno vprašanje naj bo postavljeno tako, da bodo volivci lahko glasovali za ustanovitev občine Šentvid ali za vključitev v občino Ljubljana." Komisija ne podpira in predlaga tisto, kar je napisano in kar smo že prej proceduralno tudi sprejeli, če to ne bo sprejeto. Ugotovimo sklepčnost! (64 prisotnih.)</p>
               <p>Kdo je za? (25 poslancev.) Je kdo proti? (35 poslancev.)</p>
               <p>Ugotavljam, da ta predlog ni sprejet.</p>
               <p>Na glasovanje pa dajem sklep komisije, da se oblikuje posebno volišče. Ugotovimo sklepčnost! (58 prisotnih.)</p>
               <p>Kdo je za? (54 poslancev.) Je kdo proti? (1 poslanec.)</p>
               <p>Ugotavljam, da smo sklep komisije sprejeli.</p>
               <p>Smo pri občini Ljutomer. Imamo 130. referendumsko območje za ustanovitev občine Razkrižje. Predlog Vlade je to.  Predsednik Skupščine občine Ljutomer ter predstavniki podpisnikov naselja Globoko, ki ga zbor občanov Krajevne skupnosti Razkrižje ni pooblastil kot predstavnika tega zbora občanov, ki ga bo zastopal v primeru ugovora, predlaga, da se naselje Globoko, sedaj v referendumskem območju za ustanovitev občine Razkrižje, vključi v referendumsko območje za ustanovitev občine Ljutomer. - Ugovor ni utemeljen, komisija pa podpira predlog Vlade. Dajem predlog Vlade na glasovanje. Ugotovimo sklepčnost! (52 prisotnih.)</p>
               <p>Kdo je za? (41 poslancev.) Je kdo proti? (1 poslanec.)</p>
               <p>Ugotavljam, da smo predlog sprejeli.</p>
               <p>Imamo še amandma Vlade, ki ga komisija podpira. Mislim, da smo se dogovorili, da o tem ni potrebno glasovati.</p>
               <p>K 146. točki (na osmi strani stališč in sklepov) imamo predlog Vlade. Predstavnik Vlade je na seji komisije popravil predlog, ki je naveden v gradivu, in sicer se popravi in glasi: "Referendumsko območje Gornji Petrovci izpolnjuje pogoje za ustanovitev referendumskega območja." Komisija podpira tako popravljen predlog Vlade k navedeni točki. To je redakcijsko. Mislim, da ni potrebno, da o tem glasujemo. Komisija in Vlada imata identično stališče.</p>
               <p>Na 52. strani našega pregleda, rešitev ugovora zoper določitev k 165. točki, imamo predlog. Komisija ne podpira predloga Vlade k navedeni točki. Želi kdo besedo? Komisija ne podpira predloga Vlade, jaz pa dajem na glasovanje predlog Vlade. Ugotovimo sklepčnost! (51 prisotnih.)</p>
               <p>Kdo je za? (16 poslancev.) Je kdo proti? (24 poslancev.)</p>
               <p>Ugotavljam, da predlog Vlade ni sprejet.</p>
               <p>169. referendumsko območje za ustanovitev občine Dobrova. Ugovor: Ugotavlja se tehnična napaka pri računalniškem obravnavanju podatkov. Doda se naselje z imenom Fujana, ki je pomotoma izpuščeno. V referendumskem območju za ustanovitev občine Dobrovo se črtajo naselja: Vedrijan, Gonjače, Gornje Cerovo in Vrh pri Kojskem. Naselje Vrh pri Kojskem se pravilno glasi Vrhovlje pri Kojskem, namesto imena za naselje Pristava, pa je pravilno ime Pristavo.</p>
               <p>169. točka je v povezavi s 170. točko. Pri tej točki je bilo opozorjeno, da je napačno določeno referendumsko območje in da je potrebno spremeniti v vladnem gradivu oznako s 170. v 169. in ime referendumskega območja za ustanovitev občine Kojsko nadomestiti z Dobrovo v Brdih.</p>
               <p>Najprej bomo glasovali o predlogu Vlade, to je 169. referendumsko območje in ga dajem na glasovanje. Ugotovimo sklepčnost! (50 prisotnih.)</p>
               <p>Kdo je za? (41 poslancev.) Je kdo proti? (1 poslanec.)</p>
               <p>Ugotavljam, da smo 169. referendumsko območje sprejeli.</p>
               <p>S tem 170. odpade in ni potrebno, da o njem glasujemo.</p>
               <p>Prosim, gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp320">
               <speaker>DR. CIRIL RIBIČIČ:</speaker>
               <p>Vlada nam je predlagala rešitev pri 170, vendar smo skupaj na komisiji ugotovili, da je šlo za tehnično napako in da je potreben drugačen naziv pri 170 in Vlada temu ni ugovarjala. Samo proceduralno smo mislili, da je najbolje tako, da komisija predlaga spremembo. Sedaj pa, če sem prav razumel, je pa vladno stališče dobilo večinsko podporo.</p>
               <p>Se opravičujem, ta tehnična napaka je bila popravljena kljub temu, da smo ta sklep sprejeli in je torej v redu.</p>
            </sp>
            <sp xml:id="SDZ1-Izredna-08-1994-04-25.sp321">
               <speaker>PODPREDSEDNIK VLADIMIR TOPLER:</speaker>
               <p>Smo pri točki 172. Komisija ne podpira predloga Vlade k navedeni točki. Predlaga naslednjo rešitev ugovora: "Ugovor ni utemeljen, ker je predlog referendumskega območja za ustanovitev občine Nova Gorica pripravljen v skladu z odločitvijo, sprejeto na zborih krajanov." Torej komisija ne podpira pri 172. točki predloga Vlade in dajem predlog Vlade na glasovanje. Ugotovimo sklepčnost! (54 prisotnih.)</p>
               <p>(Vmesni posvet.) Se opravičujem, tukaj komisija predlaga drugačno rešitev in moramo o tej rešitvi glasovati, ne pa o amandmaju Vlade.</p>
               <p>Komisija predlaga: "Ugovor ni utemeljen, ker je predlog referendumskega območja za ustanovitev občin Nova Gorica pripravljen v skladu z odločitvijo, sprejeto na zborih krajanov." Prosim.</p>
            </sp>
            <sp xml:id="SDZ1-Izredna-08-1994-04-25.sp322">
               <speaker>DR. CIRIL RIBIČIČ:</speaker>
               <p>Tukaj so občani v centru Gorice predlagali neke rešitve o tem, da bi bila ta občina večja, kar se torej nanaša na druge občane izven centra, ki so pa seveda se odločali drugače in so oblikovali svoje občine.</p>
               <p>Seveda ni Vlada mislila, da bi se ta ugovor upošteval, ampak je predlagala, da bi lahko postavili drugačno vprašanje, medtem ko je komisija menila, da mora izrecno reči, da tega ugovora ni mogoče upoštevati, ker je v nasprotju z voljo, izraženo v drugih naseljih, na katere se ta sklep nanaša. Zaradi tega prosim, da podprete predlog komisije.</p>
            </sp>
            <sp xml:id="SDZ1-Izredna-08-1994-04-25.sp323">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Ribičiču in dajem na glasovanje predlog komisije. Ugotovimo sklepčnost! (48 prisotnih.)</p>
               <p>Kdo je za? (44 poslancev.) Je kdo proti? (4 poslanci.)</p>
               <p>Ugotavljam, da smo predlog komisije sprejeli.</p>
               <p>Pri 174 imamo referendumsko območje za ustanovitev občine Solkan: Na 54. strani se tretja navedba 170. referendumskega območja za ustanovitev občine Kojsko spremeni tako, da se glasi: "174. referendumsko območje za ustanovitev občine Solkan."</p>
               <p>Jaz mislim, da je to redakcija in da ni potrebno o tem. Ker je ugovor, dajem to na glasovanje. Gospod Hvalica ugovarja temu. Ugotovimo sklepčnost! (50 prisotnih.)</p>
               <p>Kdo je za? (46 poslancev.) Je kdo proti? (1 poslanec.)</p>
               <p>Ugotavljam, da smo ta redakcijski amandma sprejeli.</p>
               <p>Imamo pa več amandmajev gospoda Pahorja. Komisija meni, da ni možno predlagati sprememb k odloku, če k posameznemu referendumskemu območju ni bil podan ugovor upravičenega predlagatelja. V zvezi s predlaganim predlogom k 174. referendumskemu območju za določitev občine Solkan menim, da ni bil podan ugovor v smislu predloga spremembe, k 175. točki in 176. pa ni bilo danega ugovora.</p>
               <p>Komisija predlaga, da predlagatelj umakne svoj predlog sprememb.</p>
               <p>Gospod Pahor.</p>
            </sp>
            <sp xml:id="SDZ1-Izredna-08-1994-04-25.sp324">
               <speaker>BORUT PAHOR:</speaker>
               <p>Hvala gospod predsednik. Predlagam, da ne vlečemo pri mojem predlogu dolge razprave, ker so bili v glavnem predlogi že "stehtani" in tudi protipredlogi.</p>
               <p>Mislim, da nas bo marsikdaj bolela glava, ko bomo opazovali učinke našega zakona o lokalni samoupravi. To sem toliko bolj prepričan v primeru Nove Gorice. Tisti, ki ste pogledali zemljevid, ki je pred vami, ste videli, da je naravnost zaskrbljujoče to, da ta list pokaže, da se bo Nova Gorica razdelila na 21 občin in mislim, da je to stvar, ki nas mora skrbeti.</p>
               <p>Predlagam, da ne nasprotujemo volji občanov. To je izhodišče, zato si nisem upal predlagati, da bi nasprotovali tako, da bi krajanom Šempetra, Solkana in Kromberka dali drugačno referendumsko vprašanje, kot so si ga izbrali. Mislim, da je pravično, če se jim zastavi alternativno vprašanje, da imajo možnost izbire. Zato sem ta predlog pripravil. Mnogi boste rekli, da  nima podlage v zakonu, sam pa mislim, da jo ima in zato pri njem vztrajam. Mislim, da ni treba, da se o tem vleče dolga polemika.</p>
            </sp>
            <sp xml:id="SDZ1-Izredna-08-1994-04-25.sp325">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Hvalica.</p>
               <p>Povedati moramo, tako kot smo že prej naredili v proceduri. Ker ni bilo govora o tem, o tem ne bomo glasovali in to tudi ne bom dal na glasovanje. Prosim, gospod Hvalica.</p>
            </sp>
            <sp xml:id="SDZ1-Izredna-08-1994-04-25.sp326">
               <speaker>IVAN HVALICA:</speaker>
               <p>Mislim, da to kar je rekel gospod Pahor, ne drži povsem. Ko ni bilo Nove Gorice, je bil Solkan že tisoč let. Potem se je zgradila Nova Gorica in to je novo mesto s svojevrstnim tkivom prebivalstva, ki nima niti lastnega dialekta. Solkan pa ima dialekt in še kaj drugega. Solkan hoče biti svoja občina. Bil sem na zboru občanov. Plebiscitarno so se izrekli za to. Isto tudi v Šempetru. In dajmo ljudem tisto, kar si želijo.</p>
            </sp>
            <sp xml:id="SDZ1-Izredna-08-1994-04-25.sp327">
               <speaker>PODPREDSEDNIK VLADIMIR TOPLER:</speaker>
               <p>Mislim, da ni potrebno, da o tem naprej razpravljamo. O tem ne bomo glasovali. Prosim, gospod Pahor.</p>
            </sp>
            <sp xml:id="SDZ1-Izredna-08-1994-04-25.sp328">
               <speaker>BORUT PAHOR:</speaker>
               <p>Tu je potrebno še enkrat poudariti gospod Hvalica, kar sem prej izrecno poudaril, da ne gre za nasprotovanje volji občanov Kromberka, Šemptera in Solkana. Oni bodo imeli na lističu možnost zaokrožiti za svojo občino, če bodo tako menili. Mislim, da je tudi prav, da imajo drugačno možnost, da se o tem odločijo vsi, ne pa samo tisti, ki so prišli na zbor občanov. Moj predlog pa je daleč od tega, da bi Solkancem in Šempetercem in Kromberžanom onemogočili, da bi imeli svojo občino.</p>
            </sp>
            <sp xml:id="SDZ1-Izredna-08-1994-04-25.sp329">
               <speaker>PODPREDSEDNIK VLADIMIR TOPLER:</speaker>
               <p>To razpravo glede te 174. in 175. točke prekinjam, ker to ne morem dati na glasovanje.</p>
               <p>To je bil tudi že predlog - ker pa ni bil dan ugovor (mislim, da je šlo za občino Koper) ne moremo narediti precedensa in tako smo se dogovorili.</p>
               <p>Prehajamo na naslednjo točko. Smo pri 183. točki. Predlog Vlade: "Referendumsko območje za ustanovitev občine Novo mesto." Imamo ugovor: Predsednik krajevne skupnosti Stopičev je ugovarjal odločitvi Državnega zbora o vključitvi predlaganega referendumskega območja Stopičev v referendumsko območje za ustanovitev občine Novo mesto. Navaja, da so se tako odločili prebivalci krajevne skupnosti Stopiče na zboru občanov. Izpolnjujejo 6 od 11 pogojev iz 13. člena zakona o lokalni samoupravi. Predlog rešitve ugovora: "Ugovor ni utemeljen." Komisija ne podpira vladnega predloga, ugovor pa ni utemeljen, ker je bilo na zborih predlagano referendumsko območje za ustanovitev občine, ki jo v celoti obkroža referendumsko območje za ustanovitev druge občine.</p>
               <p>Prosim, gospod Anderlič.</p>
            </sp>
            <sp xml:id="SDZ1-Izredna-08-1994-04-25.sp330">
               <speaker>TONE ANDERLIČ:</speaker>
               <p>Spoštovani! Predsedujoči je malo nejasno prebral odločitev Komisije. (PODPREDSEDNIK TOPLER: Komisija ne podpira predloga Vlade, zato bomo tudi glasovali.) Seveda, potem torej podpira osnovni predlog in je treba tako povedati - podpira ugovor.</p>
               <p>Vendar sem želel povedati nekaj drugega. Glede na to, da je v prvi obravnavi Državni zbor sprejel nek primer Izlak kot otok, takoj pri naslednjem odločanju pa je na enak način zavrnil predlog Stopič - in jasno je, da te Stopiče izpolnjujejo pogoje. Jaz sem tudi nasprotoval ustanovitvi občine Izlake na tak način, torej, da bi bila nova občina znotraj nove občine; še zdaj mislim, da to ni najboljši predlog. Glede na to, da je zbor krajanov oziroma da so pooblaščenci dali ugovor glede na tako različno odločanje v Državnem zboru, predlagam, da ponovno glasujemo o tem, pa kakršenkoli izid bo o tem. Hvala.</p>
            </sp>
            <sp xml:id="SDZ1-Izredna-08-1994-04-25.sp331">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ne vidim nobenega razpravljavca in dajem na glasovanje predlog Vlade, ki ga komisija ne podpira. Ugotovimo sklepčnost! (46 prisotnih.)</p>
               <p>Kdo je za? (24 poslancev.) Je kdo proti? (25 poslancev.)</p>
               <p>Ugotavljam, da predlog Vlade ni sprejet.</p>
               <p>Smo pri občini Ptuj. 205. referendumsko območje za ustanovitev občine Hajdina. "Iz dostopnega gradiva je razvidno, da je izpadel ugovor krajanov Kungote, ki se zavzemajo za to, da bi se njihov kraj priključil v 201. referendumsko območje, to je Kidričevo. Ker je v kraju približno polovica prebivalcev za prvo oziroma drugo varianto, predlagam: zastavi naj se alternativno vprašanje, iz katerega bo razvidno, da se lahko prebivalci odločijo za vključitev v občino Hajdina oziroma občino Kidričevo." Komisija ne podpira, predlaga pa, da se ustanovi posebno volišče. Prehajamo na glasovanje o amandmaju gospoda Berliča. Ugotovimo sklepčnost! (52 prisotnih.)</p>
               <p>Kdo je za? (25 poslancev.) Je kdo proti? (21 poslancev.)</p>
               <p>Ugotavljam, da je predlog gospoda Berliča sprejet in zato ne moremo več glasovati o predlogu komisije.</p>
               <p>Gospod Berlič predlaga za 210. referendumsko območje za ustanovitev občine Videm pri Ptuju: "Krajani dela Lancove vasi od hišne številke 92 do 98 ugovarjajo, da so vključeni v 210., to je referendumsko območje Videm pri Ptuju in predlagajo vključitev njihovega dela vasi v 205., to je referendumsko območje Hajdina.</p>
               <p>Sklep Vlade, ki ga podpira Komisija za lokalno samoupravo, je, da je predlog neutemeljen. Mnenje: "Ugovarjam tema dvema sklepoma, ker menim, da sta v celoti neutemeljena. Naselje ni strnjeno."</p>
               <p>Komisija ne podpira, predlaga, da se ustanovi posebno volišče.</p>
               <p>Vztrajate pri amandmaju, gospod Berlič?</p>
            </sp>
            <sp xml:id="SDZ1-Izredna-08-1994-04-25.sp332">
               <speaker>GABRIJEL BERLIČ:</speaker>
               <p>Komisija oziroma Vlada je trdila, da v tem primeru gre za strnjeno naselje, vendar to ni res. Lancova vas je res strnjeno naselje, ampak gre za nekaj hiš, ki so kilometer in pol, skoraj dva kilometra oddaljene od te vasi in jih samo cesta loči do naslednjega naselja, ki spada v drugo občino, približno dvajset metrov je razlike. In po moji logiki seveda zadovoljujejo temu pogoju, da lahko na ta način razdelimo to naselje. Ob tem imajo tudi privolitev obeh bodočih občin, tako da mislim, da so upravičeni do tega.</p>
            </sp>
            <sp xml:id="SDZ1-Izredna-08-1994-04-25.sp333">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Na glasovanje dajem predlog gospoda Berliča. Ugotovimo sklepčnost! (56 prisotnih.)</p>
               <p>Kdo je za? (12 poslancev.) Je kdo proti? (27 poslancev.)</p>
               <p>Ugotavljam, da predlog ni sprejet.</p>
               <p>Komisija predlaga, da se ustanovi posebno volišče in dajem...</p>
               <p>Gospa Pečanova, prosim. Proceduralno imate?</p>
            </sp>
            <sp xml:id="SDZ1-Izredna-08-1994-04-25.sp334">
               <speaker>BREDA PEČAN:</speaker>
               <p>Saj bom zelo kratka, ampak gospod predsedujoči, vi ste sistem dela spremenili ta čas, ker od začetka smo glasovali o predlogih komisije v tem smislu, kot je ravno pri teh dveh spremembah bilo glasovano, da je to kot amandma (gospod Peršak je tako predlagal) na amandma poslanca. Zdaj pa smo na enkrat začeli v obratni smeri glasovati in mislim, da smo naredili obakrat napako, če sem jaz stvar prav razumela.</p>
            </sp>
            <sp xml:id="SDZ1-Izredna-08-1994-04-25.sp335">
               <speaker>PODPREDSEDNIK VLADIMIR TOPLER:</speaker>
               <p>Se opravičujem, res je to. Zdaj nimam druge možnosti, ko smo že nekaj sprejeli, se pa opravičujem in dajem zdaj pač ta predlog komisije na glasovanje.</p>
               <p>Glasujemo o tem, da se ustanovi posebno volišče za 210. referendumsko območje. Ugotovimo sklepčnost! (59 prisotnih.)</p>
               <p>Kdo je za? (51 poslancev.) Je kdo proti? (1 poslanec.)</p>
               <p>Ugotavljam, da smo sklep komisije sprejeli.</p>
               <p>K 220. točki na 64. strani komisija ne podpira predloga Vlade k navedeni točki in predlaga naslednjo rešitev ugovora: "Ugovor ni utemeljen." In dajem amandma komisije, da ugovor ni utemeljen, na glasovanje. To pomeni, da ugovor ni utemeljen. Ugotovimo sklepčnost! (62 prisotnih.)</p>
               <p>Kdo je za? (50 poslancev.) Je kdo proti? (2 poslanca.)</p>
               <p>Ugotavljam, da je amandma sprejet.</p>
               <p>Pri 232. točki na 65. strani komisija ne podpira predloga Vlade k navedeni točki. Komisija je ocenila na osnovi razprave in glasovanje 5 za in 8 proti predlogu Vlade, da referendumsko območje Remšnik izpolnjuje pogoje za ustanovitev referendumskega območja, kar je možno tudi po oceni stroke.</p>
               <p>Dajem mnenje oziroma amandma komisije na glasovanje. Ugotovimo sklepčnost! (57 prisotnih.)</p>
               <p>Kdo je za? (34 poslancev.) Je kdo proti? (12 poslancev.)</p>
               <p>Ugotavljam, da smo amandma komisije sprejeli.</p>
               <p>231. točka. Mislim, da je že bila sprejeta.</p>
               <p>Za 232. točko komisija predlaga naslednjo rešitev ugovora: "Ugovor ni utemeljen, ker komisija meni, da je referendumsko območje Remšnik samostojno referendumsko območje." Ugovor k 232. točki, ki pa smo jo že sprejeli. Mislim, da o tem potem ni potrebno glasovati.</p>
               <p>Smo pri 243. točki. Komisija smiselno podpira predlog Vlade. Komisija podpira ugovore pod točkami od 1 do 8 k referendumskemu območju za ustanovitev občine Prevalje - Ravne in predlaga oblikovanje samostojnega referendumskega območja za občino Ravne in samostojnega referendumskega območja za občino Prevalje. Komisija predlaga, da Državni zbor omogoči postavitev alternativnega vprašanja v smislu, ali so za samostojno občino Prevalje ali za enotno občino Prevalje - Ravne. Prosim, gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp336">
               <speaker>DR. CIRIL RIBIČIČ:</speaker>
               <p>Povsem kratko pojasnilo. Iz občine Prevalje smo dobili zelo veliko protestov, ugovorov (tudi zelo ostrih) o tem, da ni v skladu z njihovo voljo, če se oblikuje skupna občina. Nekoliko drugače je iz občine Ravne, kjer je več naklonjenosti k oblikovanju skupne občine in manj protestov. Zaradi tega komisija predlaga, da se oblikujeta dve referendumski območji, pri čemer bi v Prevaljah postavili vprašanje alternativno: ali ste za to, da je to samostojna občina ali ste za skupno občino z občino Ravne. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp337">
               <speaker>PODPREDSEDNIK VLADIMIR TOPLER:</speaker>
               <p>Hvala. Dajem predlog komisije na glasovanje. Ugotovimo sklepčnost! (56 prisotnih.)</p>
               <p>Kdo je za? (48 poslancev.) Je kdo proti? (Nihče.)</p>
               <p>Ugotavljam, da smo predlog naše komisije sprejeli.</p>
               <p>Imamo amandma gospoda Benjamina Henigmana k 244. referendumskemu območju za določitev občine Ribnica: "Alternativno vprašanje naj bo postavljeno tako, da bodo volivci v sedanji krajevni skupnosti Dravje in krajevni skupnosti Loški potok lahko glasovali za ustanovitev posebne občine Loški potok ali za vključitev v občino Ribnica." Komisija ne podpira in predlaga, da se ustanovi posebno volišče. In kot je gospa Pečanova prej že opozorila, bi morali skladno s proceduro najprej glasovati o tem, kar predlaga komisija, da se ustanovi posebno volišče v 244. referendumskem območju. Zato dajem najprej predlog komisije oziroma amandma na glasovanje. Ugotovimo sklepčnost! (57 prisotnih.)</p>
               <p>Kdo je za? (45 poslancev.) Je kdo proti? (5 poslancev.)</p>
               <p>Ugotavljam, da smo sprejeli predlog komisije.</p>
               <p>K 246. referendumskemu območju imamo prav tako predlog Vlade, ki ga komisija podpira in ni potrebno, da glasujemo - v skladu s tem, kot smo se dogovorili na začetku.</p>
               <p>Na 13. strani pregleda imamo občino Slovenska Bistrica. Komisija ne podpira predloga Vlade k navedeni točki. Komisija je ocenila na osnovi razprave in glasovanja: 4 za, 10 proti predlogu Vlade, da referendumsko območje Spodnja Polskava izpolnjuje pogoje za ustanovitev referendumskega območja. Zato dajem amandma oziroma mnenje komisije na glasovanje. Dajem sklep, ki sem ga prebral, na glasovanje; to je sklep naše komisije. Ugotovimo sklepčnost! (55 prisotnih.)</p>
               <p>Kdo je za? (31 poslancev.) Je kdo proti? (13 poslancev.)</p>
               <p>Ugotavljam, da smo predlog naše komisije sprejeli.</p>
               <p>Imamo amandma k 270. točki na 74. strani, ki ga predlagata gospod Predan in gospod Pučnik in amandma se umakne. Komisija ugotavlja, da pri 270. točki referendumsko območje za ustanovitev občine Tepanje, ni popolnoma ugotovljena volja večine oziroma amandma: Tepanje se opredeli kot volišče. In ker nimamo prej tega napisanega, dajemo to na glasovanje. Samo malo, še enkrat bom povedal, ker je nerazumljivo. Gospod Pučnik in gospod Predan sta vložila amandma, ki se glasi: "Na referendumskem območju za občine Tepanje se naj za naselji Zgornje Grušovje in Pobrez postavi alternativno vprašanje". Onadva ta amandma umikata, komisija pa predlaga, da se ustanovi posebno volišče. Ker tega nimamo pri voliščih napisanega (v komisiji), kar smo</p>
               <p>prej proceduralno sklenili, moramo o njem posebej glasovati. Ugotovimo sklepčnost! (50 prisotnih.)</p>
               <p>Kdo je za? (42 poslancev.) Je kdo proti? (4 poslanci.)</p>
               <p>Ugotavljam, da smo predlog komisije sprejeli.</p>
               <p>K 270. točki imamo tudi predlog komisije: "Komisija ugotavlja, da pri točki 270 - referendumsko območje za ustanovitev občine Tepanje - ni popolno ugotovljena volja večine, kar tudi ni upoštevano v vladnem predlogu, zato komisija predlaga, da naj Državni zbor odloči med predlogoma." Prosim, gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp338">
               <speaker>DR. CIRIL RIBIČIČ:</speaker>
               <p>Vlada in komisija sta v vseh primerih poslušali voljo ljudi, ki je izhajala iz tega, kar so pokazali zapisniki in tako naprej, tukaj pa opozarjamo, da so zapisniki pokazali zelo veliko razdeljenost ljudi in da sta oba predloga dobila veliko podpore in tudi zbiranje posameznih podpisov naknadno je pokazalo, da gre tukaj za zelo veliko polarizacijo in za zelo enakomerno zastopanje ene in druge rešitve v teh naseljih Pobrež in pa Zgornje Grušovje. Zato se tukaj pač komisija ni znala opredeliti oziroma je ugotovila, da iz te dokumentacije izhajata ena in druga rešitev skoraj kot enakovredni. Vlada pa predlaga, da ta ugovor ni utemeljen. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp339">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Mislim, da ni potrebno o tem nič več glasovati, ker se je Državni zbor že odločal. Ali je tako, gospod Ribičič? Mislim, da je. Mislim, da smo se že odločili o tem.</p>
               <p>Prehajamo naprej.</p>
               <p>Gospod Frim predlaga pri amandmaju k 272. referendumskemu območju: "Predlagam, da se pri 272. točki - referendumsko območje za ustanovitev občine Vitanje - podpre ugovor krajevne skupnosti Vitanje za vključitev turističnega naselja Roglja v referendumsko območje Vitanje." Komisija ne podpira.</p>
               <p>Drugega amandmaja: "Za naselje Rogla se določi alternativno vprašanje za vključitev naselja v referendumsko območje Vitanje ali v referendumsko območje Zreče." Komisija ne podpira.</p>
               <p>In tretji amandma: "Na tem mestu ni omenjen ugovor Skupščine občine Slovenske Konjice z dne 11.4.1994, številka 061-94/1, in dodatek ugovora z dne 18.4.1994, številka 061-94/1 (priloga) v gradivih, kjer so navedeni alternativni predlogi za vključitev naselij v referendumska območja. Predlagam, da se za naselja, kjer so predvidene spremembe zaradi ugovorov, določi alternativno vprašanje, kot izhaja iz zgoraj omenjenega gradiva Skupščine občine Slovenske Konjice." Komisija tudi tega amandmaja ne podpira.</p>
               <p>Prosim, gospod Frim.</p>
            </sp>
            <sp xml:id="SDZ1-Izredna-08-1994-04-25.sp340">
               <speaker>STANE FRIM:</speaker>
               <p>Hvala. Predlagal bi, če bi bilo mogoče, da bi tudi v tem primeru prišlo tisto glede volišč. Ne vem, če je možno to tako razlagati. (Sekretarka zbora mu odgovori, da naj kar on predlaga, ker komisija ni predlagala.)</p>
               <p>Če komisija tega ne podpira, potem torej predlagam, da se pač potem tam, kjer so ti alternativni predlogi, opredeli, da se lahko volja ugotavlja tudi po voliščih.</p>
            </sp>
            <sp xml:id="SDZ1-Izredna-08-1994-04-25.sp341">
               <speaker>PODPREDSEDNIK VLADIMIR TOPLER:</speaker>
               <p>Gospod Frim, tako kot že drugim prej, tudi sedaj, žal, vaše prošnje ne morem upoštevati - glasovali bomo o amandmajih - zato, ker bi morali to vložiti prej oziroma na komisijo.</p>
               <p>Najprej dajem na glasovanje prvi amandma, da se pri 272. točki - referendumsko območje za ustanovitev občine Vitanje - podpre ugovor krajevne skupnosti Vitanje za vključevanje turističnega naselja Rogla v referendumsko območje Vitanje. Komisija ne podpira.</p>
               <p>Gospod Školč želi besedo. Prosim.</p>
            </sp>
            <sp xml:id="SDZ1-Izredna-08-1994-04-25.sp342">
               <speaker>JOŽEF ŠKOLČ:</speaker>
               <p>Hvala lepa. Glasoval bom seveda proti. Opozarjam zbor, da smo o tem enkrat že glasovali in da smo odločili "proti". Zato me čudi, da gospod Frim to ponavlja v nedogled. Če je vsem do te Rogle toliko, potem ne vem, zakaj se občina deli. Ni pa mogoče Rogle obravnavati kot plena med dvema občinama. In po tej plati se mi zdi ravnanje naših kolegov precej sporno. In pozivam tudi druge, da glasujejo proti.</p>
            </sp>
            <sp xml:id="SDZ1-Izredna-08-1994-04-25.sp343">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo ima gospod Verzolak.</p>
            </sp>
            <sp xml:id="SDZ1-Izredna-08-1994-04-25.sp344">
               <speaker>IVAN VERZOLAK:</speaker>
               <p>Hvala za besedo. Rekel bi samo to, da to zemljišče na Rogli spada pod krajevno skupnost Vitanje. In tudi ta lastnik, ki je sedaj dobil vrnjena ta ogromna posestva in gozdove tam gori, je prav iz Vitanja. In tudi Vitanje je že bila svoja občina. Tako da ne vem, Frim, zakaj to nisi prej razložil.</p>
               <p>In glasujem, da kljub vsemu podprete ta predlog. Hvala.</p>
            </sp>
            <sp xml:id="SDZ1-Izredna-08-1994-04-25.sp345">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospodu Verzolaku. Gospod Ribičič, prosim.</p>
            </sp>
            <sp xml:id="SDZ1-Izredna-08-1994-04-25.sp346">
               <speaker>DR. CIRIL RIBIČIČ:</speaker>
               <p>Spoštovani! Iz Vitanja je prišel ugovor. Na ta ugovor je dala negativno mnenje Vlada in to je bilo soglasno podprto na seji Komisije. Tedaj se je pa komisija tudi negativno opredelila do tega predloga amandmaja. Se mi zdi, da je simpatičen predlog v zvezi s posebnim voliščem, ampak tukaj gre samo za tri prebivalce. Namreč, tisti štirje prebivalci, ki so bili v nekem vikendu prijavljeni, so se sedaj odjavili (ki so prej navijali za to, da bi to šlo v Vitanje), tako da so ostali samo še trije prebivalci, ki so za to, da se to priključi k Zrečam. Tako, da ne verjamem, da bi ta vloga posebnega volišča imela kakšno posebno težo.</p>
            </sp>
            <sp xml:id="SDZ1-Izredna-08-1994-04-25.sp347">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dajem predlog gospoda Frima, ki sem ga prebral, na glasovanje. Ugotovimo sklepčnost! (59 prisotnih.)</p>
               <p>Kdo je za? (30 poslancev.) Je kdo proti? (34 poslancev.)</p>
               <p>Ugotavljam, da predlog gospoda Frima ni sprejet.</p>
               <p>Imamo drugi predlog gospoda Frima, ki ga komisija prav tako ne podpira: "Za naselje Rogla se določi alternativno vprašanje za vključitev naselja v referendumsko območje Vitanje ali v referendumsko območje Zreče." Ugotovimo sklepčnost! (51 prisotnih.)</p>
               <p>Kdo je za? (24 poslancev.) Je kdo proti? (31 poslancev.)</p>
               <p>Ugotavljam, da tudi ta amandma ni sprejet.</p>
               <p>Imamo še en amandma: "Na tem mestu ni omenjen ugovor Skupščine občine Slovenske Konjice in dodatek ugovora z dne (da ne berem te dneve), kjer so navedeni alternativni predlogi za vključitev naselij v referendumsko območja. Predlagam, da se za naselja, kjer so predvidene spremembe zaradi ugovorov, določi alternativno vprašanje, ki izhaja iz zgoraj omenjenega gradiva skupščine občine Slovenske Konjice. Komisija tudi tega amandmaja ne podpira. Ugotovimo sklepčnost! (57 prisotnih.)</p>
               <p>Kdo je za? (19 poslancev.) Je kdo proti? (32 poslancev.)</p>
               <p>Ugotavljam, da amandma ni sprejet.</p>
               <p>K 279. točki imamo: Komisija podpira predlog Vlade k navedeni točki. Komisija predlaga, da Državni zbor omogoči postavitev alternativnega referendumskega vprašanja v smislu, ali so za občino Slivnica ali za občino Šentjur. Komisija predlaga, da Državni zbor upošteva sklep komisije o oblikovanju posebnega volišča. Če ne bo sprejeto to, bomo upoštevali drugo točko, drugo stališče, o katerem ni potrebno glasovati. Dajem na glasovanje predlog komisije k 279. referendumski točki: "Komisija predlaga, da Državni zbor omogoči postavitev alternativnega referendumskega vprašanja v smislu, ali so za občino Slivnica ali za občino Šentjur". Dajem to na glasovanje. Ugotovimo sklepčnost! (58 prisotnih.)</p>
               <p>Kdo je za? (52 poslancev.) Je kdo proti? (1 poslanec.)</p>
               <p>Ugotavljam, da smo ta sklep sprejeli.</p>
               <p>Smo na 15. strani našega pregleda. Imamo pri 310. točki, drugič, na 89. strani, v pregledu ugovorov: "Komisija ne podpira predloga Vlade k navedeni točki. Komisija ugotavlja, da je glede na odločitev k tej 310. točki potrebno proučiti, kam se priključil ukinjeno referendumsko območje za ustanovitev občine Šentilj. Ob tem je treba preveriti, v kateri šolski okoliš in v katero pošto sodi omenjeno področje." Želi kdo besedo?</p>
            </sp>
            <sp xml:id="SDZ1-Izredna-08-1994-04-25.sp348">
               <speaker>DR. CIRIL RIBIČIČ:</speaker>
               <p>Prosili smo predstavnike Vlade, da to ugotovijo in so ugotovili, da to spada v šolski okoliš in pošto pod Velenje.</p>
            </sp>
            <sp xml:id="SDZ1-Izredna-08-1994-04-25.sp349">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Ne razumem pa, o čem bomo glasovali.</p>
            </sp>
            <sp xml:id="SDZ1-Izredna-08-1994-04-25.sp350">
               <speaker>DR. CIRIL RIBIČIČ:</speaker>
               <p>Stališče komisije je bilo, da bi morali pred tem ugotoviti ta dva podatka, da bi od teh dveh podatkov bila odvisna odločitev, kam naj se vključi referendumsko območje za ustanovitev občine Šentilj. In ta dva argumenta govorita bolj za Velenje.</p>
            </sp>
            <sp xml:id="SDZ1-Izredna-08-1994-04-25.sp351">
               <speaker>PODPREDSEDNIK VLADIMIR TOPLER:</speaker>
               <p>Glasujemo torej za predlog Vlade. Gospod Ribičič, če prav razumem. To pomeni, da je to narobe, da komisija podpira predlog Vlade, ne pa da ne podpira.</p>
            </sp>
            <sp xml:id="SDZ1-Izredna-08-1994-04-25.sp352">
               <speaker>BREDA PEČAN:</speaker>
               <p>Zelo na hitro. Pod 310. imamo napisan ugovor, da svet krajevne skupnosti predlaga vključitev v občino Velenje in Vlada pravi, da ugovor ni utemeljen in naj bi bila to samostojna občina - zgoraj pravi, da naj bi spadali pod občino Polzela, ker ne izpolnjujejo pogojev, vendar komisija ni podprla stališča Vlade, temveč s tem podprla ugovor sveta krajevne skupnosti. In mislim, da bi bilo treba pač glasovati proti stališču Vlade in podpreti krajevno skupnost, ki pravi, da naj bi bilo to Velenje.</p>
            </sp>
            <sp xml:id="SDZ1-Izredna-08-1994-04-25.sp353">
               <speaker>PODPREDSEDNIK VLADIMIR TOPLER:</speaker>
               <p>Gospod Verzolak, prosim.</p>
            </sp>
            <sp xml:id="SDZ1-Izredna-08-1994-04-25.sp354">
               <speaker>IVAN VERZOLAK:</speaker>
               <p>Hvala za besedo. Tu je bilo malo zmešnjave, točno je, da spada pod Velenje. To je 3 km od Velenja in to že kar pomnim, je vedno pod Velenjem. Tako, da sploh ne vem, kako je tam Polzela zraven prišla, ki je pa 10 km proč. In da se podpre tako, da spada pod Velenje.</p>
            </sp>
            <sp xml:id="SDZ1-Izredna-08-1994-04-25.sp355">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospa Primožičeva.</p>
            </sp>
            <sp xml:id="SDZ1-Izredna-08-1994-04-25.sp356">
               <speaker>JANA PRIMOŽIČ:</speaker>
               <p>Hvala lepa. Predlagam, da se glasuje posebej in prvič o tem Šentilju, ki izpolnjuje pogoje, vsaj po mojem mnenju - in bi rada opozorila, da smo v tem času, ko deloma že spimo, potrdili dve novi občini, ki ne izpolnjujeta pogojev. Zato predlagam, da to občino, ki šteje malo manj kot 1000 prebivalcev, potrdimo, tako da ne bo vprašanja s tem, kam jo postavimo, ali v Polzelo ali v Šentilj. Hvala.</p>
            </sp>
            <sp xml:id="SDZ1-Izredna-08-1994-04-25.sp357">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Kopše. Mi imamo 310/1 in 310/2. O 310/1 ne glasujemo, ker Vlada podpira. Glasujemo pa o 310/2, kjer komisija nasprotuje predlogu Vlade.</p>
            </sp>
            <sp xml:id="SDZ1-Izredna-08-1994-04-25.sp358">
               <speaker>JOŽEF KOPŠE:</speaker>
               <p>V glavnem je ista stvar. Svet krajevne skupnosti Šentilj je predlagal priključitev referendumskemu območju občine Velenje in na komisiji smo se odločili, da bomo povprašali, koliko so vezani na Velenje. Gospod Ribičič je povedal, šola in pošta spadata v Velenje. So 3 km od Velenja, želijo k Velenju in nima smisla o čem drugem glasovati, kot to njihovo željo potrditi, da bi spadali k Velenju.</p>
            </sp>
            <sp xml:id="SDZ1-Izredna-08-1994-04-25.sp359">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Zagožen.</p>
            </sp>
            <sp xml:id="SDZ1-Izredna-08-1994-04-25.sp360">
               <speaker>DR. FRANC ZAGOŽEN:</speaker>
               <p>To vam vendar piše v tistem gradivu, da so se občani odločili za samostojno občino Šentilj. Ne vem, kako lahko svet krajevne skupnosti deluje proti volji občanov. Zato je po mojem ta ugovor povsem neutemeljen. Hvala.</p>
            </sp>
            <sp xml:id="SDZ1-Izredna-08-1994-04-25.sp361">
               <speaker>PODPREDSEDNIK VLADIMIR TOPLER:</speaker>
               <p>Gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp362">
               <speaker>DR. CIRIL RIBIČIČ:</speaker>
               <p>Glede izpolnjevanja pogojev je Vlada ugotovila, tudi po posvetovanju s strokovnjaki, zlasti geografi na tem področju, da ne izpolnjuje pogojev. Jaz se seveda strinjam s predsedujočim, da glede na to, da vladno stališče komisija podpira, ni potrebno o tem posebej glasovati, ker ni bil vložen noben amandma poslanca.</p>
               <p>Bi pa rad reagiral še na to, kar je gospa Primožičeva tukaj rekla, da smo v dveh primerih že odločali, da bo občina ustanovljena, čeprav pogoji niso izpolnjeni. To ni točno. V dveh primerih je komisija z večino glasov ocenila, da so pogoji izpolnjeni na podlagi argumentacije. Skratka, lepo vas prosim, da tisti, ki imate pripombe na vladna stališča, pač poizkušate dokazovati, da so neki pogoji izpolnjeni, ne pa, da si prizadevate za to, da bi ustanovili občino na območju, na katerem ne izpolnjuje pogojev.</p>
               <p>Zdaj nam preostane samo odločanje, ali se to priključi Polzeli ali se priključi k Velenju. In mislim, da argumenti, ki smo jih dobili v tej razpravi, in strokovne podlage bolj govorijo za Velenje.</p>
            </sp>
            <sp xml:id="SDZ1-Izredna-08-1994-04-25.sp363">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospa Primožičeva.</p>
            </sp>
            <sp xml:id="SDZ1-Izredna-08-1994-04-25.sp364">
               <speaker>JANA PRIMOŽIČ:</speaker>
               <p>Hvala lepa. Še enkrat bi opozorila, da ta predlog za vključitev v občino Velenje ni legitimen, ker ga je dal svet krajevne skupnosti Šentilj, in zato predlagam, da ta ugovor črtamo.</p>
            </sp>
            <sp xml:id="SDZ1-Izredna-08-1994-04-25.sp365">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Prosim, gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp366">
               <speaker>DR. CIRIL RIBIČIČ:</speaker>
               <p>Po tem, ko se je komisija opredelila, da Šentilj ne izpolnjuje pogojev, je seveda morala ugotoviti, v katero referendumsko območje se to območje vključi. Možnosti sta dve: ali v Polzelo ali v Velenje.</p>
               <p>Ko smo presojali te stvari, smo se seveda raje naslonili na stališče sveta krajevne skupnosti, kot da bi sledili predlogu Vlade, ki je poskušala, ne glede na izraženo voljo, presojati zaokroženost območja.</p>
               <p>Se pravi, mi se zdaj ne moremo izogniti tej odločitvi. Moramo odločiti, ali Polzela ali Velenje. Predlagam, da podpremo Velenje. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp367">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Verzolak.</p>
            </sp>
            <sp xml:id="SDZ1-Izredna-08-1994-04-25.sp368">
               <speaker>IVAN VERZOLAK:</speaker>
               <p>Ne bom povedal nič drugega. Pridružujem se stališču gospoda Ribičiča. Ker dejansko je Šentilj navezan na Velenje. Imajo samo štiri razrede osnovne šole - v vse ostale šole hodijo pa potem v Velenje - zdravstvo, pošta in vse ostale komunalne usluge so povezane z Velenjem.</p>
               <p>Če je odpadla tista prva varianta, da bi bili samostojna občina, potem spadajo in tudi življenjsko so vsa leta, desetletja povezani z Velenjem. In prosim, da podprete ta predlog.</p>
            </sp>
            <sp xml:id="SDZ1-Izredna-08-1994-04-25.sp369">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Dajem na glasovanje predlog Vlade, ki ga komisija ne podira in podpira priključitev k Velenju.</p>
               <p>Prosim, gospa Primožičeva, predlog Vlade imate napisan na 89. strani v pregledu 310/2.</p>
               <p>Prosim, gospod Zagožen.</p>
            </sp>
            <sp xml:id="SDZ1-Izredna-08-1994-04-25.sp370">
               <speaker>DR. FRANC ZAGOŽEN:</speaker>
               <p>Lahko samo ugotovim, da tako Vlada, kot komisija, kot svet krajevne skupnosti delujejo proti volji občanov.</p>
               <p>Komisija se ne strinja z mnenjem Vlade, Vlada se ne strinja z mnenjem komisije in tako dalje. Skratka, upoštevajmo voljo občanov.</p>
            </sp>
            <sp xml:id="SDZ1-Izredna-08-1994-04-25.sp371">
               <speaker>PODPREDSEDNIK VLADIMIR TOPLER:</speaker>
               <p>Prosim, gospod Avberšek.</p>
            </sp>
            <sp xml:id="SDZ1-Izredna-08-1994-04-25.sp372">
               <speaker>MAG. FRANC AVBERŠEK:</speaker>
               <p>Hvala lepa. Jaz sem se skoraj tam rodil, pa bi rad povedal, da Šentilj nima res nič skupnega s Polzelo. Ne vem, na kakšen način je takrat Vlada prišla na to idejo. Šentilj je vezan na Velenje, je tudi od Velenja dobra 2 km, niti 3 km ni, do Povzele je pa 12 km in res ne vidim nobenega smisla, da bi tja vezali. Dejstvo je to, kot je ugotovljeno, prvič, v 310, da ne izpolnjuje pogojev za samostojno referendumsko območje. Če bi pisalo namesto Polzela Velenje, bi bilo vse v redu in bi potem podprli to, tako je pa potrebno še dodatno sprejeti ta sklep, da je pač namesto Polzela Velenje. Jaz pač to podpiram.</p>
            </sp>
            <sp xml:id="SDZ1-Izredna-08-1994-04-25.sp373">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Jaz bom še enkrat prebral za 310. referendumsko območje za ustanovitev občine Šentilj, kjer mislim, da je nejasno. Ugovor: "Svet krajevne skupnosti Šentilj predlaga priključitev v referendumsko območje za ustanovitev občine Velenje." Predlog rešitve ugovora od Vlade pa je, da ugovor ni utemeljen. Komisija temu nasprotuje.</p>
               <p>In mi bomo sedaj glasovali o mnenju oziroma o predlogu Vlade. Če bomo glasovali proti, pomeni, da smo za to, da se Šentilj priključi Velenju, sem čisto preprosto povedal, ker se mi zdi, da ne razumemo. Ugotovimo sklepčnost! Prosim, gospa Primožičeva. Še enkrat pa poudarjam, da druge možnosti nimamo, nimamo možnosti sedaj vlaganja amandmajev.</p>
            </sp>
            <sp xml:id="SDZ1-Izredna-08-1994-04-25.sp374">
               <speaker>JANA PRIMOŽIČ:</speaker>
               <p>Prosim, da smo resni in da Vlada spremeni svoj predlog, sicer ne vidim možnosti za glasovanje.</p>
            </sp>
            <sp xml:id="SDZ1-Izredna-08-1994-04-25.sp375">
               <speaker>PODPREDSEDNIK VLADIMIR TOPLER:</speaker>
               <p>Vlada ne more spremeniti predloga, ker takšnega stališča ne upoštevam. Mi smo se prej dogovorili, da ni možno vlagati amandmajev in nobenega dodatka in ne moremo se ves čas pogovarjati o proceduri in spreminjati procedure v toku glasovanja. Ugotovimo sklepčnost! (56 prisotnih.)</p>
               <p>Kdo je za? (4 poslanci.) Je kdo proti? (48 poslancev.)</p>
               <p>Ugotavljam, da smo predlog Vlade zavrnili.</p>
               <p>Prehajamo na naslednjo referendumsko območje, na referendumsko točko. Proceduralno? Kolegice in kolegi, mislim, da nimamo več dosti dela. Prosim še za malo potrpežljivosti, vem da smo vsi izmučeni. Prosim, gospod Potočnik.</p>
            </sp>
            <sp xml:id="SDZ1-Izredna-08-1994-04-25.sp376">
               <speaker>FRANC POTOČNIK:</speaker>
               <p>Proceduralno je stališče Vlade, da Šentilj ne izpolnjuje pogojev, in da se zato vključi v občino Polzelo. Mi smo bili proti temu, torej iz tega izhaja, da Šentilj izpolnjuje...</p>
            </sp>
            <sp xml:id="SDZ1-Izredna-08-1994-04-25.sp377">
               <speaker>PODPREDSEDNIK VLADIMIR TOPLER:</speaker>
               <p>Gospod Potočnik. Oprostite, imamo dve, 310/1 in 310/2. Mi smo v 310/2, govorili o Šentilju. (Ne.) Jaz še enkrat poudarjam. Ne bi rad zapletel, poglejte. Nekaj je ugovor, drugo je pa stališče Vlade. In stališče Vlade je bilo, da ugovor ni utemeljen. In mi smo o tem glasovali, da v bistvu je utemeljen in da smo sprejeli ugovor. Jaz sem to dvakrat prebral (mislim, da smo že malo izmučeni) in mislim, da smo pravilno ravnali.</p>
               <p>Prehajamo naprej na 347. točko. Komisija ne podpira predloga Vlade k navedeni točki, to je občina Maribor. Komisija je ocenila na osnovi razprave in glasovanja (4 za, 9 proti predlogu Vlade), da referendumsko območje Reka Pohorje izpolnjuje pogoje za ustanovitev referendumskega območja. Želi kdo besedo? (Ne.) Dajem predlog Vlade, ki ga komisija ne podpira, na glasovanje. Ugotovimo sklepčnost! (50 prisotnih.)</p>
               <p>Kdo je za? (11 poslancev.) Je kdo proti? (36 poslancev.)</p>
               <p>Ugotavljam, da predloga Vlade nismo sprejeli.</p>
               <p>Prosim kolegice in kolege še za malo pozornosti, da bomo lahko to delo opravili do konca.</p>
               <p>K 350. referendumskemu območju za ustanovitev občine Fram predlaga gospod Stane Frim amandma: "V naselju Ješenca se postavi alternativno vprašanje za priključitev v referendumsko območje občine Rače ali v referendumsko območje občine Fram." Komisija ne podpira. Komisija je že predlagala in imamo pisno, da o tem ni treba glasovati, če ne bo to izglasovano, da predlaga, da Državni zbor upošteva oblikovanje posebnega volišča pri 350. referendumskem območju.</p>
               <p>Se opravičujem, gospa Pečanova je predlagala, da moramo najprej glasovati, kar smo že prej delali, o mnenju komisije; čeprav smo imeli že prej napisano, da če je napisano, da potem ni potrebno, da glasujemo, ampak ker je amandma gospoda Frima.</p>
               <p>Dajem na glasovanje amandma, da se upošteva sklep komisije o oblikovanju posebnega volišča. Ugotovimo sklepčnost! (57 prisotnih.)</p>
               <p>Kdo je za? (54 poslancev.) Je kdo proti? (Nihče.)</p>
               <p>Ugotavljam, da smo sprejeli to stališče in s tem je amandma brezpredmeten.</p>
               <p>Dajem na glasovanje vse ostale odločitve o ugovorih. Ugotovimo sklepčnost! (66 prisotnih.)</p>
               <p>Kdo je za? (57 poslancev.) Je kdo proti? (3 poslanci.)</p>
               <p>Ugotavljam, da smo sprejeli vse preostale rešitve ugovorov zoper določitev referendumskih območij.</p>
               <p>In dajem predlog odloka o določitvi referendumskih območij za ustanovitev občin v celoti na glasovanje. Ugotovimo sklepčnost! (55 prisotnih.)</p>
               <p>Kdo je za? (51 poslancev.) Je kdo proti? (6 poslancev.)</p>
               <p>Ugotavljam, da smo predlog odloka v celoti sprejeli.</p>
               <p>Že prej pa smo sprejeli tudi sklep, da se še redakcijsko popravi.</p>
               <p>S tem zaključujem to točko dnevnega reda.</p>
               <p>Prehajamo na <title>5. TOČKO DNEVNEGA REDA - PREDLOG ODLOKA O RAZPISU REFERENDUMA ZA USTANOVITEV OBČIN</title>.</p>
               <p>Predlog odloka je zboru predložila Komisija za lokalno samoupravo.</p>
               <p>Ali želi poročevalec besedo? Prosim, gospod Ribičič.</p>
            </sp>
            <sp xml:id="SDZ1-Izredna-08-1994-04-25.sp378">
               <speaker>DR. CIRIL RIBIČIČ:</speaker>
               <p>Povsem na kratko. Predlog odloka ste dobili. V bistvu je samo formalnega značaja, zato da se razpišejo referendumi, vse vsebinske odločitve pa so povzete iz tistih rešitev, ki smo jih sprejeli v zvezi z ugovori. Posebej opozarjam na to, da rimska številka IV. še ni izpolnjena, vendar bodo tukaj navedena vsa tista alternativna vprašanja, za katera smo se odločili na podlagi ugovorov sedaj, ko smo odločali o odloku o določitvi referendumskih območij; se pravi, da to tukaj sedaj res ni izpolnjeno, ampak bo to povzeto in redakcijo za to bo pač opravila strokovna služba Državnega zbora in bo vnesla v točko IV. vsa tista alternativna vprašanja, za katera smo tako sklenili sedaj, ko smo odločali o ugovorih.</p>
               <p>Vse druge stvari mislim, da ne potrebujejo neke posebne obrazložitve, ker izhajajo ali iz rokovnika ali iz vsebinskih odločitev, ki smo jih že sprejeli. Hvala lepa.</p>
            </sp>
            <sp xml:id="SDZ1-Izredna-08-1994-04-25.sp379">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik Vlade? (Ne.) Želi besedo predstavnik sekretariata? (Ne.) Besedo dajem predstavnikom poslanskih skupin. (Ni prijav.) Besedo dajem poslankam in poslancem.</p>
               <p>Ker ne želi nihče razpravljati, razpravo zaključujem in dajem predlog odloka o razpisu referenduma za ustanovitev občin v celoti na glasovanje.</p>
               <p>Ugotovimo prisotnost! Prosim, obrazložitev glasu. Je proceduralno? Prosim, gospod Matuš. Prosim pa tudi za mir v dvorani!</p>
            </sp>
            <sp xml:id="SDZ1-Izredna-08-1994-04-25.sp380">
               <speaker>ŠTEFAN MATUŠ:</speaker>
               <p>Hvala za besedo. Vseeno, kljub temu, da zadeva prihaja h koncu, bo treba opozoriti na nekatere nepravilnosti.</p>
               <p>Pred kratkim, ko smo glasovali za občino Šmartno oziroma za alternativno vprašanje, gospa Vika Potočnik...</p>
            </sp>
            <sp xml:id="SDZ1-Izredna-08-1994-04-25.sp381">
               <speaker>PODPREDSEDNIK VLADIMIR TOPLER:</speaker>
               <p>Gospod Matuš, vi ste rekli proceduralno, sedaj pa govorite o vsebini. Procedura se ne nanaša na tisto, kar je napisano, ampak predvsem na postopek, ki ga vodim jaz kot predsedujoči. Če je kaj narobe v zvezi s postopkom, proceduro, me, prosim, opozorite. Dajte predlog in ga bom dal na glasovanje. O ostalem pa ni besede in prosim, da se držimo, kaj pomeni besedica "proceduralno". To je postopek vodenja v Državnem zboru. Če sem v tem primeru ravnal kaj narobe, me, prosim, opozorite. In res prosim, da se držimo poslovnika!</p>
            </sp>
            <sp xml:id="SDZ1-Izredna-08-1994-04-25.sp382">
               <speaker>ŠTEFAN MATUŠ:</speaker>
               <p>Hvala za opozorilo, gospod predsedujoči. Na koncu svoje obrazložitve sem verjetno mislil tudi predlagati nek sklep.</p>
            </sp>
            <sp xml:id="SDZ1-Izredna-08-1994-04-25.sp383">
               <speaker>PODPREDSEDNIK VLADIMIR TOPLER:</speaker>
               <p>Proceduralni sklep?</p>
            </sp>
            <sp xml:id="SDZ1-Izredna-08-1994-04-25.sp384">
               <speaker>ŠTEFAN MATUŠ:</speaker>
               <p>Ja, seveda! Ali lahko nadaljujem?</p>
            </sp>
            <sp xml:id="SDZ1-Izredna-08-1994-04-25.sp385">
               <speaker>PODPREDSEDNIK VLADIMIR TOPLER:</speaker>
               <p>Mislim, da ne, ker nimate proceduralnega vprašanja.</p>
            </sp>
            <sp xml:id="SDZ1-Izredna-08-1994-04-25.sp386">
               <speaker>ŠTEFAN MATUŠ:</speaker>
               <p>Ali dovolite, da nadaljujem  ali pa bom pač šel dol.</p>
            </sp>
            <sp xml:id="SDZ1-Izredna-08-1994-04-25.sp387">
               <speaker>PODPREDSEDNIK VLADIMIR TOPLER:</speaker>
               <p>O tem lahko odloči Državni zbor. Predlagam, da peljemo našo proceduro naprej.</p>
            </sp>
            <sp xml:id="SDZ1-Izredna-08-1994-04-25.sp388">
               <speaker>ŠTEFAN MATUŠ:</speaker>
               <p>Potem pa dajte na glasovanje, ali lahko naprej govorim ali grem pa dol.</p>
            </sp>
            <sp xml:id="SDZ1-Izredna-08-1994-04-25.sp389">
               <speaker>PODPREDSEDNIK VLADIMIR TOPLER:</speaker>
               <p>Če imate proceduralno lahko govorite, če ni proceduralno ne morete govoriti.</p>
            </sp>
            <sp xml:id="SDZ1-Izredna-08-1994-04-25.sp390">
               <speaker>ŠTEFAN MATUŠ:</speaker>
               <p>Hvala za besedo. No, bom nadaljeval. Gospod predsedujoči je zadevo dovolil, da nadaljujem, gospa Vika Potočnik tudi, ampak vseeno...</p>
            </sp>
            <sp xml:id="SDZ1-Izredna-08-1994-04-25.sp391">
               <speaker>PODPREDSEDNIK VLADIMIR TOPLER:</speaker>
               <p>Gospod Matuš, prosim, da zapustite govornico in nimate besede, zato ker ne govorite o proceduri.</p>
            </sp>
            <sp xml:id="SDZ1-Izredna-08-1994-04-25.sp392">
               <speaker>ŠTEFAN MATUŠ:</speaker>
               <p>Poglejte, ker je prišlo do napačne interpretacije glasovanja, to se pravi okoli alternativnega vpraševanja za Šmartno.</p>
            </sp>
            <sp xml:id="SDZ1-Izredna-08-1994-04-25.sp393">
               <speaker>PODPREDSEDNIK VLADIMIR TOPLER:</speaker>
               <p>Gospod Matuš, to se ne nanaša na to. Mi smo že pri naslednji točki dnevnega reda, pri 5., in to se nanaša na četrto točko dnevnega reda. Ne morem vam dati besede, ker tudi ni o proceduri, o postopku vodenja, ampak se nanaša na vsebinsko razpravo prejšnje točke. Prosim, da zasedete svoje mesto.</p>
            </sp>
            <sp xml:id="SDZ1-Izredna-08-1994-04-25.sp394">
               <speaker>ŠTEFAN MATUŠ:</speaker>
               <p>Dajem proceduralni sklep, da še enkrat ponovimo glasovanje okoli tistega amandmaja.</p>
            </sp>
            <sp xml:id="SDZ1-Izredna-08-1994-04-25.sp395">
               <speaker>PODPREDSEDNIK VLADIMIR TOPLER:</speaker>
               <p>Takega proceduralnega sklepa ne morem sprejeti zaradi tega, ker to je bilo takrat pri tisti točki. Če bi prišli takrat ven, bi, tako kot Viki Potočnik, dal tudi vam besedo. Zdaj smo že pri naslednji točki. Veliko glasovanj smo že ponovili in nikoli nismo v Državnem zboru naredili, da bi čez nekaj časa glasovali o nečem, o čemer smo se že odločali. Gospod Matuš, to ni proceduralno. Zdaj se ne tiče postopka 5. točke dnevnega reda. Prosim, da me kot predsedujočega ubogate in zasedete svoje mesto.</p>
            </sp>
            <sp xml:id="SDZ1-Izredna-08-1994-04-25.sp396">
               <speaker>ŠTEFAN MATUŠ:</speaker>
               <p>Hvala za opozorilo. Vendar vam bom povedal, da tiska ni bilo mogoče prej dobiti.</p>
            </sp>
            <sp xml:id="SDZ1-Izredna-08-1994-04-25.sp397">
               <speaker>PODPREDSEDNIK VLADIMIR TOPLER:</speaker>
               <p>To bi morali ugotoviti prej. Na glasovanje dajem predlog odloka o... Če imate proceduralni predlog, da je bilo kaj narobe, prosim, predlagajte.</p>
               <p>Na glasovanje dajem predlog odloka o razpisu referenduma za ustanovitev občin v celoti. Ugotovimo sklepčnost! (63 prisotnih.)</p>
               <p>Kdo je za? (51 poslancev.) Je kdo proti? (5 poslancev.)</p>
               <p>Ugotavljam, da smo predlog odloka v celoti sprejeli.</p>
               <p>S tem zaključujem 5. točko dnevnega reda.</p>
               <p>In s tem zaključujem tudi 8. izredno sejo Državnega zbora.</p>
               <p>Še eno obvestilo ima gospod Mozetič.</p>
            </sp>
            <sp xml:id="SDZ1-Izredna-08-1994-04-25.sp398">
               <speaker>MIROSLAV MOZETIČ:</speaker>
               <p>Eno proceduralno obvestilo. Danes ob 9. uri bi morala biti seja poslovniške komisije. Je ni. Boste dobili obvestilo, kdaj bo.</p>
            </sp>
            <sp xml:id="SDZ1-Izredna-08-1994-04-25.sp399">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Namesto lahko noč, pa želim vsem dobro jutro!</p>
            </sp>
            <stage type="time">(Seja je bila zaključena 26. aprila 1994 ob 3.21 uri.)</stage>
         </div>
      </body>
   </text>
</TEI>
