<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">698CC782CA17FF53C1257832004838E7</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=698CC782CA17FF53C1257832004838E7</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <head>DRŽAVNI ZBOR REPUBLIKE SLOVENIJE</head>
               <head type="session">37. seja</head>
               <docDate>(26., 30., 31.  januar, 1., 2., 6., 14., 15., 16., 20. in 21. februar 1996)</docDate>
               <castList>
                  <castItem>Sejo so vodili: Jožef Školč, predsednik Državnega
                     zbora, dr. Lev Kreft, Miroslav Mozetič in Vladimir Topler, podpredsedniki
                     Državnega zbora</castItem>
               </castList>
               <stage>Seja se je pričela ob 12.20 uri.</stage>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Začenjam 37. sejo Državnega zbora Republike Slovenije. Seje se ne morejo udeležiti naslednje poslanke in poslanci: dr. France Bučar, gospod Vitodrag Pukl, gospod Borut Pahor, gospod Tone Partljič, gospod Miroslav Mozetič, gospod Ivo Hvalica, dr. Leo Šešerko, gospod Marjan Podobnik, gospa Metka Karner-Lukač, dr. Bojan Korošec, gospod Janez Vindiš, dr. Janko Predan, gospa Maria Pozsonec za pričetek seje. Prosil bi vas, da ugotovimo prisotnost v dvorani. Ugotavljamo prisotnost, gospe in gospodje! (56 poslank in poslancev.) Zbor je sklepčen in lahko odloča.</p>
                  <p>Na sejo sem vabil predstavnike Vlade Republike Slovenije in jih lepo pozdravljam!</p>
                  <p>Preden preidemo na sprejem zapisnikov 30. ter 32. in 34. izredne seje Državnega zbora, sem vas dolžan obvestiti, da je prišlo do zamika seje na predlog poslanske skupine Združene liste in tako kot druge poslanske skupine, ki so želele pavzo pri delu Državnega zbora, sprašujem, če želi predstavnik besedo? Izvolite, gospod Potrč.</p>
               </sp>
               <sp>
                  <speaker>MIRAN POTRČ:</speaker>
                  <p>Gospod predsednik, hvala lepa. Prepričan sem, da gre za pomembno sporočilo, ki bo imelo vpliv tudi na delo Državnega zbora, zato mi dovolite, da preberem sklep predsedstva Združene liste socialnih demokratov, pri katerem so sodelovali tudi vsi poslanci in poslanke Združene liste.</p>
                  <p>Poslanska skupina Združene liste je dosledno nasprotovala amandmajem vlade, ki neusklajeno z upokojenci ter brez soglasja v Koaliciji v letu 1996 bistveno poslabšujejo njihov položaj in njihove pravice. Neposredno za tem je predsednik Vlade Republike Slovenije in predsednik LDS dr. Janez Drnovšek brez posvetovanja in soglasja z Združeno listo, kar ni mogoče razumeti drugače, kot enostranski povračilni ukrep, predlagal razrešitev dr. Maksa Tajnikarja, ministra za gospodarske dejavnosti, in predlagal imenovanje novega ministra. Te odločitve nesporno kažejo na novo usmeritev Vlade v vodenje brezobzirne liberalistične gospodarske in socialne politike, ki je za Združeno listo nesprejemljiva. Predsedstvo Združene liste soglasno ugotavlja, da je predsednik Vlade in predsednik LDS s tem neposredno in enostransko prekršil bistvene določbe sporazuma o medsebojnem sodelovanju in vstopu ministrov Združene liste v Vlado dr. Janeza Drnovška z dne 20.1.1993. Zato predsedstvo ugotavlja, da ta sporazum tudi za Združeno listo z današnjim dnem ne velja več. Združena lista izstopa iz vladne koalicije. Ministrica in ministri Združene liste bodo predsedniku Vlade sporočili svoj pisni odstop.</p>
                  <p>Spoštovani gospod predsednik, spoštovane kolegice in kolegi poslanci! Sporočam vam, da smo poslanke in poslanci Združene liste od danes v opoziciji. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Torej, gospe in gospodje, pozdravljam novo skupino opozicijskih poslancev in upam, da to ne bo bistveno vplivalo na način dela v Državnem zboru.</p>
                  <p>Prehajamo na <title>SPREJEM ZAPISNIKOV 30. SEJE TER 32. IN 34. IZREDNE SEJE DRŽAVNEGA ZBORA REPUBLIKE SLOVENIJE</title>.</p>
                  <p>Prosil bi vas za pozornost. Zapisniki so na vpogled v računalniški mreži in sprašujem, ali kdo zahteva spremembo ali dopolnitev oziroma ima kakšno drugo pripombo najprej k zapisniku 30. seje? (Nima.)</p>
                  <p>Torej prehajamo na odločanje o tem zapisniku. Ugotovimo sklepčnost! (61 prisotnih.)</p>
                  <p>Kdo je za? (48 poslancev.) Je kdo proti? (3 poslanci.)</p>
                  <p>Ugotavljam, da je zapisnik 30. seje sprejet.</p>
                  <p>Prosil bi vas za mir tudi v zadnjih vrstah. Sprašujem, ali ima kdo kakšno pripombo ali drug ugovor k zapisniku 32. izredne seje Državnega zbora? Tudi ta zapisnik je v mreži. (Nima.)</p>
                  <p>Prehajamo na odločanje o tem zapisniku. Ugotovimo sklepčnost! (59 prisotnih.)</p>
                  <p>Kdo je za? (32 poslancev.) Je kdo proti? (3 poslanci.)</p>
                  <p>Ugotavljam, da je tudi ta zapisnik sprejet.</p>
                  <p>Sprašujem, ali ima kdo kakšno pripombo ali drug ugovor k zapisniku 34. izredne seje Državnega zbora? (Ne.)</p>
                  <p>Prehajamo na odločanje. Ugotovimo sklepčnost! (57 prisotnih.)</p>
                  <p>Kdo je za? (40 poslancev.) Je kdo proti? (3 poslanci.)</p>
                  <p>Ugotavljam, da je tudi ta zapisnik sprejet.</p>
                  <p>Prehajamo na <title>DOLOČITEV DNEVNEGA REDA 37. SEJE DRŽAVNEGA ZBORA RPUBLIKE SLOVENIJE</title>.</p>
                  <p>Predlog dnevnega reda je bil pripravljen na podlagi predhodnega sklica 37. seje in po dogovoru na kolegiju. Prejeli ste ga s sklicem seje, dne 5.12.1995. Zbor je na 37. izredni seji že obravnaval naslednji točki dnevnega reda, ki sta bili v predhodnem sklicu, in sicer 11. točko - predlog zakona o zagotovitvi sredstev za odpravo posledic neurja s poplavo, točo in burjo v letu 1995. Zakon je bil predložen po hitrem postopku. In 21. točko - to je predlog zakona o spremembah in dopolnitvah zakona o vojaških dolžnostih, ki je bil predložen v tretji obravnavi, zato sta ti dve točki umaknjeni z dnevnega reda te seje. Prav tako zbor ne bo obravnaval 29. točke dnevnega reda - to je predloga zakona o spremembah in dopolnitvah zakona o varstvu okolja, saj je predlagatelj zakona poslanec gospod Ivo Verzolak omenjeni predlog zakona umaknil, zbor pa je že na 37. seji obravnaval in sprejel vsebinsko podoben zakon, ki ga je predlagala Vlada Republike Slovenije. Glede predloga zakona o spremembi zakona o veterinarstvu, ki naj bi ga zbor obravnaval po skrajšanem postopku, pa je zbor na 37. izredni seji sklenil, da bo ta zakon obravnaval v rednem zakonodajnem postopku. Vlada Republike Slovenije je Državnemu zboru dne 17.1.1996 predlagala umik tega predloga zakona, zato bo zbor pri 19. točki dnevnega reda odločal o predlogu za umik predloga zakona o spremembah zakona o veterinarstvu iz zakonodajnega postopka.</p>
                  <p>Prehajamo na določitev dnevnega reda in odločali bomo po vrstnem redu predlogov in po postopku, ki je določen s 64. členom poslovnika.</p>
                  <p>Najprej so v tem členu opredeljeni umiki. Predlogov za umik posamezne točke z dnevnega reda nismo prejeli in sprašujem, ali želi v zvezi s tem kdo besedo. Tudi v tem trenutku ne vidim nobenih predlogov za umik, zato prehajamo na razširitve. Glede na to, da je predsednik Vlade dr. Janez Drnovšek včeraj, 25.1.1996, predlagal, da Državni zbor razreši gospoda dr. Maksa Tajnikarja dolžnosti ministra za gospodarske dejavnosti in imenuje gospoda Metoda Dragonjo za ministra za gospodarske dejavnosti ter da je v postopku interpelacija zoper ministra za gospodarske dejavnosti dr. Maksa Tajnikarja, je treba najprej ugotoviti naslednje:</p>
                  <p>O predlagani interpelaciji lahko zbor razpravlja šele po opravljeni razpravi in glasovanju o razrešitvi ministra, in sicer samo v primeru, da razrešitev ne bi bila izglasovana. Tak postopek je opravičljiv, ker se tudi s predlogom predsednika Vlade za razrešitev ministra zasleduje cilj, ki ga imajo poslanci z vloženo interpelacijo.</p>
                  <p>Glede na to predlagam zboru, da razširi dnevni red in najprej obravnava predlog predsednika Vlade za razrešitev ministra za gospodarske dejavnosti kot A.1 točko dnevnega reda. Z B.1 točko dnevnega reda se pogojno razširi dnevni red z interpelacijo zoper ministra za gospodarske dejavnosti dr. Maksa Tajnikarja, se pravi v primeru, da ta predlog ne bi uspel. O tej točki bo seveda zbor razpravljal le, če pod A.1 točko minister ne bo razrešen in velja povedati, da smo se na kolegiju dogovorili, da v vsakem primeru to razpravo začnemo najprej v torek ob 10.00 uri.</p>
                  <p>Prehajamo na obravnavo in odločanje o teh dveh širitvah. Najprej, kot rečeno, je predsednik Vlade doktor Janez Drnovšek predlagal zboru, da dnevni red razširi z obravnavo predloga za razrešitev ministra za gospodarske dejavnosti. Želi predsednik Vlade besedo? Ga ni. Torej sprašujem, če želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? Najprej doktor Kreft v imenu poslanske skupine Združene liste. Dovolite, gospod Kreft, samo trenutek. Ker je v tem trenutku vstopil tudi predsednik Vlade, sprašujem, ali želi izkoristiti možnost, ki jo daje poslovnik, da obrazloži predlog za razširitev dnevnega reda z razrešitvijo ministra dr. Tajnikarja. Izvolite. Besedo dajem predsedniku Vlade.</p>
               </sp>
               <sp>
                  <speaker>DR. JANEZ DRNOVŠEK:</speaker>
                  <p>Gospod predsednik, spoštovane poslanke in poslanci! Predlagam Državnemu zboru, da razširi dnevni red s predlagano točko razrešitve ministra za gospodarsko dejavnost in s predlogom novega ministra. Ocenjujem, da bo bolj racionalno opraviti to razpravo in z njo nadomestiti sicer predlagano točko interpelacije o tem ministru. O sami vsebini tega predloga pa bomo razpravljali, če bo uvrščen in ko bo uvrščen na dnevni red. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Besedo dajem doktor Kreftu. Seveda, vnaprej vse opozarjam, da govorimo o širitvi dnevnega reda.</p>
               </sp>
               <sp>
                  <speaker>DR. LEV KREFT:</speaker>
                  <p>Hvala lepa, gospod predsedujoči. Glede na opozorilo bi potem najprej vprašal, ali razpravljamo o razširitvi dnevnega reda s točko, ki se imenuje razrešitev ministra za gospodarske dejavnosti ali s točko, ki se imenuje razrešitev in imenovanje ministra za gospodarske dejavnosti, kot je predlagal predsednik Vlade.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Na moj predlog samo o razrešitvi ministra za gospodarske dejavnosti.</p>
               </sp>
               <sp>
                  <speaker>DR. LEV KREFT:</speaker>
                  <p>Hvala lepa. Poslanska skupina Združene liste socialnih demokratov bo glasovala proti razširitvi dnevnega reda s točko: razrešitev ministra za gospodarske dejavnosti gospoda Maksa Tajnikarja dolžnosti ministra za gospodarske dejavnosti. In sicer zato, ker imamo za to točko na osnovi poslovnika, ki terja neko gradivo, pred seboj samo neko kratko, ta trenutek razmnoženo in razdeljeno pismo, ki ne podaja nikakršne možnosti razprave.</p>
                  <p>Zato, ker je potemtakem namen predloga za uvrstitev na dnevni red razrešitve ravno preprečitev razprave ali konkretneje, preprečitev razprave o interpelaciji. Zato, ker je preprečitev razprave o interpelacij, s tem ne le onemogočanje poslank in poslancev opozicije, da napadejo ministra in skušajo dokazati, o čem in kako je ravnal napak, ampak tudi onemogočanje ministra, da se učinkovito in uspešno ubrani pred temi obtožbami, katerih neutemeljenost in neresničnost je ista Vlada, ki sedaj predlaga razrešnico, sicer že sporočila. Ker je torej predlog za razširitev dnevnega reda z razrešnico v resnici nastal iz strahu dr. Janeza Drnovška, predsednika Vlade Republike Slovenije, da bo interpelacija proti ministru dr. Maksu Tajnikarju propadla v razpravi in pri glasovanju, ne pa iz strahu, da bo uspela. Predlagam, da z zavrnitvijo predloga za razširitev dnevnega reda preprečimo brezobzirni menever, ki jemlje čast in dobro ime poslankam in poslancem Državnega zbora, posebej pa najbolj prizadetemu, ministru dr. Maksu Tajnikarju, seveda pa bo v resnici - o tem pa naj razmišljajo drugi - prizadeta najbolj vladajoča preostala skupina. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo v imenu poslanskih skupin? Gospod Žarko Pregelj v imenu poslanske skupine SLS.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! V poslanski skupini Slovenske ljudske stranke se zavedamo, da je potrebno o problemu ministra za gospodarstvo spregovoriti pred zborom. Sprašujemo pa se, ali je postopek, ki ga, gospod predsednik, predlagate, v resnici v skladu s poslovnikom. Zavedati se moramo, da je akt, kar interpelacija tudi je, v bistvu točno določen s poslovnikom. Da je potrebno po prejemu odgovora, ki pride 15 dni pred sejo, o tem odgovoru razpravljati na sami seji in to na prvi seji Državnega zbora. Poleg tega običajno, kadar imamo vložena dva akta z isto vsebino, ima vedno prednost tisti, ki je vložen prvi. Zato menimo, da ima prednost interpelacija. Jasno je, da z odločanjem o razširitvi dnevnega reda deloma prejudiciramo tako, v bistvu korektno s poslovnikom v skladu zamišljeno proceduro in zato menimo, da bi bilo pravilneje, da bi najprej odločali o interpelaciji. Kar se tiče samega odločanja o razrešitvi, se moramo zavedati, da se o razrešitvi odloča tudi v okviru interpelacije in je v bistvu to enak postopek s tem, da ima  interpelacija popolnoma jasno določeno proceduro v poslovniku. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo razpravljati o predlogu za razširitev seje s točko razrešitev ministra? (Ne želi.) Torej dajem ta predlog na glasovanje.</p>
                  <p>Še prej sem pa dolžan pojasnilo, ki je sicer zapisano tudi v poslovniku, da je eden od skrajnih dometov interpelacije lahko predlog za razrešitev ministra oziroma zaupnice. V primeru pa, ko imamo že na začetku tega postopka ta predlog, se mi zdi korektno, da se glasuje o tem. Tudi, če bi minister v tem času odstopil, bi ne bilo mogoče več razpravljati o interpelaciji, sploh pa ne bi bilo smiselno. V okviru razprave o razrešitvi bo seveda mogoče odgovoriti na ugovore poslanske skupine Združene liste socialnih demokratov in seveda bodo lahko tudi tisti poslanci, ki so vložili interpelacijo, ugovarjali predlogu za razrešitev ali podpirali predlog za razrešitev. Ugotovimo sklepčnost! (66 prisotnih.)</p>
                  <p>Kdo je za razširitev s predlagano točko? (45 poslancev.) Je kdo proti? (17 poslancev.)</p>
                  <p>Ugotavljam, da je predlog sprejet.</p>
                  <p>Prehajamo k predlogu skupine 10 poslancev Državnega zbora, ki je dne 8.11.1995 vložila interpelacijo o delu in odgovornosti ministra za gospodarske dejavnosti dr. Maksa Tajnikarja. Skladno s četrtim odstavkom 284. člena poslovnika je minister Tajnikar dne 4.12.1995 podal odgovor na vloženo interpelacijo. Zboru predlagam, da dnevni red 37. seje razširi z obravnavo iterpelacije o delu ministra za gospodarske dejavnosti dr. Maksa Tajnikarja. Ta obravnava bo opravljena le v primeru, da minister pod A1 ne bo razrešen. Sprašujem, ali želi predstavnik predlagateljev interpelacije besedo? (Ne.) Želi besedo predstavnik Sekretariata za zakonodajo? (Ne.) Želi besedo predstavnik Vlade? (Ne.) Želijo besedo predstavniki poslanskih skupin? Gospod Žarko Pregelj, v imenu poslanske skupine SLS.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! V poslanski skupini Slovenske ljudske stranke se seveda strinjamo, da je interpelacija na dnevnem redu te seje. Opozarjamo pa, da razumemo poslovnik tako, in sicer drugi odstavek 285. člena, da se interpelacija avtomatično uvrsti na prvo naslednjo sejo, ko dobi Državni zbor odgovor Vlade oziroma ministra, in 15 dni je že poteklo od takrat, ko smo dobili odgovor in mi razumemo drugi odstavek tako, da se interpelacijo uvrsti avtomatično. Torej, je že na dnevnem redu in ni potrebno glasovanje. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Potrebno je glasovanje zaradi tega, ker smo dnevni red prej določali, drugače pa bi bila vaša interpretacija točna. Vsi pogoji za uvrstitev pa so seveda izpolnjeni. Gospod Ivo Hvalica.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Gospod predsednik, spoštovani poslanci! Očitno se tu nekaj izigrava. Glejte, mi smo dobili sklic 37. seje 5.12., jasno, takrat tega ni bilo na dnevnem redu. Ugotavljam tudi, da je bil dan odgovor Vlade na našo interpelacijo 5. decembra in opozarjam na 285. člen poslovnika, ki v drugem odstavku pravi: "O interpelaciji se odloča najkasneje na prvi seji Državnega zbora potem, ko predsednik Državnega zbora dobi odgovor Vlade ali ministra na interpelacijo" in tako dalje. Kakorkoli že, očitno je LDS hotela sprejeti proračun in zaradi tega ni bilo dano to na prejšnjo sejo Državnega zbora. Poslovnik ne govori, ne loči izrednih in rednih sej; govori o prvi seji Državnega zbora potem, ko predsednik Državnega zbora dobi odgovor vlade. Torej, tu so bile neke igre. Ne nazadnje, tudi mi nismo dobili ažuriranega sklica 37. seje, mi imamo še vedno sklic 5.12., ne nazadnje tudi nismo dobili pisnega sklica za današnji kolegij in tako dalje. To je bilo vse v igri, da bi se situacijo zmedlo. Kakorkoli, jasno, mi smo za to, da se interpelacijo opravi in v imenu podpisnikov, kot prvi podpisani, bom tudi to zagovarjal. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo v imenu poslanskih skupin? Drugače sem dolžan pojasnila, da ne bodo te obtožbe obvisele v zraku, mi smo dobili, kot sem že povedal, odgovor ministra Tajnikarja dne 4.12. Po tem roku je potrebno, da preteče 15 dni, da je to mogoče uvrstiti na dnevni red. Predhodni sklic pa smo, kot sem tudi povedal, sklic smo naredili z dne 5.12., se pravi, en dan po tem odgovoru.</p>
                  <p>Drugo. O tem, da se uvrsti interpelacija na prvo redno sejo, smo se dogovorili tudi na seji kolegija.</p>
                  <p>Tretje, kar velja povedati, da bo prečiščen dnevni red, tako kot običajno, poslancem razdeljen na klop šele takrat, ko bo opravljeno odločanje o vseh točkah in o dnevnem redu v celoti. Tudi doslej je bilo vedno tako.</p>
                  <p>Še četrto, 5.12. in 4.12., si upam trditi, da nihče ni vedel, da bomo na včerajšnji dan dobili tak predlog in zapletli to sejo, ker bi se nenazadnje ta seja lahko začela tudi na v sklicu predviden termin.</p>
                  <p>Ugotavljam prisotnost za odločanje o tej razširitvi, ki pa je zgolj formalna. (62 prisotnih.)</p>
                  <p>Kdo je za? (47 poslancev.) Je kdo proti? (4 poslanci.)</p>
                  <p>Ugotavljam, da je tudi ta predlog razširitve sprejet.  </p>
                  <p>Zbor bo navedeno interpelacijo obravnaval kot B.1 točko dnevnega reda.</p>
                  <p>Glede na to, da je bila 37. seja Državnega zbora, v skladu s terminskim planom dela Državnega zbora v letu 1995, sklicana že, kot rečeno, 5. decembra, predlagam zboru, da odloči o razširitvi dnevnega reda 37. seje z obravnavo predlogov zakonov, ki so bili v tem času predloženi v obravnavo po hitrem ali skrajšanem postopku, in sicer: o predlogu zakona o spremembah in dopolnitvah zakona o političnih strankah, po hitrem postopku; o predlogu zakona o spremembah in dopolnitvah zakona o začasni prepovedi lastninskega preoblikovanja pravnih oseb, ki prirejajo posebne igre na srečo, po hitrem postopku; o predlogu zakona o najetju posojila pri Mednarodni banki za obnovo in razvoj za pripravo projektov za realizacijo strategije namakanja, po hitrem postopku; o predlogu zakona o spremembi in dopolnitvi zakona o turistični taksi, po skrajšanem postopku; o predlogu zakona o spremembah zakona o računanju časa, po skrajšanem postopku; o predlogu zakona o spremembah in dopolnitvah zakona o zdravstvenem varstvu in zdravstvenem zavarovanju, po skrajšanem postopku.</p>
                  <p>Zboru predlagam, da na tej seji odloči tudi o predlogu za umik predloga predlagateljstva oziroma predloga zakona o spremembah in dopolnitvah zakona o referendumu in o ljudski iniciativi iz zakonodajnega postopka. O tem je potrebno odločiti čim prej zaradi izvršitve odločbe Ustavnega sodišča.</p>
                  <p>Prehajamo na odločanje o teh predlogih. Najprej je poslanec gospod Marijan Poljšak z dopisom, z dne 21.1.1996 obvestil zbor, da umika iz zakonodajnega postopka predlog zakona o spremembah in dopolnitvah zakona o referendumu in o ljudski iniciativi. Poslanec gospod Miran Potrč, katerega je Državni zbor na njegov predlog določil za sopredlagatelja predloga zakona za drugo obravnavo, je svoje sopredlagateljstvo že prej umaknil. Zboru predlagam, da dnevni red 37. seje razširi z obravnavo predloga poslanca gospoda Poljšaka o umiku predloga zakona o spremembah in dopolnitvah zakona o referendumu in o ljudski iniciativi iz zakonodajnega postopka. Sprašujem predlagatelja, ali želi besedo? (Ne želi.) Želi besedo predstavnik sekretariata? (Ne želi.) Želi besedo predstavnik vlade? (Ne želi.) Želijo besedo predstavniki poslanskih skupin? (Ne želijo.)</p>
                  <p>Dajem na glasovanje predlog za razširitev dnevnega reda z obravnavo o predlogu umika in ugotavljam prisotnost. (53 prisotnih.)</p>
                  <p>Kdo je za? (33 poslancev.) Je kdo proti? (1 poslanec.)</p>
                  <p>Ugotavljam, da je ta predlog sprejet. Zbor bo navedeni predlog obravanval kot C1 točko dnevnega reda.</p>
                  <p>Skupina poslancev s prvopodpisano gospo Matejo Kožuh-Novak, je v obravnavo predložila predlog zakona o spremembah in dopolnitvah zakona o političnih strankah ter predlaga zboru, da ga sprejme po hitrem postopku. Želi predstavnik oziroma predstavnica predlagateljev zakona besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik Sekretariata za zakonodajo? Izvolite, gospod Baškovič.</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Hvala lepa. Opozoril bi samo to, izjemoma, pa še enkrat bom danes, da če jemljemo resno poslovnik in razloge za hitri postopek, ko gre za izredne potrebe države, interese obrambe ali naravne nesreče, ne bi mogli takega zakona, s to vsebino pod te razloge uvrstiti. Samo opozarjam! Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi besedo predstavnik Vlade? Želijo besedo predstavniki poslanskih skupin? (Ne želijo.) Želijo mogoče predlagatelji, glede na to pripombo, besedo? Izvolite. Besedo dajem gospe Mateji Kožuh-Novak.</p>
               </sp>
               <sp>
                  <speaker>DR. MATEJA KOŽUH-NOVAK:</speaker>
                  <p>Spoštovane kolegice in kolegi! Meni je zelo žal, da predstavnik službe za zakonodajo tako ocenjuje, mislim, da gre za izredne razmere. Prvič, volitve so pred vrati, drugič, država je v stiski. Tudi del možganov naroda je pred vrati in ravno zaradi tega ocenjujem, da so take razmere, da ta zakon mora priti na dnevni red 37. seje, seveda boste pa ocenili vi sami.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Volitve so sicer redne. Prehajamo na glasovanje. Ugotovimo sklepčnost! (53 prisotnih.)</p>
                  <p>Kdo je za to razširitev? (19 poslancev.) Je kdo proti? (34 poslancev.)</p>
                  <p>Ugotavljam, da ta predlog razširitve ni sprejet.</p>
                  <p>Prehajamo k predlogu poslanca gospoda Jagodnika in poslanke gospe Brede Pečan, ki sta v obravnavo zboru predložila predlog zakona o spremembah in dopolnitvah zakona o začasni prepovedi lastninskega preoblikovanja pravnih oseb, ki prirejajo posebne igre na srečo, in predlagata zboru, da ga sprejme po hitrem postopku. Sprašujem predlagatelja, ali želita besedo? (Ne želita.) Želi besedo poročevalec matičnega delovnega telesa? (Ne želi.) Želi besedo predstavnik Sekretariata za zakonodajo? Izvolite. Besedo dajem gospodu Baškoviču.</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Napovedal sem tudi to, da bom še enkrat danes to opozoril, to je drugi primer. Mi smo danes to stvar pregledali, dali mnenje, in ker smo ga že dali, ga moram povedati. Tu gre za predlaganje nekaterih izjem pri začasni prepovedi lastninskega preoblikovanja teh igralnic. To je ta moratorij. S tem, da bi se nekatere stvari sprostile, lahko je to opravičeno, vendar zopet tisto, ali so to izredne potrebe države, ali so to interesi obrambe ali naravne nesreče. Jaz moram opozarjati na te elemente, ker jih preveč "laksno" jemljemo. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi besedo predstavnik Vlade? (Ne želi.) Želijo besedo predstavniki poslanskih skupin? Gospod Hvalica.</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa. Spoštovani! Kolikor sem jaz razumel ta zakonski predlog, se nanaša samo na eno igralnico, gre za Maribor. Ali imam prav ali ne, ne vem. To bi moralo biti jasno napisano v naslovu zakona, da ne bi tega slučajno zlorabili tudi - zlorabili sem rekel - v druge namene. Kakorkoli že, Komisija za lastninsko preoblikovanje se še o tem ni izjasnila in jaz mislim, da mi ne moremo glasovati, da bi to prišlo na dnevni red oziroma jaz bom glasoval za to, da to ne pride na dnevni red, kaj šele o hitrem postopku. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Kaj pa poslanska skupina, v imenu katere govorite?</p>
               </sp>
               <sp>
                  <speaker>IVO HVALICA:</speaker>
                  <p>Hvala lepa, gospod predsednik. To je bilo mnenje moje poslanske skupine. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo v imenu poslanske skupine? Gospa Breda Pečan.</p>
               </sp>
               <sp>
                  <speaker>BREDA PEČAN:</speaker>
                  <p>Hvala lepa. Zelo žal mi je, da je mnenje Sekretariata za zakonodajo tako, da naj zakon ne bi šel po hitrem postopku, vendar vprašanje je bilo ta trenutek o tem, ali se ta zakon sploh uvrsti na razširjeni dnevni red ali ne. Ker pa je že bilo načeto vprašanje tudi hitrega postopka, bi opozorila na to, da glede te tematike prav gotovo obstajajo razlogi za hitri postopek, ker gre tukaj za interes ljudi, ki naj bi le imeli po zakonu pravico, da bi lahko certifikate, ki jim po zakonu o lastninskem preoblikovanju podjetij pripadajo, vložili v tisti del podjetja, v katerem delajo ali so v njem delali, ki nima s prirejanjem posebnih iger na srečo nobene zveze. To je osnovni razlog in glede na to, da vemo, da so naši dnevni redi prenatrpani z rednimi postopki, je pač možnost, da bi še pred koncem leta, ko bodo certifikati po vsej verjetnosti dokončno izgubili svojo vrednost, lahko ti delavci svoje certifikate uporabili za lastninjenje kapitala, ki so ga s svojim delom ustvarjali. Hvala. V imenu poslanske skupine povem, da bomo uvrstitev na dnevni red podprli. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo v imenu poslanskih skupin? Gospod Izidor Rejc.</p>
               </sp>
               <sp>
                  <speaker>IZIDOR REJC:</speaker>
                  <p>Spoštovani gospod predsednik, gospe in gospodje! Naša poslanska skupina SKD ne bo podprla tega, ker menimo, da niso nastopili nobeni taki razlogi, da bi bila ravno ta izjema predmet hitrega postopka, kot je tudi povedal gospod Milan Baškovič iz Sekretariata za zakonodajo. Gre za to tudi, da je bil dan že tudi predlog komisije, da bi Vlada na 38. sejo Državnega zbora, se pravi na naslednjo sejo, že prinesla zakon o lastninskem preoblikovanju. Revizije so končane in menim, da je potrebno to zadevo speljati naprej in po mojem lahko ta zadeva počaka. Poleg tega pa so tudi rešitve malo sporne, ker tako ali tako mora Agencija za plačilni promet ugotoviti stanje, kakšno je in seveda tudi Agencija za prestrukturiranje, to je pa seveda osnova za prenos na sklad. Vendar to, tudi medsebojno prepletanje do 20% lastnine v taki dejavnosti, je tudi sporna zadeva, tako da mi, SKD, ne bomo podprli, da se to uvrsti na dnevni red. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo v imenu poslanskih skupin? (Ne želi.) Prehajamo na odločanje. Ugotovimo sklepčnost! (55 prisotnih.)</p>
                  <p>Kdo je za? (12 poslancev.) Je kdo proti? (31 prisotnih.)</p>
                  <p>Ugotavljam, da predlog za razširitev ni sprejet.</p>
                  <p>Prehajamo na predlog Vlade Republike Slovenije, da se predlog zakona o najetju posojila pri Mednarodni banki za obnovo in razvoj za pripravo projektov za realizacijo strategije namakanja uvrsti na dnevni red in ga zbor sprejme po hitrem postopku. Želi besedo predstavnik Vlade? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.)</p>
                  <p>Dajem na glasovanje predlog za razširitev dnevnega reda z navedenim predlogom zakona, Ugotovimo sklepčnost! (52 prisotnih.)</p>
                  <p>Kdo je za? (36 poslancev.) Je kdo proti? (3 poslanci.)</p>
                  <p>Ugotavljam, da je predlog za razširitev sprejet.</p>
                  <p>Na glasovanje dajem tudi predlog, da se navedeni zakon sprejme po hitrem postopku. Ugotovimo sklepčnost! (52 prisotnih.)</p>
                  <p>Kdo je za? (29 poslancev.) Je kdo proti? (Nihče.)</p>
                  <p>Ugotavljam, da je tudi ta predlog sprejet.</p>
                  <p>Poslanec gospod Peter Petrovič je v obravnavo zboru predložil predlog zakona o spremembi in dopolnitvi zakona o turistični taksi in predlaga zboru, da ga sprejme po skrajšanem postopku. Matično delovno telo soglaša s predlogom predlagatelja zakona za sprejem predloga zakona po skrajšanem postopku. Želi predlagatelj zakona besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik Sekretariata za zakonodajo? (Ne želi.) Želi besedo predstavnik Vlade? (Ne želi.) Želijo besedo predstavniki poslanskih skupin? (Ne želijo.)</p>
                  <p>Dajem na glasovanje predlog za razširitev dnevnega reda z navedenim predlogom zakona. Ugotovimo sklepčnost! (54 prisotnih.)</p>
                  <p>Kdo je za? (40 poslancev.) Je kdo proti? (Nihče.)</p>
                  <p>Ugotavljam, da je predlog za razširitev dnevnega reda sprejet.</p>
                  <p>Na glasovanje dajem tudi predlog, da se navedeni zakon sprejme po skrajšanem postopku. Opozarjam vas, da predlog ne bo sprejet, če mu bo nasprotovala najmanj ena tretjina navzočih poslancev. Ugotovimo sklepčnost! (54 prisotnih.)</p>
                  <p>Kdo je za? (42 poslancev.) Je kdo proti? (1 poslanec.)</p>
                  <p>Ugotavljam, da je tudi predlog za skrajšani postopek sprejet.</p>
                  <p>Nadalje Vlada Republike Slovenije zboru predlaga, da obravnava predlog zakona o spremembah zakona o računanju časa in ga sprejme po skrajšanem postopku. Matično delovno telo soglaša s predlogom predlagatelja zakona za sprejem predloga zakona po skrajšanem postopku. Želi besedo predstavnik Vlade? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik Sekretariata za zakonodajo? (Ne želi.) Želijo besedo predstavniki poslanskih skupin? (Ne želijo.)</p>
                  <p>Na glasovanje dajem predlog za razširitev dnevnega reda z navedenim predlogom zakona.</p>
                  <p>Ugotovimo sklepčnost! (55 prisotnih.)</p>
                  <p>Kdo je za? (34 poslancev.) Je kdo proti? (1 poslanec.)</p>
                  <p>Ugotavljam, da je predlog razširitve sprejet.</p>
                  <p>Na glasovanje dajem tudi predlog, da se navedeni zakon sprejme po skrajšanem postopku. Še vedno velja opozorilo, da skrajšani postopek ne bo sprejet, če mu bo nasprotovala najmanj tretjina poslancev. Ugotovimo sklepčnost! (51 prisotnih.)</p>
                  <p>Kdo je za? (36 poslancev.) Je kdo proti? (2 poslanca.)</p>
                  <p>Ugotavljam, da je tudi predlog za skrajšani postopek sprejet.</p>
                  <p>Skupina poslancev s prvopodpisano dr. Matejo Kožuh-Novak je v obravnavo zboru predložila predlog zakona o spremembah in dopolnitvah zakona o zdravstvenem varstvu in zdravstvenem zavarovanju in predlaga zboru, da ga sprejme po skrajšanem postopku. Matično delovno telo soglaša s predlogom predlagatelja zakona za sprejem predloga zakona po skrajšanem postopku. Želi besedo predlagatelj? (Ne.) Želi besedo poročevalec matičnega delovnega telesa? (Ne.) Želi besedo predstavnik Sekretariata za zakonodajo? (Ne.) Želi besedo predstavnik Vlade? (Ne.) Želijo besedo predstavniki poslanskih skupin? (Ne.)</p>
                  <p>Na glasovanje dajem predlog za razširitev dnevnega reda z navedenim predlogom zakona. Ugotovimo sklepčnost! (58 prisotnih.)</p>
                  <p>Kdo je za? (49 poslancev.) Je kdo proti? (Nihče.)</p>
                  <p>Ugotavljam, da je predlog sprejet.</p>
                  <p>Na glasovanje dajem tudi predlog, da se navedeni zakon sprejme po skrajšanem postopku. Velja prejšnje opozorilo. Ugotovimo sklepčnost! (56 prisotnih.)</p>
                  <p>Kdo je za? (38 poslancev.) Je kdo proti? (2 poslanca.)</p>
                  <p>Ugotavljam, da je predlog za skrajšani postopek sprejet.</p>
                  <p>S tem smo izčrpali tiste predloge za širitev, ki smo jih dobili in so bili korektni. Želi kdo v zvezi s tem besedo? (Ne.)</p>
                  <p>Prehajamo na odločanje o predlogih za sprejem zakonov po hitrem postopku. Vlada Republike Slovenije je zboru predložila predlog zakona o Kobilarni Lipica in predlaga zboru, da ga sprejme po hitrem postopku. Matično delovno telo podpira sprejem predloga zakona po hitrem postopku. Sprašujem predstavnika Vlade, ali želi besedo? (Ne.) Želi besedo poročevalec matičnega delovnega telesa? (Ne.) Želi besedo predstavnik Sekretariata za zakonodajo in pravne zadeve? (Ne.) Pardon, se opravičujem! Besedo dajem gospodu Baškoviču.</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Hvala lepa. Tukaj opozarjam na tiste tri razloge izredne potrebe države - obramba ali katastrofa. Gre pa za reševanje nekega vprašanja, neke eksistence, kar je jasno. Stvar je nujna, je potrebna. Bojim se pa, da zopet široko tolmačimo te izredne potrebe države. Samo toliko. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želijo besedo predstavniki poslanskih skupin? (Ne.) Želi morebiti predstavnik Vlade, glede na to opozorilo in možnost, ki mu jo daje poslovnik, sedaj obrazložiti svoj predlog? (Ne.)</p>
                  <p>Dajem na glasovanje predlog za sprejem navedenega predloga zakona po hitrem postopku. Ugotovimo sklepčnost! (49 prisotnih.)</p>
                  <p>Kdo je za? (18 poslancev.) Je kdo proti? (19 poslancev.)</p>
                  <p>Ugotavljam, da predlog ni sprejet.</p>
                  <p>Zbor ga bo obravnaval kot predlog zakona v prvi obravnavi.</p>
                  <p>Nadalje je poslanka gospa Jadranka Šturm-Kocjan zboru predložila predlog zakona o dopolnitvi zakona o posebnem davku na določene prejemke in predlaga zboru, da ga sprejme po hitrem postopku. Želi predlagateljica besedo? (Ne.) Želi besedo poročevalec matičnega delovnega telesa? (Ne.) Želi besedo predstavnik Sekretariata za zakonodajo in pravne zadeve? (Ne.) Želi besedo predstavnik Vlade? (Ne.) Želi besedo kdo izmed predstavnikov poslanskih skupin? (Ne.) Se opravičujem! Gospod Jug v imenu poslanske skupine LDS. Izvolite.</p>
               </sp>
               <sp>
                  <speaker>MAG. JANEZ JUG:</speaker>
                  <p>Ker ni predlagateljice, bom jaz v imenu poslanske skupine spregovoril. Zakon, ki ga je Jadranka vložila, kolegi poslanci, gre samo za vsakoletni ulov ciplov, ki je v Portoroškem zalivu, in za tiste zadruge, ki se ustanavljajo v Portorožu, predlaga določene davčne olajšave. O tem je ta zakon. Ne gre za neko splošno zadevo, ampak samo za enkratni ulov ciplov vsako leto, ki pride v Portorožu. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvale lepa. Želi še kdo v imenu poslanskih skupin? (Ne.)</p>
                  <p>Dajem na glasovanje predlog za sprejem navedenega predloga zakona po hitrem postopku. Ugotovimo sklepčnost! (51 prisotnih.)</p>
                  <p>Kdo je za? (28 poslancev.) Je kdo proti? (14 poslancev.)</p>
                  <p>Ugotavljam, da je predlog sprejet.</p>
                  <p>Skupina poslancev, Tone Anderlič, gospod Maks Sušek, mag. Janez Jug, Jadranska Šturm-Kocjan in Gabrijel Berlič zboru predlaga, da predlog zakona o lastninjenju spomenikov in znamenitosti v družbeni lasti zbor sprejme po hitrem postopku. Matično delovno telo podpira sprejem predloga zakona po hitrem postopku. Sprašujem, če želi predstavnik predlagateljev besedo? (Ne.) Želi besedo poročevalec matičnega delovnega telesa? (Ne.) Želi besedo predstavnik Sekretariata za zakonodajo in pravne zadeve? (Ne.) Želi besedo predstavnik Vlade? (Ne.) Želijo besedo predstavniki poslanskih skupin? (Ne.)</p>
                  <p>Dajem na glasovanje predlog za sprejem navedenega predloga zakona po hitrem postopku. Ugotovimo sklepčnost! (41 prisotnih.) Ponovno ugotavljam sklepčnost! (53 prisotnih.)</p>
                  <p>Kdo je za? (40 poslancev.) Je kdo proti? (Nihče.)</p>
                  <p>Ugotavljam, da je predlog za hitri postopek sprejet.</p>
                  <p>Prehajamo na obravnavo in odločanje o predlogih za sprejem zakonov po skrajšanem postopku. Vlada Republike Slovenije je v obravnavo zboru predložila predlog zakona o spremembah in dopolnitvah zakona o sodniški službi in predlaga zboru, da ga sprejme po skrajšanem postopku. Matično delovno telo soglaša s predlogom predlagatelja zakona za sprejem predlog zakona po skrajšanem postopku. Sprašujem predstavnika Vlade, ali želi besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? (Ne želijo.)</p>
                  <p>Na glasovanje dajem predlog za sprejem navedenega predloga zakona po skrajšanem postopku. Predlog ne bo sprejet, če mu bo nasprotovala najmanj ena tretjina navzočih poslancev. Ugotovimo sklepčnost! (46 prisotnih.)</p>
                  <p>Kdo je za? (41 poslancev.) Je kdo proti? (Nihče.)</p>
                  <p>Ugotavljam, da je predlog za skrajšani postopek sprejet.</p>
                  <p>Skupina poslancev: Miloš Pavlica, Miran Potrč in Danica Simšič je v obravnavo zboru predložila predlog zakona o spremembi zakona o zavodih in predlaga zboru, da ga sprejme po skrajšanem postopku. Matično delovno telo soglaša s predlogom predlagatelja zakona za sprejem predloga zakona po skrajšanem postopku. Sprašujem, ali želi predstavnik predlagateljev zakona besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želi besedo predstavnik Vlade? (Ne želi.) Želijo besedo predstavniki poslanskih skupin? (Ne želijo.)</p>
                  <p>Na glasovanje dajem predlog za sprejem navedenega predloga zakona po skrajšanem postopku ob veljavnem opozorilu, da predlog ne bo sprejet, če mu bo nasprotovala najmanj tretjina navzočih poslank in poslancev. Ugotovimo sklepčnost! (52 prisotnih.)</p>
                  <p>Kdo je za? (41 poslancev.) Je kdo proti? (Nihče.)</p>
                  <p>Ugotavljam, da je predlog za skrajšani postopek sprejet.</p>
                  <p>Skupina poslancev: gospod Miloš Pavlica, gospod Miran Potrč in Danica Simšič je v obravnavo zboru predložila predlog zakona o spremembi zakona o zdravstveni dejavnosti in predlaga zboru, da ga sprejme po skrajšanem postopku. Matično delovno telo s tem predlogom soglaša. Sprašujem predstavnika predlagateljev, če želi besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želi besedo predstavnik Vlade? (Ne želi.) Želijo besedo predstavniki poslanskih skupin? (Ne želijo.)</p>
                  <p>Na glasovanje dajem predlog za sprejem navedenega predloga zakona po skrajšanem postopku. Ugotovimo sklepčnost! (52 prisotnih.)</p>
                  <p>Kdo je za? (24 poslancev.) Je kdo proti? (5 poslancev.)</p>
                  <p>Ugotavljam, da je predlog sprejet.</p>
                  <p>Prehajamo na predlog Vlade Republike Slovenije, ki je v obravnavo zboru predložila predlog zakona o spremembah zakona in dopolnitvah zakona o socialnem varstvu in zboru predlaga, da ga sprejme po skrajšanem postopku; matično delovno telo soglaša s tem predlogom. Sprašujem predstavnika Vlade, ali želi besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? V imenu poslanske skupine Social-demokratov Slovenije gospod Drago Šiftar.</p>
               </sp>
               <sp>
                  <speaker>DRAGO ŠIFTAR:</speaker>
                  <p>Spoštovani! Social-demokrati temu predlogu nasprotujemo iz čisto praktičnega vzroka. Predlagatelj je predlagal amandmaje, ki pač, tudi po skrajšanem postopku lahko, je pa dejstvo, da je tu potrebno še nekaj amandmajev vložiti, kar po skrajšanem postopku ni možnost. Zato bomo glasovali proti temu zakonu. Imam pa tudi alternativi predlog predlagatelju, če je že taka časovna stiska s tem zakonom, da potem to prekvalificira v hitri postopek, da lahko amandmiramo tudi druge člene, ki jih je potrebno amandmirati. Drugače bomo pa temu skrajšanemu postopku nasprotovali in celo se strinjamo, da gre v normalni postopek. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Gospod Šiftar, kot običajno, glasujemo samo o skrajšanem postopku. Če ta predlog ne bo sprejet, predlog zakona ne bo niti uvrščen na sejo zbora, kot je bilo do sedaj običajno.</p>
                  <p>Se želi še kdo v imenu poslanskih skupin opredeliti do predloga za skrajšani postopek? (Ne.) Ugotovimo sklepčnost! Navedeni predlog seveda ne bo sprejet, če mu bo nasprotovala najmanj ena tretjina poslancev. (51 prisotnih.)</p>
                  <p>Kdo je za skrajšani postopek? (22 poslancev.) Je kdo proti? (21 poslancev.)</p>
                  <p>Ugotavljam, da predlog ni sprejet.</p>
                  <p>S tem je premaknjen v prvo obravnavo in umaknjen z dnevnega reda.</p>
                  <p>Poslanec dr. Vladimir Topler je zboru predložil predlog zakona o dopolnitvah zakona o vojnih veteranih in predlaga zboru, da ga sprejme po skrajšanem postopku. Matično delovno telo soglaša s predlogom predlagatelja zakona za sprejem predloga zakona po skrajšanem postopku. Sprašujem predlagatelja, ali želi besedo? (Ne želi.) Želi besedo poročevalec matičnega delovnega telesa? (Ne želi.) Želi besedo predstavnik sekretariata? (Ne želi.) Želi besedo predstavnik Vlade? (Ne želi.) Želijo besedo predstavniki poslanskih skupin? (Ne želijo.)</p>
                  <p>Na glasovanje dajem predlog za sprejem navedenega predloga zakona po skrajšanem postopku, ob veljavnem opozorilu. Ugotovimo sklepčnost! Prosil bi vas, da zasedete svoj prostor. Še enkrat bi vas prosil, če lahko zasedete svoje prostore. (50 prisotnih.)</p>
                  <p>Kdo je za skrajšani postopek? (26 poslancev.) Je kdo proti? (18 poslancev.)</p>
                  <p>Ugotavljam, da tudi tega predloga za skrajšani postopek nismo sprejeli.</p>
                  <p>S tem bomo ta zakon obravnavali v normalnem postopku in je umaknjen z dnevnega reda te seje.</p>
                  <p>Skupina poslancev: gospod Miran Potrč, gospod Franc Černelič, gospod Alojz Metelko, gospa Danica Simšič, dr. Jože Pučnik in mag. Marjan Šetinc je v obravnavo zboru predložila predlog zakona o dopolnitvi zakona o žrtvah vojnega nasilja in predlaga zboru, da ga sprejme po skrajšanem postopku. Matično delovno telo s predlogom predlagatelja zakona za sprejem predloga zakona po skrajšanem postopku soglaša. Sprašujem, če želi predstavnik predlagateljev zakona besedo? Gospod Potrč, v imenu predlagateljev.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Zelo pogosto prvo predlagateljstvo pomeni veliko. V tem primeru bi rad poudaril, da pomeni malo. Gre za popolnoma enakopraven predlog sedmih poslank in poslancev, od katerih mnogi zatrjujejo, da imajo za ta predlog tudi soglasje svojih poslanskih skupin. Edino tehnični dogovor je bil, da ga pač jaz tehnično pripravim in potem tudi prvi podpišem. Do tega predloga smo prišli na podlagi dveh razgovorov, ki smo ga predstavniki teh poslanskih skupin imeli s skupinami civilnih invalidov vojne in izgnancev, in njihov predlog je, da se opravijo manjše, res medsebojne uskladitve z zakonom in z drugo zakonodajo, ki so tipične za skrajšani postopek. Jaz vsebinsko ne bi širše razlagal, prosim pa, da ta predlog za skrajšani postopek podprete. Tudi sekretariat na njega niti vsebinsko niti tehnično nima pripomb. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi besedo poročevalec matičnega delovnega telesa? (Ne.) Želi besedo predstavnik sekretariata? (Ne.) Želi besedo predstavnik Vlade? (Ne.) Želijo besedo predstavniki poslanskih skupin? Gospod Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>No, mi bomo seveda to podprli, glede na to, da gre samo za odpravo pomanjkljivosti, ki je iz proceduralnih razlogov izostala takrat, ko smo zakon sprejemali.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo v imenu poslanskih skupin? (Ne.)</p>
                  <p>Na glasovanje dajem predlog za sprejem navedenega predloga zakona po skrajšanem postopku, ob veljavnih pravilih. Ugotovimo sklepčnost! (53 prisotnih.)</p>
                  <p>Kdo je za? (48 poslancev.) Je kdo proti? (1 poslanec.)</p>
                  <p>Ugotavljam, da je predlog za skrajšani postopek sprejet.</p>
                  <p>S tem so tudi ti predlogi izčrpani.</p>
                  <p>Pod točko Volitve in imenovanja bo zbor obravnaval predloge odlokov in sicer: o imenovanju namestnika javnega pravobranilca Republike Slovenije, o imenovanju namestnika guvernerja Banke Slovenije. Za izvolitev v sodniško funkcijo je 17 predlogov, o razrešitvi okrajnega sodnika na Okrajnem sodišču v Kranju, o razrešitvi namestnice družbenega pravobranilca Republike Slovenije. O spremembah in dopolnitvah odloka o sestavi Komisije za lokalno samoupravo in o izvolitvi predsednika, podpredsednika in članov komisije.  </p>
                  <p>O spremembah in dopolnitvah odloka o sestavi Odbora za finance in kreditno-monetarno politiko in o izvolitvi predsednika, dveh podpredsednikov in članov odbora. O spremembah in dopolnitvah odloka o sestavi Odbora za mednarodne odnose in o izvolitvi predsednika, podpredsednika in članov odbora. O spremembi in dopolnitvah odloka o sestavi Odbora za znanost, tehnologijo in razvoj in o izvolitvi predsednika, podpredsednika in članov odbora. O spremembah in dopolnitvah odloka o sestavi Odbora za zdravstvo, delo, družino in socialno politiko in o izvolitvi predsednika, dveh podpredsednic in članov odbora. O spremembah in dopolnitvah odloka o sestavi in imenovanju predsednika, podpredsednika in članov Preiskovalne komisije o raziskovanju povojnih množičnih pobojev, pravno dvomljivih procesov in drugih tovrstnih nepravilnosti. O spremembah in dopolnitvah odloka o sestavi Komisije Državnega zbora Republike Slovenije za nadzor nad delom varnostnih in obveščevalnih služb in o izvolitvi predsednika, podpredsednika in članov komisije. O spremembah in dopolnitvah odloka o sestavi Komisije za spremljanje in nadzor lastninskega preoblikovanja družbene lastnine in o izvolitvi predsednika, podpredsednika in članov komisije. O spremembah in dopolnitvah odloka o sestavi Odbora za nadzor proračuna in drugih javnih financ in o izvolitvi predsednika, podpredsednika in članov odbora. To točko dnevnega reda bo zbor obravnaval v sredo, dne 31.1.1996, ob 10.00 uri dopoldan. Sprašujem, ali želi v zvezi z dnevnim redom še kdo besedo? (Ne želi.) Ker ni več predlogov v zvezi z dnevnim redom, prehajamo na sprejem dnevnega reda.</p>
                  <p>Predlagam, da za današnjo sejo sprejmemo dnevni red, kot ste ga prejeli s sklicem in s sprejetimi spremembami in dopolnitvami in mi dovolite, da ga ne berem. Na glasovanje dajem predlog dnevnega reda v celoti. Ugotovimo sklepčnost! (42 prisotnih.) Ponovno ugotavljamo prisotnost. Vodje poslanskih skupin pa naprošam, da zagotovijo prisotnost vseh skupin v dvorani. Ugotovimo sklepčnost! (48 prisotnih.)</p>
                  <p>Kdo je za? (39 poslancev.) Je kdo proti? (5 poslancev.)</p>
                  <p>Ugotavljam, da je predlog dnevnega reda 37. seje Državnega zbora sprejet.</p>
                  <p>V zvezi s potekom seje vas želim še opozoriti, da bo zbor točko vprašanja in pobude poslancev obravnaval v petek, dne 2. februarja 1996 od 10. ure do približno 13. ure. Zbor bo delal vsak dan od 10. do 17. ure in sicer 30. in 31. januarja ter 1. in 2. februarja. Če seja do takrat ne bo končana, bo o nadaljevanju seje odločal kolegij predsednika Državnega zbora v petek, 2. februarja. Velja še opozoriti, če bi se ena od teh dveh točk, ki sta povezani z razrešitvijo oziroma interpelacijo zoper ministra Tajnikarja, zavlekla čez 17. uro, da bi ravnali tako kot vedno, da bi poizkušali to točko končati v enem dnevu, da ne bi bilo nesporazumov v torek glede trajanja seje. O imenovanju pa bo seveda sklicana posebna seja, ko bodo za to izpolnjeni pogoji.</p>
                  <p>Potem vas je potrebno še poprositi, da odločite o predlogu kolegija, ki so ga dali spoštovani člani kolegija in ga tudi sam podpiram in sicer, da bi racionalizacijo dela zbora opravili na način, da se samo-omejimo pri razpravah v skladu s tem, kar nam dopušča poslovnik in sicer, da lahko razprava posameznega poslanca traja največ pet minut. Dajem ta predlog  na glasovanje. Ugotovimo sklepčnost! (50 prisotnih.)</p>
                  <p>Kdo je za? (29 poslancev.) Je kdo proti? (16 poslancev.)</p>
                  <p>Gospodje, moram reči, da je to možnost, ki jo predvideva poslovnik in po tej plati ne vidim nobenih zadržkov.</p>
                  <p>Ugotavljam, da je bil ta predlog sprejet.</p>
                  <p>S tem prehajamo na <title>C1. TOČKO DNEVNEGA REDA - OBRAVNAVO PREDLOGA POSLANCA GOSPODA MARIJANA POLJŠAKA ZA UMIK PREDLOGA ZAKONA O SPREMEMBAH IN DOPOLNITVAH ZAKONA O REFERENDUMU IN LJUDSKI INICIATIVI IZ ZAKONODAJNEGA POSTOPKA</title>.</p>
                  <p>Gospod Lavrinc ima proceduralni predlog.</p>
               </sp>
               <sp>
                  <speaker>MAKSIMILJAN LAVRINC:</speaker>
                  <p>Hvala lepa, gospod predsednik. Jaz bi dal na glasovanje proceduralni sklep, da sejo o tej točki v tem trenutku zaključimo in nadaljujemo v torek. Za nami je tak, malo bolj razburljiv teden in mislim, da bo vsem koristilo teh nekaj ur.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Moram reči, da je kolegij o tem odločal zjutraj in nameraval predlagati zboru, kar menim, da vam je tudi znano, da delamo do tretje ure oziroma čez tretjo uro v primeru, da dnevni red ne bo sprejet. Do zdaj nismo v bistvu dopustili, da bi kdo drug narekoval trajanje seje in tudi v tem primeru jaz ne bi dal takega predloga na glasovanje. Lahko si je zagotoviti pavzo ali karkoli, ni pa mogoče prekiniti seje Državnega zbora.</p>
                  <p>Prehajamo na ta predlog in sprašujem predlagatelja gospoda Poljšaka, ali želi besedo? Predlog je obravnaval Odbor za notranjo politiko in pravosodje kot matično delovno telo. Sprašujem poročevalca, če je tukaj, če želi besedo? (Ne želi.)</p>
                  <p>Želijo besedo predstavniki poslanskih skupin? (Ne želijo.) Želijo o tem predlogu za umik razpravljati poslanci oziroma poslanke? Ker ne želi nihče razpravljati bomo glasovali o predlogu za umik tega zakona iz zakonodajnega postopka. Ugotovimo sklepčnost! (51 prisotnih.)</p>
                  <p>Kdo je za predlog umika? (39 poslancev.) Je kdo proti? (3 poslanci.)</p>
                  <p>Ugotavljam, da je ta predlog sprejet.</p>
                  <p>S tem je tudi ta točka dnevnega reda zaključena.</p>
                  <p>Prehajamo na <title>PREDLOG ZAKONA O RATIFIKACIJI DOGOVORA MED VLADO REPUBLIKE SLOVENIJE IN VLADO KANADE O MEDSEBOJNEM VRAČANJU DRŽAVLJANOV OBEH DRŽAV, KATERIH VSTOP ALI BIVANJE NA OZEMLJU DRUGE DRŽAVE STA NEZAKONITA</title>.</p>
                  <p>Predlog zakona je v obravnavo zboru predložila Vlada Republike Slovenije. Sprašujem, ali želi besedo predstavnik Vlade? (Ne želi.) Predlog zakona je obravnaval Odbor za mednarodne odnose kot matično delovno telo. Želi besedo poročevalec odbora? (Ne želi.) Želi besedo predstavnik Sekretariata za zakonodajo in pravne zadeve? (Ne želi.) Želijo besedo predstavniki poslanskih skupin? (Ne želijo.) Besedo dajem poslankam in poslancem, seveda, če jo želijo. (Ne želijo.) Ker ni bil predložen noben pisni amandma, predlagam zboru, da skladno z drugim odstavkom 213. člena poslovnika Državnega zbora sklene, da bo glasoval le o predlogu zakona v celoti. S tem v zvezi vas želim opozoriti, da navedeni predlog sklepa ni sprejet, če mu nasprotuje najmanj tretjina navzočih poslancev. Sprašujem, ali želi v zvezi s tem proceduralnim sklepom kdo besedo? (Ne želi.)</p>
                  <p>Dajem ta predlog na glasovanje. Ugotovimo sklepčnost! (41 prisotnih.) Ponovno ugotavljam prisotnost in vas naprošam, da vse poslanske dejavnosti opravljate s svojega sedeža. (41 prisotnih.) Še tretjič ugotavljam prisotnost. Pozivam vodje in sekretarje poslanskih skupin, da zagotovijo sklepčnost. V tem trenutku se ni mogoče sklicevati na to, da mora pozicija zagotoviti sklepčnost, ker nima več večine v tem Državnem zboru in je zbor v rokah opozicije. (45 prisotnih.) Še enkrat ugotavljam sklepčnost, drugače bom odredil odmor zato, da se zagotovi sklepčnost. (49 prisotnih.)</p>
                  <p>Kdo je za sprejem tega proceduralnega sklepa, da bomo v eni fazi sprejeli zakon o ratifikaciji? (35 poslancev.) Je kdo proti? (4 poslanci.)</p>
                  <p>Ugotavljam, da je ta predlog sprejet.</p>
                  <p>Dajem na glasovanje predlog zakona v celoti. Ugotovimo sklepčnost! (48 prisotnih.)</p>
                  <p>Kdo je za sprejem zakona? (42 poslancev.) Je kdo proti? (1 poslanec.)</p>
                  <p>Ugotavljam, da je predlog zakona sprejet.</p>
                  <p>S tem je zaključena ta točka dnevnega reda.</p>
                  <p>Prehajamo k <title>PREDLOGU ZAKONA O RATIFIKACIJI DOGOVORA MED VLADO REPUBLIKE SLOVENIJE IN VLADO KANADE O MEDSEBOJNEM VRAČANJU DRŽAVLJANOV OBEH</title>...</p>
                  <p>Tega smo že, se opravičujem, ker imam pomanjkljiv opomnik.</p>
                  <p>Imamo <title>PREDLOG ZAKONA O RATIFIKACIJI DOGOVORA MED VLADO REPUBLIKE SLOVENIJE IN VLADO KANADE O MEDSEBOJNEM SODELOVANJU PRI PREPREČEVANJU NEZAKONITEGA PRESELJEVANJA</title>.</p>
                  <p>Predlog zakona je v obravnavo zboru predložila Vlada Republike Slovenije.</p>
                  <p>Sprašujem predstavnika Vlade, ali želi besedo? (Ne želi.) Želi besedo poročevalec matičnega odbora. (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.) Želijo besedo poslanke in poslanci? (Ne želijo.)</p>
                  <p>Ker nihče ne želi razpravljati in ni bil vložen tudi noben pisni amandma, predlagam zboru, da skladno z drugim odstavkom 213. člena poslovnika zbora sklene, da bo glasoval le o predlogu zakona v celoti. Opozarjam vas na že utečeno proceduro, da ta predlog ne bo sprejet, če mu bo nasprotovala tretjina poslancev in bomo potem pač obravnavali v vseh treh fazah. Želi v zvezi s tem proceduralnim sklepom kdo besedo? (Ne želi.) Ugotovimo sklepčnost! (48 prisotnih.)</p>
                  <p>Kdo je za? (37 poslancev.) Je kdo proti? (4 poslanci.)</p>
                  <p>Ugotavljam, da je predlog sprejet.</p>
                  <p>Prehajam na glasovanje o zakonu v celoti. Ugotovimo sklepčnost! (47 prisotnih.)</p>
                  <p>Kdo je za? (40 poslancev.) Je kdo proti? (1 poslanec.)</p>
                  <p>Ugotavljam, da je predlog zakona sprejet.</p>
                  <p>Točka je zaključena.</p>
                  <p>Prehajamo k <title>PREDLOGU ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE BOLGARIJE O SODELOVANJU V IZOBRAŽEVANJU, KULTURI IN ZNANOSTI</title>.</p>
                  <p>Predlog zakona je v obravnavo zboru predložila Vlada Republike Slovenije.</p>
                  <p>Sprašujem predstavnika, ali želi besedo? (Ne želi.) Predlog zakona je obravnaval Odbor za mednarodne odnose. Želi poročevalec odbora besedo? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.) Želi kdo razpravljati o tem zakonu? (Ne želi.)</p>
                  <p>Ponovno dajem v obravnavo predlog, da zakon sprejmemo v enem glasovanju in sprašujem, ali želi kdo o tem sklepu razpravljati? (Ne želi.) Ugotovimo sklepčnost za glasovanje o proceduralnem sklepu! (45 prisotnih.) Ponovno ugotovimo sklepčnost v dvorani! (50 prisotnih.)</p>
                  <p>Kdo je za? (36 poslancev.) Je kdo proti? (3 poslanci.)</p>
                  <p>Ugotavljam, da je sklep sprejet.</p>
                  <p>Na glasovanje dajem predlog zakona v celoti. Ugotovimo sklepčnost! (47 prisotnih.)</p>
                  <p>Kdo je za? (32 poslancev.) Je kdo proti? (1 poslanec.)</p>
                  <p>Ugotavljam, da je zakon sprejet.</p>
                  <p>Točka dnevnega reda je zaključena.</p>
                  <p>Prehajamo k <title>PREDLOGU ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE FRANCIJE O MEDNARODNEM CESTNEM PREVOZU STVARI IN PROTOKOLA, SKLENJENEGA NA PODLAGI 18. ČLENA SPORAZUMA MED VLADO REPUBLIKE SLOVENIJE IN VLADO REPUBLIKE FRANCIJE O MEDNARODNEM CESTNEM PREVOZU STVARI</title>.</p>
                  <p>Predlog zakona je v obravnavo zboru predložila Vlada Republike Slovenije. Sprašujem predstavnika Vlade, ali želi besedo? (Ne.) Predlog zakona je obravnaval Odbor za mednarodne odnose kot matično delovno telo. Želi poročevalec besedo? (Ne.) Želi besedo predstavnik sekretariata? (Ne.) Želijo besedo predstavniki poslanskih skupin? (Ne.) Želi kdo razpravljati o tem zakonu? (Ne.)</p>
                  <p>Ponovno predlagam, da skladno z drugim odstavkom 213. člena poslovnika zbor sklene, da bo glasoval le o predlogu zakona v celoti. Želi kdo razpravljati o tem sklepu? (Ne.) Ugotovimo sklepčnost! (46 prisotnih.)</p>
                  <p>Kdo je za? (35 poslancev.) Je kdo proti? (Nihče.)</p>
                  <p>Ugotavljam, da je predlog sklepa sprejet.</p>
                  <p>Na glasovanje dajem predlog zakona v celoti. Ugotovimo sklepčnost! (45 prisotnih.) Ponovno ugotavljamo sklepčnost! (44 prisotnih.) Še enkrat ugotavljamo sklepčnost! (47 prisotnih.)</p>
                  <p>Kdo je za? Seveda pozivam tiste, ki ste na vratih, da le zasedete svoje sedeže, ker smo na robu sklepčnosti! (35 poslancev.) Je kdo proti? (1 poslanec.)</p>
                  <p>Ugotavljam, da je predlog zakona sprejet.</p>
                  <p>Točka dnevnega reda je zaključena.</p>
                  <p>Prehajamo k <title>PREDLOGU ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE MADŽARSKE O ZGODNJI IZMENJAVI INFORMACIJ V PRIMERU RADIOLOŠKE NEVARNOSTI</title>.</p>
                  <p>Predlog zakona je v obravnavo zboru predložila Vlada Republike Slovenije. Sprašujem predstavnika, če želi besedo? (Ne.) Želi besedo poročevalec Odbora za mednarodne odnose, ki je predlog zakona obravnaval? (Ne.) Želi besedo predstavnik sekretariata? (Ne.) Želijo besedo predstavniki poslanskih skupin? (Ne.) Želi kdo razpravljati o tem zakonu? Besedo dajem gospodu Toplerju. Gospodje v dvorani, prosil bi vas, da omogočite razpravo. Ekran je namenjen ravno za to, da ni treba vpiti po dvorani, če kdo koga išče.</p>
               </sp>
               <sp>
                  <speaker>VLADIMIR TOPLER:</speaker>
                  <p>Spoštovane kolegice, spoštovani kolegi! Jaz tej ratifikaciji nasprotujem. Mi smo pred približno letom dni v tem parlamentu sprejeli pobudo za sklenitev sporazuma o zgodnji izmenjavi v primeru jedrskih nesreč za tri države, Hrvaško, Avstrijo in Madžarsko. Sedaj imamo sporazum z Madžarsko, ker pač imata obe državi jedrsko elektrarno. Vendar tisto, kar je najbolj sporno je to, da v 10. členu piše približno tako: da država pogodbenica, v tem primeru je pogodbenica tako država Madžarska kot Slovenija, je dolžna posredovati informacije. Vendar lahko reče, da so te informacije zaupne narave in jih ne sporoči prebivalstvu. Meni se zdi seveda to dokaj tvegano in dokaj problematično, kajti v primeru, ko se zgodi nevarnost, so te informacije namenjene ne predsedniku države in na vladi, ampak so namenjene predvsem ljudstvu, da se lahko pravočasno pripravi na te nevarnosti. Seveda, Uprava za jedrsko varnost in drugi zagovarjajo, da če v 10. členu ne bi bilo tega določila, da država zaupnica te informacije ne bi posredovala. Moram reči, da se strinjam, vendar me potem zanima, zakaj potem sploh ratificiramo tak zakon. Zato temu nasprotujem.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi še kdo razpravljati? Gospod Lojze Peterle.</p>
               </sp>
               <sp>
                  <speaker>ALOJZ PETERLE:</speaker>
                  <p>Gospod predsednik, spoštovane poslanke in poslanci! Si ne predstavljam suverena neke države, ki bi informacijo o nevarnosti zadržal zase. Mi bomo glasovali za.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Želi še kdo razpravljati o tem zakonu? (Ne želi.) Ugotavljam, da tudi k temu zakonu ni bil vložen noben amandma, zato predlagam, da v skladu z drugim odstavkom 213. člena najprej odločimo, da bomo glasovali le o zakonu v celoti in sprašujem, ali želi kdo v zvezi s tem predlogom besedo? (Ne želi.) Ugotovimo sklepčnost! (43 prisotnih.) Ponovno ugotovimo prisotnost in naprošam vodje poslanskih skupin, da čimbolj vestno opravljajo svoje delo. (46 prisotnih.)</p>
                  <p>Kdo je za?</p>
                  <p>Proceduralni sklep je, gospod Kopše. Morate slediti temu, kar se dogaja v dvorani.</p>
                  <p>Kdo je za? (35 poslancev.) Je kdo proti? (2 poslanca.)</p>
                  <p>Ugotavljam, da je predlog sprejet.</p>
                  <p>Gospod Kopše bo obrazložil svoj glas.</p>
               </sp>
               <sp>
                  <speaker>JOŽEF KOPŠE:</speaker>
                  <p>Jaz bom glasoval proti, predvsem zaradi tega, ker noben suveren si ne more privoščiti, da bi izdal neko tajnost, z zakonom zapisano. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Ugotovimo sklepčnost! (43 prisotnih.) Ugotovimo sklepčnost! (45 prisotnih.) Še enkrat ugotovimo sklepčnost!</p>
                  <p>Zbor in javnost sem dolžan opozoriti, da nobena  poslanska skupina pri nobeni točki ni napovedala obstrukcije in bi moral biti zbor v tem trenutku sklepčen. Ugotovimo sklepčnost! (48 prisotnih.)</p>
                  <p>Kdo je za sprejem tega zakona v celoti? (31 poslancev.) Je kdo proti? (11 poslancev.)</p>
                  <p>Ugotavljam, da je predlog zakona sprejet.</p>
                  <p>Točka dnevnega reda je zaključena.</p>
                  <p>Prehajamo k <title>PREDLOGU AKTA O NASLEDSTVU SPORAZUMOV NEKDANJE JUGOSLAVIJE S KRALJEVINO ŠPANIJO, KI NAJ OSTANEJO V VELJAVI MED REPUBLIKO SLOVENIJO IN KRALJEVINO ŠPANIJO</title>.</p>
                  <p>Predlog akta je v obravnavo zboru predložila Vlada Republike SLovenije. Sprašujem predstavnika Vlade, ali želi besedo? (Ne želi.) Predlog akta je obravnaval Odbor za mednarodne odnose, kot matično delovno telo. Želi poročevalec besedo? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.) Želi kdo razpravljati o tem aktu?</p>
                  <p>Ker tukaj ni bil vložen noben amandma, predlagam, da skladno z drugim odstavkom 213. člena poslovnika odločimo, da glasujemo o aktu v celoti. Želi kdo o tem predlogu sklepa razpravljati? (Ne želi.) Ugotavljam prisotnost za glasovanje o predlogu sklepa, da glasujmo o aktu v celoti! (40 prisotnih.) Ugotovimo sklepčnost! (45 prisotnih.) Ugotovimo sklepčnost! Opozarjam vas, da sem dolžan v skladu z odločitvijo kolegija to početi do 15.00 ure. Ugotovimo sklepčnost! (47 prisotnih.)</p>
                  <p>Kdo je za tak sklep? (39 poslancev.) Je kdo proti? (1 poslanec.)</p>
                  <p>Ugotavljam, da je predlog sklepa sprejet.</p>
                  <p>Na glasovanje dajem predlog akta v celoti.</p>
                  <p>Ugotovimo sklepčnost! (42 prisotnih.) Če sem prehiter, se seveda opravičujem. Ugotovimo sklepčnost! (46 prisotnih.)</p>
                  <p>Kdo je za? (41 poslancev.) Je kdo proti? (Nihče.)</p>
                  <p>Ugotavljam, da je akt sprejet.</p>
                  <p>Točka dnevnega reda je zaključena.</p>
                  <p>Prehajamo k <title>PREDLOGU ZAKONA O RATIFIKACIJI POGODBE MED VLADO REPUBLIKE SLOVENIJE IN VLADO REPUBLIKE HRVAŠKE O MORSKEM RIBOLOVU</title>.</p>
                  <p>Predlog zakona je v obravnavo zboru predložila Vlada Republike Slovenije. Sprašujem predstavnika Vlade, če želi besedo? (Ne želi.) Predlog zakona je obravnaval Odbor za mednarodne odnose. Želi poročevalec besedo? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? V imenu poslanske skupine SLS, gospod Žaro Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Pred seboj imamo ratifikacijo zelo pomembne mednarodne pogodbe med Vlado Republike Slovenije in Vlado Republike Hrvaške o morskem ribolovu. Zgodovina sklepanja te pogodbe je že kar dolga. Podobnih pogodb je bilo že nekaj sklenjenih. Običajno so imele omejen rok trajanja. Ta je prva tako zasnovana, ki naj bi se avtomatično podaljševala, se pravi, vsako leto naj bi se njeno nadaljevanje avtomatično odvijalo naprej. V kolikor katera od pogodbenih strani ne prekine oziroma pisno ne odpove 60 dni pred potekom tega enoletnega obdobja. Do tukaj je vse lepo in prav.</p>
                  <p>Problem nastane, ko se nekoliko poglobimo v pristojnosti posamezne pogodbenice, kakor tudi v realno stanje oziroma v dejstva, ki se dogajajo pri takem ribolovu. Opozarjam, sicer v imenu poslanske skupine kakor tudi ribičev, ki me redno o teh zadevah obveščajo, da nastopa cela vrsta težav. Med temi težavami so najpomembnejše tiste administrativne, ki jih običajno izvajajo hrvaški policijski organi ali kakšni drugi inšpekcijski organi in ti ukrepi so običajno taki, da močno ovirajo ribolov v tem morju, večkrat tudi prehod preko hrvaških teritorialnih voda v mednarodne vode in podobno. Zato ugotavljamo, da je del te pogodbe za naše interese nekoliko nedorečen.</p>
                  <p>Gre predvsem za 4., 5. in 6. člen. V 4. členu, sicer zelo korektno, je zapisano, kako bo naša država izdajala dovoljenja za lov v hrvaškem teritorialnem morju, kako bo posredovala te dovolilnice sosednji državi. Problem nastopi v 5. členu. V 5. členu imajo hrvaški pristojni organi možnost, da v vsakem času in na vsakem kraju nadzorujejo te ladje in sicer, da nadzorujejo dovoljenja, da nadzorujejo knjigo ribolova in da nadzorujejo ribiško opremo na lovu. Ta nadzor se lahko zelo zavleče. Zavleče se lahko tako, da je praktično za tisto ladjo težko omogočeno korektno delo.</p>
                  <p>Zato sprašujem v imenu poslanske skupine Vlado, ali bo na tem segmentu predlagala sosednji državi, da se ta pogodba dopolni? Namreč, gre za nenavadno dejstvo, da v kolikor se državi dogovorita in v kolikor naša država korektno izdaja dovoljenja, tudi s tem, ko izda dovoljenje, nadzoruje opremo ladij, ki potujejo na lov preko naše meje, zakaj potem ta izredno široka pooblastila hrvaškim organom? Razumemo, da so lahko ta pooblastila tako široka, če se nanašajo na plovbo. Toda tokrat ne gre za pooblastila, ki jih imajo sicer policijski organi pri nadzoru plovbe ladij, gre za v bistvu posebna pooblastila za nadzor opreme. Vemo, da Hrvaška dovoljuje ribolov zgolj plave ribe, to so ribe, ki so naštete v 1. členu, sardele, papaline, skuše in podobno, in da je sporna vsebina tukaj predvsem lov bele ribe in mehkužcev. Jasno je, da v mreže večkrat lahko zaidejo tudi take ribe. No, to se sicer da strokovno vedno rešiti, toda problem je, če se dve državi, kot sem že prej omenil, dogovorita, zakaj potem tak dokaj birokratski nadzor sosednje države? Tukaj menimo, da je ta 5. člen nedorečen in v škodo našemu interesu. Ladja, ki lovi v hrvaškem morju, mora na podlagi zadnjega odstavka 6. člena že tako in tako na pregled ulova v eno od hrvaških luk in sicer Pulo, Rovinj, Poreč in Umag. Tako da je to določilo 5. člena toliko bolj nenavadno.</p>
                  <p>Dovolite mi, da opozorim še na nekaj drugih dejstev. Slovenija bo, jasno, ta ulov plačevala, cene so zapisane v 9. členu. Zanimivo je, da poleg tega,... (spoštovani - govorim v imenu poslanske skupine - glede na to, da "piska". Ja, hvala.) No, problem je, da se Slovenija s to pogodbo v 12. členu, ob tem, da je že v 9. členu obvezna plačati ta ulov, obvezuje tudi za skupno vzpodbujanje poslov v marikulturi in trgovini z ribami. Tukaj gre za svojevrstno sporno določilo, zelo suhoparno, toda v kolikor poznamo, da je velik del izdelkov ribje predelovalne industrije, ki prihaja na naš trg iz sosednje Hrvaške, zelo podcenjenih, potem lahko ugotovimo, da tukaj verjetno naša država pristaja oziroma nekaj obljublja, kar je lahko celo v njeno škodo, vsekakor pa v škodo slovenskega ribištva.</p>
                  <p>Zato bi prosil, da preden odločamo o tej pogodbi, predstavnik Vlade pojasni te dileme. Z amandmaji se taka pogodba zdaj ne da popravljati, kajti to je v bistvu vse en člen in člen je pogodba kot taka in se kvečjemu morajo ponoviti pogajanja. Verjetno ni smiselno ponavljati pogajanj, ker že ta so bila dokaj naporna, ampak mogoče kasneje dopolnjevati v okviru mešane komisije samo pogodbo oziroma pri podaljšanju pogodbe jo dopolniti. Tako da bi prosil predvsem za mnenje Vlade oziroma njenega predstavnika, kakor tudi za zagotovilo, da se bodo na teh segmentih, na katere opozarjam, v večji meri ščitili interesi slovenskega ribištva. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo v imenu poslanskih skupin? (Ne.) Želijo besedo poslanke oziroma poslanci? (Ne.) Prosil bi predlagatelja, če lahko odgovori na zastavljena mu vprašanja. Besedo dajem gospodu Mahniču, svetovalcu v Ministrstvu za zunanje zadeve.</p>
               </sp>
               <sp>
                  <speaker>BORUT MAHNIČ:</speaker>
                  <p>Gospod predsednik, spoštovane poslanke, spoštovani poslanci! Na vprašanje poslanca gospoda Preglja glede 5. člena te dvostranske pogodbe. Treba je upoštevati dejstvo, da gre za ribolov v hrvaškem teritorialnem morju, seveda, ta člen predvideva to, da za kontrolo izvajanja sporazuma, se pravi tudi kontrolo ribiških ladij, so v teritorialnem morju Hrvaške pristojni hrvaški organi. To je načelna določba, da lahko izvajajo, da lahko pregledajo ladjo in da lahko pregledajo dokumente. Za izvajanje tega sporazuma v praksi in za morebitno reševanje sporov, ki bi se v zvezi z uporabo pojavili, bo ustanovljena mešana komisija v 13. členu, ki bo reševala morebitna sporna vprašanja, ki bi se tukaj lahko pojavila. Dejstvo je pa, da se taki določbi, da so hrvaški pristojni organi pristojni v hrvaškem teritorialnem morju, ne da izogniti. Toliko bi bilo načelno glede tega.</p>
                  <p>Seveda, če bi kasneje ugotovili, da se pojavljajo določeni problemi, se pa lahko v sporazumu predlagajo dopolnitve sporazuma, o katerem bi se potem naknadno pogajali. Dejstvo je tudi, da je ta sporazum sklenjen zaradi interesov ribičev, tako da je v sedanjem postopku kazalo, da je ta interes zagotovljen.</p>
                  <p>Mi predlagamo, da Državni zbor sprejme predlog zakona o ratifikaciji. Hvala.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo razpravljati? Gospod Žaro Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Žal me odgovor ne zadovoljuje. Ta dejstva sem že prej poznal, sem jih tudi sam omenil, da verjetno, kar se tiče plovbe, imajo hrvaški pristojni organi vsa potrebna pooblastila in tudi možnosti, da opravljajo kontrolo. Tukaj gre predvsem za kontrolo opreme, kajti bistvo je ta del, ki se nanaša na ugotovitev, ali je ladja opremljena zgolj za lov plave ribe, ali nima mogoče tudi drugačnih mrež, ki se lahko uporabljajo za lov bele ribe. Zato menim, da bi kazalo tej mešani komisiji predlagati, da vnese v pogodbo določen standard. Ta standard bi bil npr., da se hrvaški organi lahko prepričajo po neki proceduri, ki je redna. Se pravi, za naše ribiče bo manj naporno, če bodo vedeli, da morajo pripluti, npr. v umaško luko, dati pregledati opremo in potem iti na ribolov, kot to, da bodo že začeli loviti in potem morali dopuščati določeno kontrolo, ali celo, kar se je največkrat dogajalo, da so morali ribolov pustiti in se vračati v eno teh luk in potem nazaj hoditi na morje, kar pomeni veliko izgubo časa. Zato menim, da je tukaj ta problem, ki lahko nastane. Strinjam pa se, da v kolikor bo ta komisija korektno delala, da se lahko sčasoma ti problemi odpravijo. Znano je tudi, da se običajno zapleti vedno odvijajo na nivoju nekaj policijskih organov, ki so imeli kot subjekti take ali drugačne odnose do naše države. Zato je prav, da je naša stran tukaj vedno dovolj pozorna. Bi pa prosil, da je Vlada nekoliko bolj angažirana, kajti na koncu nosijo posledice sami ribiči oziroma poveljniki ladij in večkrat prihajajo v prav težavne situacije. Med drugim so jim že grozili z orožjem in podobnim. Mislim, da to ni prijetno.</p>
                  <p>Zaradi tega sem spraševal, zavedam se, da se v tem trenutku ne da tega člena popravljati, predlagam, da se kasneje v okviru te komisije večjo skrb da temu rednemu nadzoru in poskuša čimbolj omejevati zlorabo nekaterih postopkov, ki jih lahko hrvaški pristojni organi izvajajo nad temi ladjami. Hvala lepa.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. Želi še kdo razpravljati? Gospod Verzolak.</p>
               </sp>
               <sp>
                  <speaker>IVAN VERZOLAK:</speaker>
                  <p>Glede na to, da želi naša poslanska skupina o tem sporazumu temeljito premisliti in preštudirati, bi prosil eno uro pavze. Prosim, če dovolite.</p>
               </sp>
               <sp>
                  <speaker>PREDSEDNIK JOŽEF ŠKOLČ:</speaker>
                  <p>Hvala lepa. V torek pričakujemo temeljito poročilo vaše poslanske skupine. S tem je seja za danes zaključena. Zahvaljujem se vam za sodelovanje in želim lep vikend.</p>
               </sp>
               <stage>(SEJA JE BILA PREKINJENA 26. JANUARJA 1996 OB 14.16 URI IN</stage>
               </div>
      </body>
  </text>
</TEI>
