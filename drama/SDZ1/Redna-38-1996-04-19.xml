<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">A418C2BEBDBE5DD1C1257832004838F6</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=A418C2BEBDBE5DD1C1257832004838F6</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <stage>SE JE NADALJEVALA 19. APRILA 1996 0B 10.26 URI.)</stage>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Spoštovani kolegi poslanci, gospe in gospodje! Pričenjam nadaljevanje 38. seje Državnega zbora Republike Slovenije.</p>
                  <p>Obveščen sem, da so zadržani in se današnje seje ne morejo udeležiti naslednje poslanke in poslanci: Franc Zagožen, Mihaela Logar, Brane Eržen, Bojan Korošec, Ivo Hvalica, Roberto Battelli, Jože Lenič, Jadranka Šturm-Kocjan, Ivan Sisinger in Mateja Kožuh-Novak do 12. ure. Prosim, da ugotovimo prisotnost v dvorani! Prosim, če se tudi zadaj vrata zaprete. Ugotavljamo prisotnost! (64 poslank in poslancev.) Zbor je sklepčen in lahko prične z delom.</p>
                  <p>Na sejo sem vabil predstavnike Vlade Republike Slovenije in jih lepo pozdravljam.</p>
                  <p>Današnje nadaljevanje 38. seje zbora bomo pričeli z obravnavo prekinjene 31. točke dnevnega reda - predloga zakona o lastninski in drugih stvarnih pravicah. Za tem bomo prešli na obravnavo prekinjene 32. točke - to je predloga zakona o postopku za ustanovitev občin, ter za določitev njihovih območij in nato po dnevnem redu dalje.</p>
                  <p>Prehajamo na <title>NADALJEVANJE 31. TOČKE DNEVNEGA REDA - PRVA OBRAVNAVA PREDLOGA ZAKONA O LASTNINSKIH IN DRUGIH STVARNIH PRAVICAH</title>. Točko smo prekinili pred glasovanjem o predlogu sklepa matičnega delovnega telesa, ki se glasi:</p>
                  <p>"Predlog zakona o lastninski in drugih stvarnih pravicah - prva obravnava je primerna podlaga za pripravo zakona za drugo obravnavo." Ta predlog dajem na glasovanje. Obrazložitev glasu, gospod Oman.</p>
               </sp>
               <sp>
                  <speaker>IVAN OMAN:</speaker>
                  <p>Gospod podpredsednik, spoštovane poslanke in poslanci! Pri tej točki sem se nameraval vzdržati glasovanja, vendar sem si premislil, bom glasoval za, in sicer iz preprostega razloga - zaradi očitkov o kolaboraciji. Zato moram povedati, da je bila še neka druga kolaboracija, ki je zakrivila stanje, da smo bili izrinjeni iz skupnosti evropskih narodov, za kar se moramo ponovno potegovati. Če tiste kolaboracije ne bi bilo, se nam sedaj ne bi bilo treba priklanjati in iskati rešitve, kako se ponovno vključiti v skupnost evropskih narodov. Zato tisti očitek o kolaboraciji odločno odklanjam.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Ugotovimo sklepčnost! (46 prisotnih.)</p>
                  <p>Kdo je za? (41 poslancev.) Je kdo proti? (18 poslancev.)</p>
                  <p>Ugotavljam, da je predlog sklepa sprejet.</p>
                  <p>O nadaljnjih predlogih stališč predlagam, da najprej glasujemo o predlogih spreminjevalnih in dopolnjevalnih stališč, potem o stališčih matičnega delovnega telesa v celoti - tu je predlaganih 15 stališč matičnega delovnega telesa - nakar pa še o predlogih dodatnih sklepov. Ima kdo drugačen predlog? (Ne.)</p>
                  <p>Prehajamo na glasovanje o predlogih spreminjevalnih in dopolnjevalnih stališč, pregled, ki nosi datum 18.4.1996. To je novo besedilo in je kompletno. Vsebuje vse predloge, ki so bili podani.</p>
                  <p>Najprej dajem v razpravo prvo dopolnjevalno stališče. Predlagatelj je poslanska skupina Slovenske ljudske stranke. Želi kdo besedo o tem predlogu? (Ne.) Predlog prvega dopolnjevalnega stališča dajem na glasovanje. Pregled ima datum 18.4.1996. Na desni strani piše novo besedilo. To je zadnji tekst. Se opravičujem, imamo še dodatna dva, na katera bom opozoril. To je bilo tudi razdeljeno. En dodatni predlog predlaga gospod Šešerko, drugega pa gospod Kopač.</p>
                  <p>Na glasovanje dajem predlog spreminjevalnega oziroma dopolnjevalnega stališča, ki je v pregledu pod 1. točko. Ugotovimo sklepčnost! (48 prisotnih.)</p>
                  <p>Kdo je za? (15 poslancev.) Je kdo proti? (37 poslancev.)</p>
                  <p>Ugotavljam, da ta predlog ni sprejet.</p>
                  <p>V obravnavo dajem predlog pod 2. točko v pregledu. Predlagatelj je Vladimir Topler. Želi kdo besedo? (Ne.) Ta predlog dajem na glasovanje. Ugotovimo sklepčnost! (52 prisotnih.)</p>
                  <p>Kdo je za? (33 poslancev.) Je kdo proti? (3 poslanci.)</p>
                  <p>Ugotavljam, da je stališče pod 2. točko sprejeto.</p>
                  <p>Naslednji predlog, ki ga ni v pregledu, predlaga ga poslanec Leo Šešerko, se glasi: k 7. točki stališč in sklepov se doda nov odstavek, ki se glasi: "Vlada naj do druge obravnave zakona vloži v Državnem zboru predlog zakona o razglasitvi naslednjih naravnih parkov: kočevskega, notranjskega s Snežnikom, kraškega, triglavskega, karavanškega, pohorskega, podravskega, pomurskega in drugih zaščitenih območij z opredelitvijo njihovih meja in osnovnega režima varovanja." Želi kdo besedo? (Ne.) Predlog dajem na glasovanje. Ugotovimo sklepčnost! (51 prisotnih.)</p>
                  <p>Kdo je za? (16 poslancev.) Je kdo proti? (32 poslancev.)</p>
                  <p>Ugotavljam, da predlog dodatnega stališča, ki ga predlaga Leo Šešerko, ni sprejet.</p>
                  <p>V obravnavo dajem predlog dodatnega stališča, ki je v pregledu pod 3. točko. Predlagatelj je Sašo Lap. Želi kdo besedo? Gospod Lap.</p>
               </sp>
               <sp>
                  <speaker>SAŠO LAP:</speaker>
                  <p>Hvala za besedo. Spoštovani, v tem dopolnjevalnem predlogu predlagam, tako kot odbor v 7. točki svojih stališč, predlaga, naj predlagatelj k 7. točki, torej, v zakonodajni postopek predloži zakonodajo o posebni zaščiti. Gre za posebno zaščito oziroma omejitve in pogoje za pridobivanje lastninske pravice na posameznih območjih, ki imajo poseben pomen za našo državo. V tem stališču, kjer predlagatelj izrecno navaja, naj predloženi postopki, ki naj jih zajemajo, ni nikjer točno določeno in opredeljeno, kako s kmetijskimi in gozdnimi zemljišči. Predlagam, da se istočasno s predložitvijo predloga zakona za drugo obravnavo v zakonodajni postopek predloži tudi zakonodajo o tej posebni zaščiti kmetijskih in gozdnih zemljišč, tako, kot imajo to urejeno v določenih državah Evropske unije, kjer so kmetijska zemljišča izrecno zavarovana in jih tujci ne morejo dobiti v svojo posest. Mislim, da je predlog smiseln in da ga boste podprli.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Protner.</p>
               </sp>
               <sp>
                  <speaker>MAG. JOŽE PROTNER:</speaker>
                  <p>Kolegice, kolegi! Jaz vsebinsko ta predlog dodatnega stališča seveda podpiram. Ker pa mislim, da prihaja v našo proceduro Državnega zbora zakon o kmetijskih zemljiščih, potem predlagam gospodu Lapu, da namesto "istočasno", bi mogoče to lahko on spremenil kot predlagatelj, da reče "najkasneje" s predložitvijo, najkasneje do takrat naj bi bila ta posebna zaščita z zakonom o kmetijskih zemljiščih predložena. Če se on s tem strinja in bo to povedal, potem seveda bi jaz tako stališče podprl. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Lap.</p>
               </sp>
               <sp>
                  <speaker>SAŠO LAP:</speaker>
                  <p>Ja, s tem predlogom gospoda Protnerja se strinjam. Sedaj samo proceduralno, ali je stvar treba pisno, ali je dovolj tako kot sem povedal.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Ustno povejte. To pomeni "najkasneje". Namesto besede "istočasno" nadomestimo z "najkasneje".</p>
               </sp>
               <sp>
                  <speaker>SAŠO LAP:</speaker>
                  <p>Se strinjam, da se beseda "istočasno" nadomesti "najkasneje".</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Najkasneje do predložitve. Predlog bi se glasil: "Najkasneje do predložitve predloga zakona za drugo obravnavo naj predlagatelj v zakonodajni postopek predloži zakonodajo o posebni zaščiti kmetijskih in gozdnih zemljišč". Želi še kdo besedo? (Ne.) Razpravo zaključujem k tej točki. In predlog pod točko 3 v pregledu dajem na glasovanje. Ugotovimo sklepčnost! (50 prisotnih.)</p>
                  <p>Kdo je za? (41 poslancev.) Je kdo proti? (Nihče.)</p>
                  <p>Ugotavljam, da je predlog pod točko 3 v pregledu sprejet.</p>
                  <p>V obravnavo dajem predlog pod točko 4 v pregledu. Predlagatelj poslanska skupina Demokratske stranke. Želi kdo besedo? Gospod Peršak.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovani! Mi predlagamo v bistvu samo to, da se ta posebna pravica, ki se s tem zakonom uvaja, opredeli že v začetnem delu zakona, podobno, kot se lastninska pravica posesti in tako naprej, ko gre za neko kategorijo, ki jo je treba tako v tistem delu, kaj ta pravica daje in katere so omejitve, glede na lastninsko pravico posesti in tako naprej, po našem mnenju pač natančno opredeliti že v tem temeljnem delu zakona, ne samo posredno, šele v tem VII. poglavju. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? (Nihče.) Razpravo zaključujem in predlog pod točko 4 v predlogu dajem na glasovanje. Ugotovimo sklepčnost! (50 prisotnih.)</p>
                  <p>Kdo je za? (29 poslancev.) Je kdo proti? (6 poslancev.)</p>
                  <p>Ugotavljam, da je predlog pod točko 4 sprejet.</p>
                  <p>V obravnavo dajem predlog pod točko 5 v pregledu; predlagatelj je Roberto Battelli. Želi kdo besedo? (Nihče.) Gospod Jančar, izvolite.</p>
               </sp>
               <sp>
                  <speaker>JANEZ JANČAR:</speaker>
                  <p>Hvala lepa. Glasoval bom proti temu predlogu, glede na to, da je prav, da 106. člen ostane. Temu primerno imam na koncu tudi sklep, ki bi prosil, da ga tudi podprete, ker se navezuje tudi zaradi tega. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? (Ne.) Razpravo zaključujem in predlog pod točko 5 dajem na glasovanje. Ugotovimo sklepčnost! (48 prisotnih.)</p>
                  <p>Kdo je za? (9 poslancev.) Je kdo proti? (31 poslancev.)</p>
                  <p>Ugotavljam, da predlog ni sprejet.</p>
                  <p>V obravnavo dajem predlog pod točko... Gospa Dobrajčeva ima ugovor glede izida glasovanja.</p>
               </sp>
               <sp>
                  <speaker>POLONCA DOBRAJC:</speaker>
                  <p>Ne. Samo, opravičujem se, pritisnila sem "za". Nikakor in nikoli ne bi "za" glasovala. Če mi omogočite, da se glasovanje ponovi, drugače se pa javljam samo za to, da bo na zapisniku. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Če ste zadovoljni samo s tem, da ste na zapisniku... (Ugovor iz dvorane - ne sliši se.)... To ni razlog za ponavljanje. Torej, dajem na glasovanje predlog, da ponovimo glasovanje o točki 5. Ugotovimo sklepčnost! (55 prisotnih.)</p>
                  <p>Kdo je za ponovitev glasovanja? (41 poslancev.) Je kdo proti? (3 poslanci.)</p>
                  <p>Ugotavljam, da je sklep sprejet.</p>
                  <p>Ponavljamo glasovanje o točki 5. Ugotovimo sklepčnost! (51 prisotnih.)</p>
                  <p>Kdo je za? (5 poslancev.) Je kdo proti? (42 poslancev.)</p>
                  <p>Ugotavljam, da 5. točka ni sprejeta.</p>
                  <p>V obravnavo dajem 6. točko. Predlagatelj je poslanska skupina SND. Želi kdo besedo? Gospod Lap.</p>
               </sp>
               <sp>
                  <speaker>SAŠO LAP:</speaker>
                  <p>To je čisto proceduralno. Gospod podpredsednik, nedosledni ste. Nekatere z dr., nekatere pa samo po priimkih.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Gospod Lap, vi niste doktor, zato vas ne morem nasloviti z doktorjem. (Smeh.)</p>
               </sp>
               <sp>
                  <speaker>SAŠO LAP:</speaker>
                  <p>Z akademskim nazivom, če sva natančna. Ta zakon bomo še vložili.</p>
                  <p>Torej, v 6. točki predlagam, da se točka c) preoblikuje, tako da bo omogočala pridobiti lastninsko pravico na nepremičninah in stavbno pravico samo državljanom držav članic Evropske unije. Tu je pač treba povedati več stvari o tem, da bo bolj jasno. Ta c) točka 100. člena določa, da lahko lastninsko pravico na nepremičninah in stavbno pravico pridobi tujec, ki je najmanj tri leta prebival v Republiki Sloveniji. Takšna formulacija presega tako imenovani španski predlog, ki glede 100. člena predlaga, da Slovenija zagotovi državljanom držav članic Evropske unije na nediskriminatorni osnovi ob pogoju vzajemnosti pravico do nakupa nepremičnin v Republiki Sloveniji.</p>
                  <p>Ta rešitev, ki jo predlaga predlagatelj, je nekoliko ohlapnejša in bolj radodarna do tistih tujcev, ker omogoča, da imajo lastninsko pravico na nepremičninah tudi tujci, ki niso državljani držav članic Evropske unije. Torej, kar na splošno vsi. To pa ni sprejemljivo in predlagam, da se sprejme v taki obliki kot sem povedal.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? (Nihče.) Razpravo zaključujem in 6. točko s pregleda dajem na glasovanje. Ugotovimo sklepčnost! (45 prisotnih.) Ugotovimo sklepčnost! (51 prisotnih.)</p>
                  <p>Kdo je za? (21 poslancev.) Je kdo proti? (26 poslancev.)</p>
                  <p>Ugotavljam, da 6. točka ni sprejeta.</p>
                  <p>V obravnavo dajem 7. točko iz pregleda. Predlagatelj poslanska skupina SND. Želi kdo besedo? Gospod Lap.</p>
               </sp>
               <sp>
                  <speaker>SAŠO LAP:</speaker>
                  <p>K tej 7. točki dodajam, naj se prouči možnost, da tujec ne more pridobiti lastninske pravice na nepremičnini na podlagi pravnega posla v območju, ki je od državne meje in od morske obale oddaljeno 10 ali manj kilometrov.</p>
                  <p>Prepričan sem, da je potrebno v okviru priprave predloga za drugo obravnavo proučiti tudi to možnost, kot jo predlagam, ker o teh varovalnih pasovih, in drugačnih, je bilo v tem parlamentu že govora. Mislim, da je smiselno, da podpremo.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Gospod Kopač.</p>
               </sp>
               <sp>
                  <speaker>MAG. JANEZ KOPAČ:</speaker>
                  <p>Hvala za besedo. Saj, predlog stališča se glasi: "prouči naj se možnost", kar je relativno blago in morda se nima smisla oglašati, ampak vseeno bi rad rekel. Morda se spominjate, pred kakšnima dvema letoma je minister Kozinc predlagal v prvi obravnavi oziroma Vlada je predlagala v prvi obravnavi predlog zakona, ki je predvideval takšno dikcijo in takrat je bila ta Vlada in ta minister deležna groznega zgražanja, kako si sploh kaj takega drzne. No, vseeno pa je treba reči, da je ta zakon sistemski zakon, ki sicer velja nasploh in da ga za določen teritorij države ne moremo razglasiti za neveljavnega. Ker pa ta ideja, vem, povzema verjetno idejo iz italijanske zakonodaje, ki pa predvideva poseben režim v določenem obmejnem pasu, ne pa splošno prepoved, čeprav se v praksi potem splošna prepoved v bistvu za določene državljane določenih držav oziroma za državljane določenih držav uveljavlja, menim, da bi seveda tudi tukaj to moralo biti napisano na ta način, ne pa kot splošna prepoved, ampak seveda samo kot poseben</p>
                  <p>režim, ki formalno, v praksi je sicer drugače, velja v Italiji samo za nekatere. Oprostite, velja za vse, v praksi pa velja samo za nekatere, in to so Slovenci.</p>
                  <p>Tako, da menim, skratka, intenca tega sklepa, dobesedno branega, ni dobra in je ne bom podprl. Rešitev, ki bi bila podobna italijanski rešitvi, pa se mi zdi primerna, vendar, če stvar tukaj beremo dobesedno, potem to ni tako. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? (Ne.) Zaključujem razpravo.</p>
                  <p>Na glasovanje dajem 7. točko iz pregleda. Ugotovimo sklepčnost! (53 prisotnih.)</p>
                  <p>Kdo je za? (28 poslancev.) Je kdo proti? (8 poslancev.)</p>
                  <p>Ugotavljam, da je 7. točka sprejeta.</p>
                  <p>V obravnavo dajem 8. točko. Predlagatelj je poslanska skupina SND. Želi kdo besedo? Gospod Lap.</p>
               </sp>
               <sp>
                  <speaker>SAŠO LAP:</speaker>
                  <p>Hvala, gospod podpredsednik. Tukaj predlagam, naj se prouči možnost, da tujci ne morejo dobiti lastninske pravice na nepremičninah na območjih, ki so zaščitena iz naravovarstvenih razlogov. V tem predlogu zakona ni nikjer natančno določeno, da tujec ne sme imeti lastninske pravice na nepremičninah na območjih, kjer so naravni rezervati, nacionalni parki, krajinski parki itn., ki so iz naravovarstvenih, torej varovalnih razlogov posebej zaščiteni. S tem pač predlagam in želim, da predlagatelj o tem razmisli, da se navedeno stališče preuči in se tako tudi dopolni.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? (Nihče.) Razpravo zaključujem. Pri opombi sicer piše, da je predlog smiselno vključen v stališčih odbora, kar sicer velja za vse predloge, ki jih je ta poslanska skupina vložila.</p>
                  <p>Predlog pod točko 8 iz pregleda dajem na glasovanje. Ugotovimo sklepčnost! (53 prisotnih.)</p>
                  <p>Kdo je za? (27 poslancev.) Je kdo proti? (26 poslancev.)</p>
                  <p>Ugotavljam, da je točka 8 sprejeta.  </p>
                  <p>V obravnavo dajem stališča odbora, sklep pod točko 2, ki vsebuje stališča pod točko 1 do vključno točke 15. Želi kdo o teh stališčih razpravljati? Gospod Pahor.</p>
               </sp>
               <sp>
                  <speaker>BORUT PAHOR:</speaker>
                  <p>Gospod predsednik, razpravljamo o vseh predlogih dodatnih stališč?</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Bomo, ja, potem. O vseh, od 1 do 15.</p>
               </sp>
               <sp>
                  <speaker>BORUT PAHOR:</speaker>
                  <p>Hvala lepa. Spoštovane kolegice in kolege bi opozoril na stran 6, kjer imamo dva zelo pomembna predloga, pod številko 13 in 14. Po mojem mnenju sta vsebinsko pomembnejša, kot je bil prvi sklep, ki je odločal o tem, ali se Državni zbor strinja ali se ne strinja, da gre ta zakon v drugo branje. V bistvu sta točki 13 in 14 vsebinska povzetka španske pobude. Predlog kolega Battellija gre še dlje, saj predlaga, da se sprosti trg nepremičnin za tiste tujce, ki so 3 leta skupno bivali na ozemlju Slovenije že do ratifikacije, kar je, mislim, da še korak naprej od španskega predloga, ki je že tako ali tako diskriminatoren do Slovenije. Tudi točka 14 je po mojem globokem prepričanju nesprejemljiva; o njej smo že govorili v kontekstu španskega predloga, zdaj pa je seveda Državni zbor na potezi, da je ali pa ni konsekventen z odločitvijo Državnega zbora v skladu z diskusijo o predlogu stališč in sklepov v odnosih do Evropske unije. Rad bi rekel, da pri točkah 13 in 14 ne bom sodeloval pri glasovanju oziroma bom odločno proti. Naj utemeljim svoje razmišljanje, svoj pomislek po dolgih razpravah s tem, da je to preprosto zelo mizerna epizoda tega Državnega zbora, ko mora zato, da bi držal besedo, ki jo je dal Evropski uniji, sprejemati stališča in sklepe ter zakonske obveznosti, ki so absolutno diskriminatorne do naše države.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Da se nekoliko popravim, razprava sedaj teče o predlogih dodatnih stališč, to kar je gospod Pahor tudi razpravljal, to je 16 predlogov, in tudi stališčih, ki so po predlogu sklepa matičnega odbora, ki je pa drugi sklep in stališča od 1 do vključno 15.</p>
                  <p>Gospa Dobrajčeva.</p>
               </sp>
               <sp>
                  <speaker>POLONCA DOBRAJC:</speaker>
                  <p>Hvala za besedo. Podprla bom 9. točko stališč in sklepov matičnega odbora, in sicer ponovno naj se proučijo določbe o vzajemnosti v 98. in 104. členu ter možnost dopolnitve s postopkom ugotavljanja dejanske vzajemnosti oziroma nadomestitvijo z mednarodnimi pogodbami. V razpravah in v javnih nastopih je sicer gospa ministrica razlagala, da je vzajemnost določena, vendar bi opozorila na neko dejstvo, ki ga ona mogoče ne ve, ali ga pa noče povedati, in sicer da se dejanska vzajemnost v mednarodnem zasebnem pravu oziroma je tendenca v tem, da se predvideva in ne ugotavlja.</p>
                  <p>Zaradi te dejanske vzajemnosti je bilo že nekaj zadev mogoče narejenih in so Italijani lahko dobili v postopku dedovanja zadeve nazaj tudi nepremičnine, Slovenci pa v Italiji ne. Zato bom ta sklep podprla, kajti razprava na odboru je šla v smer bilateralnih pogodb, ki bi določale medsebojno vzajemnost, ali pa vsaj to, da se posebej uredi v zakonu, da bi se opredelil postopek, kako se ta dejanska vzajemnost ugotavlja, kajti po sedanji praksi in verjetno v bodoče se bo predvidevala. Zato bom ta sklep podprla. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo razpravljati? Gospod Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Hvala lepa. Tudi jaz se bom omejil samo na dva dodatna sklepa, ki ju je predlagal gospod Roberto Battelli. Glede na njegove predloge, za katere sem prepričan, da za njimi stoji slovenska Vlada in predsednik Drnovšek, bi lahko rekel samo to, da gre za izdajo Slovenije. Ni drugih besed kot to. Da nekdo predlaga, da se že pred ratifikacijo vsem italijanskim fašistom, nacistom iz Nemčije in kaj vem komu vse, prepusti slovenska zemlja, kar tako, za nič, to lahko jemljemo edino kot iredentistične težnje sosednje Italije in fašistične vodilne politične klike v Italiji, ki v povezavi s profašistično usmerjenimi ljudmi v slovenski Vladi in tudi nekaterimi v slovenskem parlamentu, pripravljajo zadeve, tako da bomo Slovenijo čimprej razprodali. Čudim se po eni strani, po drugi pa niti ne, ker če bi bilo tukaj mnenje Vlade zraven, sem prepričan, da bi pisalo, da se Vlada s tem strinja. Vendar, toliko se je Vlada že naučila, da na glas ne pove, da se strinja s prodajanjem Slovenije, ampak da pošilja v ogenj kakšne takšne poslance, ki računajo na kakšno hišico oziroma podrtijo na oni strani slovenske meje, v Italiji, dokler ne bo ponovno vzpostavljena rapalska meja. Strinjam s gospodom Bučarjem, ko je včeraj govoril o izdajalcih in da imajo nekateri v genih izdajo. Res jo imajo. Res jo imajo. Vendar bi rekel, oziroma ne bi pričakoval takih stališč, recimo, vsaj pri eni stranki, če so me že druge stranke v vsem svojem delovanju v korist Italije in v škodo Slovenije prepričevale nasprotno. Recimo, ne bi tega pričakoval, na hitro ne bi tega pričakoval pri Združeni listi, dokler mi zgodovinski spomin ne seže malo nazaj in se spomin tistega trenutka, da je ravno tako Komunistična partija s kaznijo smrti prepovedala Slovencem, da bi se uprli nemškemu okupatorju, vse dokler seveda ni bila napadena Sovjetska zveza. Sedaj smo v podobnem slučaju. In pričakujem, da bo Združena lista v najkrajšem času zopet v koaliciji z obema ostalima strankama, konec koncev dihajo in razmišljajo enako kot ostali.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Gospod Kopše ima besedo.</p>
               </sp>
               <sp>
                  <speaker>JOŽEF KOPŠE:</speaker>
                  <p>Jaz se zahvaljujem mojemu poslanskemu kolegu Jelinčiču, da se mi je opravičil, ker sem ga dolgo časa prepričeval, da je to čisto isto, Združena lista kot nekaj drugega. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Želi še kdo besedo? Gospod Jug.</p>
               </sp>
               <sp>
                  <speaker>MAG. JANEZ JUG:</speaker>
                  <p>Kolegi poslanci! Jaz bi imel samo repliko na zadnje dve ali tri, ne vem, katere so bile. Namreč živim v tistem kraju in moram reči, da si večina ljudi želi napredka s sosedi, tudi Italijani in tako naprej. Predvsem sodelovanje, prijateljstvo, zaupanje in tako dalje, nas bo pripeljejo v neko bližnjo prihodnost in tako dalje. In tak iredentizem  kot ga vi zganjate, fašizem in tako naprej, na vseh straneh, to nas bo spet pahnilo v I. svetovno vojno, II. in tako naprej. In se bomo šli na tisti meji samo svetovne vojne. Narod ob meji naj sodeluje prijateljsko in bratsko, ne pa tako, da se bomo ponovno klali. Jaz odmišljujem vse tiste vaše teorije o klanju. Čeprav bo Italija resno, vedno vršila pritisk na Slovenije, ker je ekonomska in taka politična sila, ne moremo pa govoriti o ljudeh tistih koncev, da je resnično tako, kar vi govorite. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Značilno za nekatere poslance je, da ali ne poznajo zgodovine, ali jo pa obračajo v svojo smer. Drugače, gospod Jug, preberite knjige. Tam notri piše, koliko so Italijani pobili Slovencev, koliko so požgali vasi, koliko so jih odpeljali v internacijo, koliko Slovencev so razselili po Italiji, koliko Slovencev je moralo zbežati v Južno Ameriko, koliko jih je moralo zbežati v Severno Ameriko, koliko jih je moralo zbežati v takratno Kraljevino Jugoslavijo. Gospod Jug, vem, da ne smete razmišljati o zgodovini, ker je to v vaši stranki, tako kaže, prepovedano, ampak vendar je smiselno, če včasih na skrivaj doma vzamete kakšno zgodovinsko knjigo in si kakšne zadeve razjasnite. Ne pozabite, da je Slovenija prvič izgubila ozemlje zaradi Italije.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Gospod Jelinčič, jaz vas samo opozarjam, da sedaj ni ura vaše zgodovine, pač pa razpravljamo o zakonu o lastninskih pravicah. Prosim, da se omejite na to in da ne žalite ne poslancev, ne predstavnikov druge države.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Ali smem replicirati ali ne smem? Mislim, da je to moja poslanska pravica.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Replicirajte tako, kot se za slovenski parlament spodobi.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Imam pravico, kot jaz vem. Po ustavi, razen če mislite, da tudi tega ne smem.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Znotraj teme. Po poslovniku, ne po ustavi. Po poslovniku.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Po poslovniku imam pravico tri minute.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Ampak znotraj teme.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Znotraj teme. Saj govorimo o slovenski zemlji, če se ne motim.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Govorimo o zakonu o lastninskih pravicah.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Ja, o pravicah tujcev. In ravno o teh pravicah govorim.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Ne. Sedaj ne govorite o tem in tudi prej niste o tem govorili.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Včasih je potrebno razumeti kontekst malo širše, gospod predsedujoči.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Zelo dobro razumemo kontekst, vendar ne na vaš način.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Potem pa ne vem, zakaj mi jemljete besedo. Skratka, Slovenija je izgubila svojo zemljo prvič 1866. leta, drugič, ob prvi svetovni vojni, tretjič, ob pomoči kolaboracionistov med drugo svetovno vojno, četrtič, ob pomoči komunistov po drugi svetovni vojni in petič, ob pomoči vladajoče koalicije jo bo izgubila spet.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Vi jo boste pa pridobili nazaj. Gospod Jug.</p>
               </sp>
               <sp>
                  <speaker>MAG. JANEZ JUG:</speaker>
                  <p>Gospod poslanec, pripadam neki generaciji ljudi. Moj oče je prišel s Primorske, iz bližine Trsta, takrat, kot vi govorite. Hočem vam samo to povedati, da tisti narod dobro pozna zgodovino. S to zgodovino ne more več živeti, jo mora spremeniti. Hočem reči, dovolj je bilo sovraštva. Samo prijaznost in sodelovanje s tujci bo pripeljalo korak naprej. Sovraštvo nas bo pa pahnilo daleč nazaj, tako Italijane kot nas. Podpiram tiste cilje, tudi v Italiji in v Sloveniji, ki so za to, da to stvar pametno in resno razčistimo. Ne pa spet v smislu bajonetov, bataljonov in tako dalje.</p>
                  <p>Hočem reči, da je bilo dosti sovraštva. Dajmo naprej delati drugače. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Gospod Pregelj, imate še zmeraj proceduralno. Izvolite.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Menim, da smo bili priča nekorektnemu vodenju seje. Namreč, komentiranja s pulta, kjer se seja vodi, ni dopustno. Prosim, predsedujoči, da svojo vlogo predsedujočega opravljate korektno.</p>
                  <p>Sam se sicer strinjam, da sta tako ena kot druga stran sprožili repliki, ki sta nekoliko presegali ozek vsebinski sklop tega zakona, toda na način kako vodite, prav nič ne prispevate k lepim načinom vedenja v tem parlamentu. V kolikor se z mojo ugotovitvijo ne strinjate, zahtevam, da daste Državnemu zboru, da o tem odloči.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Torej, gospod Pregelj, želel bi, če že kritizirate, da bi bili zelo natančni, korektno sem vodil sejo. Lahko se strinjam samo s tem, da je bil moj zadnji stavek komentar. Če je to možno, ga lahko tudi brišejo iz zapisnika. Seja pa je bila korektno vodena. Gospod Horvat ima besedo. Gospod Kopše ima proceduralno.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospod podpredsednik, predlagam vam, da daste proceduralni predlog na glasovanje o tem, da bo odločal Državni zbor o vaši korektnosti vodenja seje, ne pa vi sami. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Torej, najprej povejte, kaj je bilo narobe, gospod Kopše. Sicer pa nimate več besede. Morate povedati, kaj je bilo narobe.</p>
               </sp>
               <sp>
                  <speaker>JOŽEF KOPŠE:</speaker>
                  <p>Komentirali ste dogajanja za govorniško mizo.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Sem povedal in se celo lahko opravičujem. Zadnji stavek je bil komentar. Lahko se ga tudi črta, če želite. To je vse, kar je bilo. Gospod Horvat ima besedo.</p>
               </sp>
               <sp>
                  <speaker>FRANC (FERI) HORVAT:</speaker>
                  <p>Hvala za besedo, gospod podpredsednik. Spoštovane kolegice in kolegi! V zvezi s podukom iz zgodovine, ki ga je dal kolega Jelinčič, bi rad rekel tole. Soglašam s tistim delom njegove razprave, da je koristno za vse poslance, da bi bolje poznali zgodovino, vendar predvsem zato, da bi se iz zgodovine učili in povezano s to našo razpravo in odločanjem v tem parlamentu je predvsem važno, da naredimo vse, da napak iz zgodovine s tragičnimi posledicami ne bi ponavljali. To je predvsem naše poslanstvo tukaj, za danes in za prihodnost.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Pahor. Jo boste dobili, gospod Kopše.</p>
               </sp>
               <sp>
                  <speaker>BORUT PAHOR:</speaker>
                  <p>Ko so bile v razpravi prejšnji teden izrečene nekatere hude besede v zvezi s slovensko-italijanskimi odnosi, sem eksplicitno pozdravil intervencijo predsednika Školča, ker se mi je zdela na mestu. Mislim, da je treba v razpravah disciplinirati svoje misli. Pri tem vztrajam tudi zdaj. Rad bi repliciral na to, kar je rekel kolega Jug. Nihče, ki živi ob slovensko-italijanski meji, tudi na naši strani, pa verjetno kjerkoli drugje v Sloveniji, si z Italijo ne želi spora ali zapleta. Vsi si želimo, da bi se odnosi zasnovali na podlagi medsebojnega spoštovanja vzajemnih interesov. Zdaj pa diskutiramo o predlogu, ki ga je Italija vsilila Evropski uniji kot njen predlog, da od Slovenije v procesu vključevanja v Evropsko unijo dobi nekaj, kar ji ne pripada. Italija torej terja preko Evropske unije od nas zahteve, ki so diskriminatorne. Jaz si seveda želim z Italijo prijateljske in dobrososedske odnose, vendar si želim, če jaz spoštujem njih, da oni spoštujejo tudi mene kot enakopravnega partnerja. Ta predlog, ki ga bomo obravnavali pod točko 13 in 14, mi dokazuje, da določen krog italijanskih političnih sil v Sloveniji vidi neenakopravnega partnerja in zato se temu upiram in zato sem proti temu, da sprejmemo 13. in 14. sklep. Torej prosim, da ne povezujemo dveh stvari. Vsi si želimo z zahodno sosedo, ki je tudi naš gospodarski partner, prijateljske in dobrososedske odnose, vendar si želimo, mislim, da tukaj s kolegom Jugom deliva enake občutke, da če mi spoštujemo italijanske državljane, tudi italijanski državljani spoštujejo nas in če jih mi vidimo kot enakovredne partnerje, da vidijo tudi Italijani nas kot enakovredne partnerje. To, kar zdaj predlaga 13. in 14. točka, pa nam dokazuje, da vidijo v nas drugorazrednega partnerja, ki jim lahko vsilijo diskriminatorne zahteve.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Kopše ima repliko.</p>
               </sp>
               <sp>
                  <speaker>JOŽEF KOPŠE:</speaker>
                  <p>Poslanskemu kolegu Feriju Horvatu. Gospod Horvat, ne gre za nerazumevanje ali pa za kakšen militanten odnos do naših sosedov. Gre za nekaj drugega. Osnova je ta zakon, ki ga sprejemamo, pač, ki ga sprejmemo v sprejem v nadaljnjih obravnavah. Osnova so te vroče razprave, osnova za različna stališča, da je prišlo do nekaterih, mogoče tudi izpadov in osnova je tudi čustvenost nekaterih posameznikov, ki so se vezali predvsem na vašo stranko, na stranko, v poslanski skupini katere ste vi poslanec in so danes ugotovili, po treh letih mandata, da so se zmotili in je ta čustvenost upravičena in jaz jo razumem. Bistvo pa je to, gospe in gospodje, ne moremo plačevati mi tistega, kar so nam tujci storili in to poizkušamo predvsem s 13. in 14. sklepom doseči. Slovenci bomo plačevali to, kar so nam tujci storili! Tega ne moremo narediti, gospe in gospodje, in upam, da se bo vsa polemika obrnila točno na ta dva sklepa in da bomo o tem res brez čustev in brez vsega razpravljali. To, da si želimo dobre sosedske odnose, je normalno, vendar enakopravne, kot je rekel kolega Pahor. V tem je bistvo vsega tega. Razočaranja posameznikov, razočaranja ljudi v državi, danes je treba trezno sprejemati, da res ne bomo na tej poti popuščanja popustili tako daleč, da nas več v dejanskem stanju ne bo. Dajmo še popravljati v teh sklepih, kolikor se da. Dajmo svetovati in se mirno pogovarjati. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo, gospod predsedujoči! Pač nekaterim je neprijetno, ko govorijo sami, se lahko govori, ko drugi, pa je potrata časa. Gospodu Pahorju bi pa tako rekel na njegovo izvajanje. Ker tudi z vašim sodelovanjem nismo šli skozi Oglej oziroma smo šli v Canosso, kjer smo sedaj, moramo sedaj to sprejeti, ker drugače bomo šli še kam drugam in bomo ležali pred Evropo na tleh. Kot je rekel kolega Mozetič, v usnje vezano bomo morali prinesti spremembo ustave. Če si to želimo, potem pojdimo v to smer. Mislim, da je v Ogleju bilo lepo rečeno, in tega nismo, tudi z vašo pomočjo, mogli objaviti oziroma o tem se pogovarjati na Odboru za mednarodne odnose, ko sem že bil član. Danes se pogovarjamo o tem odprto, kaj smo ali smo drugo ali tretjerazredni državljani Evrope. Prej, ko bomo sprejeli to zadevo, ki je čisto evropska, in se čudim, kako vi govorite o tem in ste proti temu, ki je čisto evropska. Prej se bomo enakovredno pogovarjali z ostalimi v Evropi, ker dlje ko bomo zavlačevali, pa si ne želim tega, mogoče si celo v tej perfidni vaši igri, gospod Pahor, se delate, da ste za nekaj za kar niste. Jaz sem organsko proti temu, da bi res to naredili, kar ste rekli - formalno, niti opeke da ne bi dali, če bi se dalo. Ampak se vprašam in se sprašujem, ali lahko z vsemi opekami ostanemo kot Slovenija neodvisni in da enakopravno sodelujemo v družini narodov v Evropi. Če to lahko, če je ta rešitev, povejte jo, sem prvi, ki zagovarjam to, da ostanemo samostojni, da ostanemo varni in da ostanemo kolikor toliko normalni z vsemi potrebami sodobnega naroda. Če pa - in to je tisto, kar je sprenevedanje gospoda Jelinčiča, iredentistično namreč, tako kot italijansko, njegovega kolega Tremaglija, ki sta bila, ko smo bili skupaj, velika prijatelja in se pogovarjala in sprenevedala.</p>
                  <p>Namreč, če so Italijani avtohtono živeli na prostorih in je bila odvzeto državljanstvo in premoženje, so imeli neko pravico, prednost, da dobijo to nazaj. Ker so bili toliko avtohtoni. To gledam z druge strani. Namreč, z našimi Slovenci v Italiji, ki so vztrajali tam, ki niso zbežali, nekateri so tu ostali, bili razlaščeni, danes še nimajo, nekateri so pa šli pod pritiskom, bili so izgnani in niso hoteli sprejeti nadomestila države, v katero so zbežali. Tisti ljudje, ki so stoletja živeli na teh prostorih, imajo pravico, tako kot naši Slovenci na oni strani imajo pravico, in je pravilno, da se borimo za njihove zahteve. Ker Ogleja nismo sprejeli, smo zgubili tudi možnost, da bi našim pomagali. Sedaj pa kričimo ne vem kaj. Mislim, da je zadnji čas, da res, z žalostjo v srcu, vendarle moramo sprejeti, da pridemo do enakopravnega položaja, da se pogovarjamo tudi z našimi sosedi enakopravno. To je spet ena možnost, da to storimo, ki ima večjo ceno, vendar jo storimo čim prej, ker drugače bo še dražja in bomo še težje pomagali našim zamejcem, ki so del naše matice in obrambni ščit slovenstva. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Imamo replike. Najprej gospod Jelinčič.</p>
               </sp>
               <sp>
                  <speaker>ZMAGO JELINČIČ:</speaker>
                  <p>Gospod Geržina, z gospodom Tremagliom sem se pogovarjal na parlamentarnem obisku. Drugače pa moram povedati, da se pogovarjam celo z vami. Konec koncev ste vi v Szegedu celo glasovali, tako kot sem jaz rekel.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Pahor ima repliko.</p>
               </sp>
               <sp>
                  <speaker>BORUT PAHOR:</speaker>
                  <p>Preden bi rekel dve besedi o pravici do nakupa, mi dovolite, da rečem dve besedi o pravici do vračanja. Na zadnji seji Državnega zbora smo sprejeli v 3. točki stališče, da Italiji ne bomo vrnili niti opeke. 3. točka se glasi: "9. točke sklepov in stališč Državnega zbora iz leta 1993 ni moč razlagati tako, da se del finančnih obveznosti, ki smo jih mi dolžni izpolniti po rimskem sporazumu iz leta 1983, vrne v obliki nepremičnin optantov." Se pravi, da je ta razprava zaključena. O tej razpravi ali bomo vrnili opeke ali ne, to je bil pač nek simbolični izraz za to dilemo, ta dilema je presežena. Državni zbor je to stališče, hvala bogu, sprejel.</p>
                  <p>Že v svojem nastopu sem opozoril, da je italijanska diplomacija že aprila 1993 zaslutila, da bržkone z dvostranskim sporazumom optantskih nepremičnin nazaj v obliki vračila ne bo dobila. Zato je začela pritiskati na evropsko birokracijo, da sprejme takšne politične sklepe, pod katerimi bi se podpisal Bruselj in bi razpravljali vsaj o pravici do nakupa nepremičnin. To govori predlog pod 13. in 14. številko. Vi pravite, da je to evropska norma. Res? V kateri državi članici Evropske unije ali v kateri državi kandidatki, ki ima podpisan evropski sporazum, se je uveljavila ta praksa? V nobeni. To je presedan. To je presedan brez primere in je zato diskriminatoren. Diskriminatoren je iz dveh razlogov. Prvič. Zato, ker govori o treh letih bivanja kdaj koli. In drugič zato, ker ne velja dejanska vzajemnost. O tem, ali bo veljala dejanska vzajemnost ali ne, se bo verjetno v nadaljnjih mesecih še pogajala slovenska diplomacija. Morda ji bo to dejansko vzajemnost uspelo doseči. Vendar po dosedanjem besedilu španskega predloga, dejanske vzajemnosti ni.</p>
                  <p>Da končam. Podprl bom predlog pod številko 15, pod katerim je podpisan kolega Janez Jančar. To se mi zdi v redu. Govori o tem, da se sprosti trg nepremičnin z našim vstopom v Evropsko unijo. To je obveznost, ki jo mora država sprejeti, če želi postati članica tega kluba. Naj končam z mislijo, da se nikoli v evropskih razpravah, ne leta 1992 in ne danes, leta 1996, nisem zavzemal za to, da Slovenija ne bi harmonizirala svojega pravnega reda z evropskim. Govoril sem o tem, da je triletni rok oziroma pravica do nakupa nepremičnin za tiste, ki so tri leta bivali na ozemlju Slovenije, diskriminatorna in da sem zato proti njej. Vi pravite, če tega ne sprejmemo, ne bomo v Evropi. To ni res! Jaz sem trdno prepričan, da če bi sedaj Slovenija kot suverena država rekla, da se želi naprej pogovarjati o vsebini španskega predloga, če je ta postal sedaj referenčna točka slovensko-bruselskega dialoga, če bi naprej vodila pogajanja, bi lahko v naslednjih mesecih oziroma letu dosegla njegove popravke, ki bi bili v vzajemno korist obeh partnerjev. Ne pozabimo, Državni zbor, tudi tisti, ki smo nasprotovali temu triletnemu obdobju, je eksplicitno rekel, da je interes Slovenije polnopravno članstvo in da se pooblašča Vlado Republike Slovenije, da v vsakem primeru, ali bo podpisan evropski sporazum ali ne, vloži prošnjo za polnopravno članstvo.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Naslednja replika, gospa Pečan.</p>
               </sp>
               <sp>
                  <speaker>BREDA PEČAN:</speaker>
                  <p>Dober dan! O tej temi danes nisem hotela razpravljati, pač sem mislila, da bomo to mučno točko že enkrat zaključili, vendar me je gospod Geržina prisilil k temu, da ga vprašam, ali je njegovo pojmovanje enokopravnosti to, da se človek po trebuhu priplazi do tistega, ki mu je enakopraven, pa če je to mogoče podobno tisti enakopravnosti, kot jo pojmuje njegova stranka v zvezi z enakopravnostjo žensk in moških?</p>
                  <p>Drugo, kar bi rekla, kadar govorite o zgodovini, gospod Geržina, jo je treba malo bolj temeljito brati, kot tisto, kar si sami predstavljate. O optantih, ki so odšli v Italijo, je veliko resnic. Je njihova resnica, vidite, da je vaša resnica, in vidite, da je tudi resnica ljudi, ki so živeli in ki so doživljali odhajanje takratnih optantov v Italijo. Velika večina teh ljudi, velika večina teh ljudi - poudarjam, je odhajala v Italijo - za to obstajajo dokumenti, gospod Geržina - na svojo željo, na poziv, na prepričevanje italijanskih oblasti, ne zaradi pritiska z naše strani. To je eno dejstvo.</p>
                  <p>Drugo dejstvo je pa to, da so popolnoma vsi za svoje premoženje na svojih nekdanjih domovih dobili od svoje države, ali imeli možnost dobiti od svoje države odškodnino. In tako imamo mi zapisano v zakonu o denacionalizaciji, da tisti, ki misli, da ima pravico dobiti vrnjeno svoje premoženje, ki je bilo nacionalizirano, mora dokazati, da ni imel možnosti, ali da ni dobil odškodnine od države, v kateri živi. Tukaj je tisto, kar vam nikakor ne daje prav. Tisto dejstvo, ki ga vi nočete upoštevati zaradi tega, ker vaša enakopravnost ni enakopravnost, ki jo želimo v resnici Slovenci nasproti Italiji. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Naslednja replika gospod Poljšak.</p>
               </sp>
               <sp>
                  <speaker>MARIJAN POLJŠAK:</speaker>
                  <p>Replika gospodu Geržini, ostalim prej. Poglejte, vi ste naredili pač svoje dejanje. Tega dejanja ne boste spremenili, dejanje gre v zgodovino, zapisano bo tako in tako, je majhen prispevek veliko proti interesom slovenskega naroda. Potem pa hodite gor na mikrofon in se perete in pri tem izzovete diskusijo. Tokrat ste vi izzvali diskusijo, ste imeli pustiti, da bi gospod Jelinčič pač povedal tisto, kar je povedal in bi šla zadeva naprej in tako bomo pa zdaj izgubili eno uro, ker si dajemo eden drugemu kontra. Saj smo si vse že povedali. To, kar vi tu gor ponavljate, smo si že povedali. Jaz bom pa ponovno povedal, recimo, bom povedal za zjutraj. Zjutraj, ko je gospod Oman prišel sem gor in se je izgovoril. Poglejte, kdorkoli me užali, zaradi užaljenosti ne bom ravnal in ne bom glasoval drugače. To je smešno. Ne more biti užaljenost razlog, da spremeniš mnenje, kako boš glasoval, zaradi užaljenosti. Kaj, če bi bili zdaj v spopadu z Italijani in če mene Slovenci iz nekega sovraštva ali nagiba pretepejo, jaz bom vseeno tolkel proti Italijanom, ne proti Slovencem. Potem je gospod Geržina tukaj govoril, saj smo že vse povedali, pa bomo še enkrat povedali, poudarili stvari. Zdaj, to ste vi izzvali. Zdaj ste vi krivi, da izgubljamo čas in ga bomo, ker vaše besede je treba uravnotežiti tukaj pred mikrofonom. Gospod Geržina je govoril, da so tukaj avtohtoni Italijani. Poglejte, naši sosedje niso Italijani, naši sosedje so narod Furlanov, naši sosedje so Istrani, ki so bili poromanjeni, ker od vekomaj niso govorili romansko, poromanjeni Istrani, to so naši sosedje. Mi sosedov Italijanov nimamo, to je vrinjeno vmes. Tukaj ni avtohtonih Italijanov, to so avtohtoni poromanjeni Furlani, avtohtoni poromanjeni Istrani. To, da mejimo z Italijo, na žalost mejimo z Italijo, mogoče bi pa, če bi bila meja malo nižje, bi bilo pa drugače.</p>
                  <p>Poglejte, kakorkoli hodite gor in se perete, oprali se ne boste. Prispevali ste, kakor sem vam rekel, majhen košček proti interesom slovenskega naroda, je vse zastonj, kar govorite. Zato raje umolknite, da ne boste nazaj dobili dostavek. Jaz pa upam, da bodo volivci spoznali, torej jaz mislim, da ni zunanja politika glavno vprašanje volitev, ker letos je leto izbire, ampak je notranja politika. Ampak tudi zunanja politika bo vprašanje izbire volivcev in pač upam, da boste večinsko zamenjani, da bo naslednja večina, ki bo v tem parlamentu po volitvah, da bo narodno usmerjena. In še ena zadeva. Ne govoriti o Evropi kot o družini narodov. Evropa ni družina narodov. Evropska unija ni družina narodov. Evropska unija je zveza kapitalističnih držav, kjer vlada vladajoči kapitalistični razred, elita, lahko, da so tudi mafije v Italiji, vlada pol kapitalistična elita, pol mafija. To ni družina narodov. To niso nacionalne države, Francija ni nacionalna država, tudi Nemčija ni nacionalna država. Nobena od teh zahodnih držav to ni skupnost narodov. Če bi zahodna Evropa bila skupnost narodov, bi jaz glasoval za to, da gremo v to skupnost evropskih narodov, ker smo mi tudi evropski narod.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Naslednji ima repliko gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Gospod Geržina, izredno težko poglavje, če lahko tako rečemo. O avtohtonosti Italijanov, ki živijo v Istri, se ne bi pogovarjali. Jaz se ne strinjam z razlago gospoda Poljšaka. Problem sorazmerno dobro poznam, toda to ni tema tega zakona. Ne moremo mi reševati teh problemov, ki so stvar bilateralnih dogovarjanjih s sosednjo državo na nivoju sistemskega zakona. Poglejte, napaka je bil Oglej zato, ker je bil reševan v smislu priključevanja Slovenije Evropi, ne pa reševanja bilateralnih odnosov med Slovenijo in Italijo. Zato se zdaj v bistvu v španskem kompromisu ne vidijo rešitve za slovensko manjšino v Italiji. V tem zakonu pa tega sploh ne smemo reševati. In poglejte, prosim, kaj se dogaja v 100. členu, c) točka 100. člena. Govori, da lahko lastninsko pravico na nepremičninah in stavbno pravico pridobi tujec, ki je najmanj 3 leta legalno prebival v Republiki Slovenije. Tukaj imamo še 106. člen, to pomeni po 25. juniju 1991, če bo 106. člen črtan, pomeni pa popolnoma neznano obdobje oziroma v nedogled, se pravi kadarkoli. Prosim, kdo so tujci v splošnem zakonu? Kdo so ti tujci v splošnem zakonu? Kdo so ti tujci? To niso samo Evropejci. To niso samo pripadniki iz držav članic Evropske unije ali pa iz Švice ali pa ne vem kaj, tam, kamor si mi tako strašno želimo. Tujci so vsi. Ali poznate problem tujcev v zahodni Evropi? Problem Afričanov, problem Maročanov v Franciji in podobno? Problem Kurdov? Ali želite to ustvariti tukaj? Da ne govorimo o naših nekdanjih sodržavljanih, ki bi ravno tako imeli vse pravice, pa so nam med vojno prav hude stvari naredili in bodo sedaj prišli nazaj kot lastniki našega imetja.</p>
                  <p>Mislim, da tak zakon, ki je sistemski, ne more te zadeve tako reševati. Zato prosim, ne mešati z drugimi stvarmi! Eno je bila diplomatska akcija, ki smo jo imeli na izredni seji, drugo je pa sistemska ureditev. Sistemska ureditev mora biti do konca korektna. Edina rešitev v tem členu je, da take c) točke ni notri. Lahko je neka nova možnost, da imajo lastninsko pravico na nepremičninah tudi tisti tujci, ki imajo podlago na podlagi mednarodne pogodbe. To bi bila najširša dikcija, ki je možna v takem sistemskem zakonu, ne pa to "skrpucalo", ki so nam ga</p>
                  <p>vsilili nekateri na pogajanjih, ki očitno niso bila legalno in pravilno vodena.</p>
                  <p>Zato prosim, ne mešati Ogleja, ne mešati drugega, to ne sodi v sistemski zakon. To je treba čisto na zelo korektni pravni ravni urediti. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Naslednjo repliko ima gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa za besedo. Najprej, gospod Pregelj, gospod Pahor je namreč rekel, da nimate prav. V časopisih je pisalo, da je zunanji minister uspel bilateralne probleme prenesti v Evropo. Sicer je malo drugače pisalo, ampak dejstvo je, da so bilateralni problemi s sosedo Italijo prišli v multilateralo. V Evropo. Konec. Tu ni pomoči, pa če bi želeli tudi, če vse vsi skrijemo pod klopi. Lahko damo glavo ne v pesek, v ta trda tla. Mogoče bomo čutili, da je to to, da se ne moremo skriti pred tem.</p>
                  <p>Mi želimo, gospod Poljšak, zaradi notranjih zadev moramo čimprej v Evropo. Zaradi naših ljudi, zaradi tega, da bomo čimmanj plačali. Zaradi tega gremo v Evropo, ne pa, da bi se koga bali. (Pripomba iz klopi.) Potem žalimo slovenske ljudi, če se bojimo za njih, da bodo oni razprodali Slovenijo. Preprosto jih žalimo. Ne želim Slovencev žaliti, da bodo prodajali sveto slovensko zemljo in si predstavljam, da je ne bodo prodajali. To je eno.</p>
                  <p>Druga stvar so možnosti in izbire, gospod Pahor. Ena opeka pred časom v Ogleju, dve opeki danes v multilaterali, kjer je vključena tudi tista in tudi Oglej in tudi optanti in tudi vse zadeve, ki jih nočemo oziroma jih naj ne bi bile, gospod Pregelj, v tem zakonu. Ta zakon je po eni strani res, in se strinjam s tem, površen, bi lahko rekli, zanič. Vendarle v 98., 99. in 100. členu in mislim, da ni primerno o tem govoriti, ker bodo jutri takoj to razpredali v Italiji, službe razdelovale, je lahko tudi ta meglena zadeva tako koristna. Namreč, če mi naredimo na osnovi meglene zadeve korak naprej, zaradi česar je tudi Vlada sedaj predlagala to in zaradi česar smo sprejeli neko načelno zadevo, kot je bilo rečeno, vendar pa smo rekli, kot je rekel gospod Pahor, tega pa ne sprejmemo, da bomo zadevo reševali na drugačen način. Skozi tako meglo se lahko pride tudi na drugo stran, kjer je sonce in se potem tam govori detajlno. Če mi napišemo vse detajlno, to ste nas zgradili sedaj, ker smo predlagali nekaj detajlnega, in nam predlagali kompanijo - evropska družina - v družini sta živela tudi Kajn in Abel. Družina je usojena. Tam so dobri in slabi, kapitalisti in delavci... (Nekdo se dere iz dvorane - ne sliši se.)... kapitalisti in delavci...</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Prosim za mir v dvorani, govornika pa prosim, da se osredotoči na ta...</p>
               </sp>
               <sp>
                  <speaker>MIROSLAV GERŽINA:</speaker>
                  <p>...in mislim, da si tega ne moremo izbirati, če smo družina in pravimo, da smo družina, ker smo v Evropi, potem moramo delovati tudi tako. Se pravi, tudi nekoliko, v eni stvari megleno, da pač pridemo skozi. Mislim pa, da so vse pripombe, vsi spremljevalni in spreminjevalni predlogi, in se z marsikaterim strinjam in bom tudi zanje glasoval, v to smer naravnani, da se ta zakon razjasni, da bo jasno, da ne bomo metali razne zadeve, kot smo jih včeraj in danes, kdo s kom kolaborira, kdo je večji kolaborant in tako naprej. Ampak, da se dejansko pove tisto, kar smo rekli, da bomo. Namreč, gospod Pahor je rekel, sprejeli smo to, da bomo harmonizirali zakonodajo, in v to smer gremo. Ali nas izsiljujejo? Ja pa, sam protestiram, jaz se ne grem - to je kot otroci - ker so me užalili, jaz se ne grem... Dajmo najti drugo rešitev. Počakajmo 10 let, zmenimo se in bomo plačali 10 let opek, gospod Pahor. To bomo naredili, nič drugega. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Replika, gospa Pečanova. Gospod Kopše proceduralno. Samo trenutek, gospa.</p>
               </sp>
               <sp>
                  <speaker>JOŽEF KOPŠE:</speaker>
                  <p>Gospod predsedujoči, prosil bi vas, da mi kot poslancu tega Državnega zbora pojasnite razliko, ki jo delate med posameznimi govorniki poslanci. Gospod Geržina ima to pravico po trikrat, da na vsakega drugega daje replike. Kakšna je razlika med menoj in gospodom Geržino, med Jelinčičem in gospodom Geržino kot poslancem? Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Gospod Kopše, jaz vas v resnici ne razumem, ker imeli ste repliko, ko ste se prijavili in za vse teče čas. Če se pa želite "hecati", ali ne vem kaj, potem tudi to lahko začnemo, ampak to ni vredno tega parlamenta.</p>
                  <p>Gospa Pečanova, imate besedo.</p>
                  <p>...(Nemir v dvorani.)...</p>
               </sp>
               <sp>
                  <speaker>BREDA PEČAN:</speaker>
                  <p>Hvala. Gospod Geržina, lepo vas prosim, razčistite sami pri sebi, preden pridete za to govornico, o čem pravzaprav danes odločamo in govorimo. Ne govorimo o vračanju premoženja optantom, ker to smo že rekli, da tega storili ne bomo zaradi tega, ker ni razloga, da bi karkoli vračali. Danes govorimo o tem, kako lahko tujci, taki ali drugačni, samo državljani držav Evropske unije - jaz vam vmes ne kričim in ne govorim, gospod Geržina, ko govorite in vas lepo prosim, da tudi vi tega ne počnete. Torej, v VII. poglavju tega zakona, sicer pa ima ta zakon toliko poglavij, ki se tiče samo državljanov Slovenije, mislim, da bi lahko o tej temi še precej več govorili. VII. poglavje govori o tem, da bi naj tujci - eni trdijo tujci, državljani držav Evropske unije, drugi trdijo vsi tujci, kupovali nepremičnine in pridobivali stavbno pravico na zemljiščih v Sloveniji. Se pravi, ne mešajte krompirja in jabolk, vas lepo prosim. Smo že razčistili, v tem zakonu pa sploh ne govorimo o vračanju optantom česarkoli. S tem, da moram še enkrat povedati, gospod Geržina, mislim, da smo že zlasti Primorci jasno povedali, da se bodo Italijani lahko postavili v vrsto s tujci takrat, ko se bo Slovenija odločila in spremenila ustavo in dovolila tudi prodajo zemlje, ne samo nepremičnin, tujcem in se bodo postavili v vrsto in licitirali za zemljišča. Ne pa, da bodo oni imeli kakršnokoli prednost v tej državi. Oni so tujci, tako kakor so tujci Turki, Kurdi ali pa Francozi, Angleži ali kdorkoli drug. Nič večjih pravic nimajo v tej državi in to je treba končno razčistiti sam pri sebi, gospod Geržina. Zato Oglej ni bil dobra rešitev. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Gospod Pahor.</p>
               </sp>
               <sp>
                  <speaker>BORUT PAHOR:</speaker>
                  <p>Gospod Geržina je ne prvi, verjetno tudi ne zadnji, med drugim rekel, da so rešitve, ki so vsebovane v španskem predlogu, evropske rešitve. Ali vas bi lahko vprašal, kolega Geržina, zakaj mislite, da se o našem stališču glede povezovanj v Evropsko unijo, Italijo in NATOM danes ne konsultirajo v evropskem parlamentu, ampak v italijanskem? Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Gospod Šetinc.</p>
               </sp>
               <sp>
                  <speaker>MAG. MARJAN ŠETINC:</speaker>
                  <p>Hvala lepa za besedo, gospod podpredsednik. Jaz bi samo eno stvar želel, da postane jasna v tem parlamentu. Gospod Pahor je nekako rekel to: "V nobeni državi, ki je podpisala asociacijski sporazum, ni bilo potrebno podpisati ali sprejeti takšne koncesije, kot jo nam Evropska unija vsiljuje". Ampak žal ni povedal tega, da nobena od teh držav tovrstnih restrikcij nima in ni imela na dan podpisovanja asociacijskega sporazuma. Torej ne vidim, kako lahko s takimi stavki nastopa tukaj. Zdi se mi, da bi bilo treba vendarle biti tukaj dovolj realen in vedeti, za kaj gre. To, kar se tukaj predlaga, je postopen prehod. Gre za postopno odpiranje tržišča nepremičnin za državljane Evropske unije. Tukaj ima Slovenija vse možnosti, da v času postopnega spreminjanja zakonodaje pripravi popolno regulacijo tistega, kar mi hočemo in kar ščiti naše nacionalne interese. Torej se mi zdi, da je to smiselno in jaz bi rekel tudi, bi priporočal, da poslanci to podprejo. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Kopše.</p>
               </sp>
               <sp>
                  <speaker>JOŽEF KOPŠE:</speaker>
                  <p>Replika gospe Pečanove gospodu Geržini me je vzpodbudila, ne namen replike, seveda, to je njena pravica in tudi deloma upravičena, vendar njene besede, ki jih je izrekla v tej repliki. Poglejte, gospa Pečanova, vi govorite o tem, da bodo tujci enakopravno sodelovali pri licitaciji. Nekako se bo na nek način to kupovalo. Problem vsega tega zakona in vsega mojega stališča pri tem zakonu je naslednje: če želite zvedeti, ali pa, če se želi še kdo spomniti, zakaj pravzaprav gre, zakaj nekateri, vsaj sam se poskušam o tem zakonu zelo dolgo in zelo temeljito pogovarjati. Slovenija je specifična država tudi v bodoči Evropski uniji, kar se tiče - sedaj pa moram spet reči - zgodovine, ki je danes osovražen predmet. Slovenci so, preden so si svojo samostojnost izborili, do leta 1991 komaj prava samostojnost, ker je prej ni bilo, ampak vzamemo letnico 1918, vendarle narodnostne boje vodili izrazito z našimi sosedi.</p>
                  <p>Govoril bom o štajerskem področju. Ne mi zameriti, gospa Pečanova. Tam je bila znana organizacija "Deutsche Wirtschaftsbund", danes to imenujejo, da so ti pripadniki bili stari Avstrijci. To ni nič drugega kot Nemci, ker so se ti ljudje izdajali za Nemce, ne za Avstrijce. Tam je bila znana organizacija "Schuldverhein", ki se je postavila kontra in je načrtno ponemčevala del Štarjerske, predvsem okolice. In sedaj vas, gospa Pečanova in vse ostale kolegice, to je bistveno bolj za izgovor, sprašujem, ali bodo res enakopravno stali v vrsti pri licitaciji, ali bo tako velik interes, kar dajem nekaterim prav, za to slovensko zemljo in nekatere podrtije. Ne. Interes bo ravno pri tistih potomcih in tistih ljudeh, ki so odnesli v svojem srcu in v svojih mislih to kot svojo domovino, to kot svojo pravico.  To je zadosti doze revanšizma, gospa Pečanova. Tu je diferenca, zakaj smo v drugačnem položaju. Ti ljudje bodo kupovali za vsako ceno nazaj svojo dedovino, ker jo bodo tako jemali. Tu vidim čustveni problem teh kupcev. Tu ne bo enakopravnosti. Ti bodo hoteli imeti, točno ti, potomci teh ljudi, ali še eventualno živi ljudje, svojo - če jo štejejo za svojo lastnino, in to bodo kupovali in bodo zaradi vseh krivic, ki mislijo, da so jim bile narejene, revanšistično ravnali na našem ozemlju. Tu jaz vidim politični in gospodarski problem za Slovenijo v bodoče na takem trgu, če ne bomo imeli zadosti dobrih omejitvenih zakonov. To je diferenca za mene med ostalimi članicami državami Evropske unije.</p>
                  <p>Pred kratkim je TV Slovenije - jaz se nikoli, ali skoraj nikoli ne zgovarjam na sredstva javnega obveščanja, vendar nam je predstavljala tri segmente možnosti kupovanja, tri ali štiri, v Evropi in v tistih asociacijskih pristopnikih Evropi. Tam je bilo točno razvidno, da pravzaprav ni velika konkurence. Tudi jaz sem mislil, da velike konkurenca v našem prostoru, razen v specifičnih krajih, kar je tudi v drugih državah Evropske unije možno, bi obstajala, drugje ne. Vendar, mi smo v toliko posebnem položaju - govorim o Štajerski, ki jo še bolje poznam, da bodo ti ljudje, ki so to imeli za svojo dedovino, hoteli za vsako ceno kupiti nazaj, in to ne bo samo zato, da bodo kapitalsko izkoriščali tisti svoj nakup, ampak da bi tudi postavljali pogoje - tu smo mi bili, tu smo spet in bomo tukaj ostali z vsemi političnimi sredstvi. Tu jaz vidim zahtevo, da zaščitimo z zakonodajo, da do tega ne bi prišlo. Zato sem neprestano glasoval tako kot sem glasoval in kot bom tudi nadalje glasoval pri teh sklepih, predvsem iz tega razloga, da dokler dobre zaščitne zakonodaje Slovenija ne bo sprejela, tako dolgo nima kaj misliti. Mi ne moremo samo kazati dobro voljo, mi moramo kazati tudi odločnost pri nekaterih stvareh. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Marjan Podobnik.</p>
               </sp>
               <sp>
                  <speaker>MARJAN PODOBNIK:</speaker>
                  <p>Spoštovani! Repliciral bi nekaj predgovornikom. Najprej to, da je Slovenija seveda imela vse možnosti, da bi v preteklih mesecih, morda tudi letih pripravila predloge zaščitne zakonodaje. Ni je pripravila. Zakaj je ni pripravila, lahko poveste tisti, ki forsirate zdaj nesprejemljive predloge, pa ste imeli vzvode v svojih rokah, da bi zdaj prišli s konkretnimi akti, dokumenti, ki bi dokazovali, da naša opozorila o pomanjkanju ustrezne zaščitne zakonodaje niso utemeljena. Tega ni. Druga stvar. Jaz imam vtis, da se je pri iskanju tega soglasja, ko smo se predsedniki parlamentarnih strank srečali pri predsedniku Vlade dvakrat, da je vendarle šlo za poizkus, da bi se nas izigralo. Namreč, v neki točki seveda tam soglasja nismo dosegli, vendar je bilo pozitivno razpoloženje, da se na način, ki bo vendarle vlival zaupanje, išče soglasje tudi naprej o tem, na kakšen način se bo Slovenija približevala Evropski uniji. S tem, ko se prav na točki, kjer ni bilo najdeno soglasje, dobesedno izsiljuje, da ne rečem kakšno drugo besedo, poslance, ki imamo odklonilno stališče do tega predloga, torej izsiljuje v zakonodaji, konkretni, ko gre za vprašanje recimo, tudi teh treh let bivanja kadarkoli na področju Slovenije, je v bistvu postavljena pod vprašaj smiselnost nadaljnjega iskanja soglasja. Poudarjam, v Ljudski stranki bomo vedno za to, bomo prišli na kakršenkoli sestanek, da bi, kolikor je možno, poenotili stališča in poiskali širše soglasje, vendar, če nekdo, ki sklicuje take sestanke, ni pripravljen tudi vplivati na to, da bi se v vmesnem obdobju krepilo zaupanje, potem je učinek takega iskanja soglasja vprašljiv.</p>
                  <p>Druga stvar. Jaz sem prepričan, da nam vpitje v tem Državnem zboru prav nič ne pomaga, pri reševanju teh problemov. Lahko smo pa, po moji oceni, resno zaskrbljeni nad tem, na kakšen način se tako usodno pomembne zadeve sprejemajo v tem Državnem zboru. Poglejte, moj vtis je, upam, da ne bom koga užalil ali pa po krivici obtožil, da gre pri teh zadevah za nekaj velikih in nekaj manjših trgovin in da bi te trgovine lahko celo dobro opisal prav iz nastopov posameznikov ali pa posameznih strank v tem Državnem zboru in to je tista stvar, ki me skrbi. Jaz sem prepričan, da pri vprašanju odnosa do vključitve ali nevključitve v Evropsko unijo ni potrebno nacionalno soglasje. V različnih državah so imeli 50:50 različne poglede, morali pa bi najti vsaj osnovno soglasje, ko gre za ključne nacionalne interese. Če danes ni odgovorjeno na vprašanje, ali pomeni to, da bodo lahko tujci, ki so kadarkoli bivali 3 leta na področju, na območju Slovenije, kupovali naše nepremičnine, zemljišča in vse, če ni odgovora na vprašanje, ali ne velja to celo za ljudi, ki so morda kot vojni zločinci sodelovali v jugoslovanski moriji ali kjerkoli, če te stvari niso razčiščene, za božjo voljo, takih zakonov mi ne moremo sprejemati. Mi ne smemo delati tako neodgovorno. Ali bomo potem čez 3 mesece spreminjali zakonodajo? Mi smo ob podeljevanju državljanstev nedvomno naredili določene napake. Spreminjanje te zakonodaje, poglejte, kako je zahtevno, težko in kako veliki očitki so pri kakršnikoli spremembi. Tu imamo vse možnosti, da na vprašanja zdaj odgovorimo in ta 3 leta, kot je bilo že prej rečeno, to ni nobena evropska norma, to je čisto navadno izsiljevanje in če te nekdo izsiljuje, če nisi naiven, ne boš verjel, da ti tisti, ki te izsiljuje, želi dobro. Če nekdo izsiljuje take sklepe, seveda pričakuje, da bo na osnovi takih sklepov imel od tega dobiček, in v  konkretnem primeru vemo, kdo te stvari zahteva in izsiljuje. In zato jaz moram reči, da predvsem pri vladnih strankah, ki pač objektivno nosita največjo odgovornost, ker vodita vladno politiko, jaz pogrešam več državotvorne drže. Razumem vsa prizadevanja, da se ob tej diplomatski aktivnosti čimprej spelje vse, kar je bilo na tak ali drugačen način obljubljeno. Ne razumem pa, kako si morete dovoliti forsiranje tako spornih določil v to zakonodajo, ki ima lahko za Slovenijo dolgoročno usodne posledice. Zato pač za take predloge, ki izhajajo iz tega španskega predloga, ne morem glasovati.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Pahor.</p>
               </sp>
               <sp>
                  <speaker>BORUT PAHOR:</speaker>
                  <p>Magister Šetinc je seveda prevelik poznavalec tega področja, da bi njegov nastop šel mimo brez temeljite pozornosti. Kaj je rekel, če si dovolim, kolega Šetinc, interpretirati tvoje besede. Slovenija za razliko od vseh drugih  držav kandidatk, ima taka ustavna in druga določila, ki ne dopuščajo harmonizacije pravnega reda. Rad bi ti odgovoril, da imajo taka določila tudi nekatere druge države kandidatke. V procesu vstopanja v Evropsko unijo se države kandidatke obvežejo, da bodo to do polnopravnega članstva uredile, tako da bodo lahko ob polnopravnem članstvu v celoti prevzele pravice in obveznosti iz tega članstva, tudi na področju harmonizacije pravnega reda, posebej na področju nepremičninskega praga. Nimajo vse države kandidatke, torej države, ki so že podpisale evropski sporazum, nekatere so ga že celo ratificirale, popolne liberalizacije nepremičninske zakonodaje. Tukaj se strinjava. Drži? Mi pravimo v enem delu španskega predloga, in to je del, ki ga jaz podpiram, da bomo 4 leta po ratifikaciji evropskega sporazuma v celoti liberalizirali nepremičninski trg. To je obdobje, ki nam ne nazadnje tako časovno kot vsebinsko omogoča, da z zaščitno zakonodajo uredimo, torej omejimo nakup tujcem na tistih področjih, za katere mislimo, da so v našem nacionalnem interesu.</p>
                  <p>Zdaj pa tista 3 leta. Ali je bila kakšna država kandidatka v procesu spreminjanja, v procesu harmonizacije evropskega pravnega reda, prisiljena uvesti tako določilo? Ne. Zakaj? Zato, ker je seveda italijanska diplomacija ves čas, ko so iskali rešitve, poizkušala najti tako, ki bo jasno dala neko prednostno pravico, tako časovno ali prostorsko, tudi tistim njenim državljanom, ki imajo seveda interes, da kupijo nepremičnine v Republiki Sloveniji. Torej je bilo "pogruntati" tako solucijo v španskem predlogu, ki bi sicer po določenem času omogočala nakup vsem državljanom Evropske unije, toda hkrati je bilo zaradi čistega obraza italijanske diplomacije pred domačo javnostjo potrebno najti solucijo, s katero bo lahko italijanska diplomacija pomahala pred domačo javnostjo, ki bo izkazala, da je italijanska diplomacija uspela v dvostranskih oziroma multilateralnih pogovorih od Slovenije doseči tako koncesijo, ki daje neko prednostno pravico tudi optantom in seveda vsem drugim državljanom Evropske unije, ki so kdajkoli 3 leta bivali. V tem je poanta, in to je ta koncesija, ki je ni bila dolžna dati nobena druga država kandidatka za podpis ali ratifikacijo evropskega sporazuma. Se pravi, evropska harmonizacija našega pravnega reda je neizbežna. Z našim članstvom v Evropski uniji mora biti liberalizacija popolna. Na to liberalizacijo se moramo pripraviti in to vključuje tudi spremembo ustave in tega dejstva se tukaj vsi zavedamo. Tisto pa, na kar moramo opozoriti, je stvarna posledica in simbolna posledica sprejetja koncesije, ki jo je italijanska diplomacija uspela zaviti v evropski celofan  z načelom oziroma z določilom, da morajo vsi državljani, ki so tri leta kdaj koli bivali na ozemlju Slovenije, imeti v bistvu časovno prednostno pravico pri nakupu nepremičnin.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Verzolak.</p>
               </sp>
               <sp>
                  <speaker>IVAN VERZOLAK:</speaker>
                  <p>Hvala za besedo. Spoštovani zbor, spoštovani predsedujoči! Vsa ta živahna razprava, ki se sedaj razvija, mi potrjuje, da smo se poslanci Slovenske nacionalne desnice odločili prav, ko smo s svojo prisotnostjo omogočili sploh to razpravo. Vidimo, koliko problemov se je nabralo in zdi se mi, da je neumno, da pred vsemi temi problemi, ki so pred nami, tiščimo glavo v pesek in o tem ne želimo razpravljati oziroma se spopasti z njimi. Toliko o tem.</p>
                  <p>Glede 13. točke stališča, ki ga je podal gospod Roberto Battelli, pa za našo poslansko skupino ni sprejemljiv in bomo glasovali proti. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Gospod Pregelj.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Repliciram gospodu Šetincu, ki je na koncu svojega nastopa izjavil, da se bodo ti ukrepi izvajali postopno. To ni res, gospod Šetinc. Ne govorimo o diplomatski pobudi, o diplomatskem dogovoru, kjer se govori o neki postopnosti. Govorimo o zakonu. Še enkrat poudarjam - 108. člen, ta zakon začne veljati 15. dan po objavi v Uradnem listu. Se pravi, če bo sprejet po normalnem postopku, najkasneje julija meseca bo veljal. In to ni postopnost, naenkrat se vse odpre. Prosim vas, dajte že pogledati jasno, obrišite si očala in ugotovite, da govorimo o zakonu, ne o španskem predlogu, in ga ne vnašati v ta zakon. To je sistemski zakon, ki pa odpira celo polje, ki ga ne bi smel odpreti.</p>
                  <p>Na koncu, najbolj banalno dejstvo, tisti, ki želi z večine, ki je podprla španski kompromisni predlog in ki podpira tako slabo napisan zakon, kot je sedaj; tisti, ki želi, v bistvu goditi italijanskim zahtevam, bo prizadel tiste optante, ki so živeli avtohtono bili celo rojeni na področju Istre in so šli nekaj dni, preden so minila tri leta, ven. Tudi taki so, poznam jih, korektni ljudje so, v redu so, rad bi jih imel za svoje sodržavljane; ampak taki bodo ostali prizadeti, zaradi takih neumnosti, kot so tukaj notri.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? Gospod Šetinc.</p>
               </sp>
               <sp>
                  <speaker>MAG. MARJAN ŠETINC:</speaker>
                  <p>Hvala lepa za besedo, gospod podpredsednik. To, kar je rekel gospod Pregelj, prav zaradi tega je predlagano stališče pod številko 14, ki v zakon uvaja postopnost. Jaz mislim, da če se to precizno prebere, je to popolnoma jasno razvidno. Želel bi samo toliko reči. Res je, da nobeni državi - kot je rekel gospod Pahor - ni bil ta pogoj dan. Ampak tujci, ki želijo kupovati v teh državah, primeri so znani. V Češki lahko vidiš razpise v časopisih, kjer s prodajajo nepremičnine, ni potrebno niti dneva živeti, pa je moč kupovati tam. Razumem, da je to sedaj nekaj, kar nas postavlja v čuden položaj. Vendar, tri leta so vendarle restrikcija na nek način za možnost pridobivanja lastnine v Sloveniji. Hvala lepa.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo besedo? (Ne več.) Razpravo zaključujem in prehajamo na glasovanje. Naprej bomo posamično glasovali o posamičnih predlogih dodatnih stališč, ki so v pregledu. Začne se na strani 3, in pozneje še o stališčih matičnega delovnega telesa.</p>
                  <p>Na glasovanje dajem predlog dodatnega stališča, ki je v pregledu pod točko 1. Predlagatelj poslanska skupina SND. Ugotovimo sklepčnost! Glasovali bomo o predlogu dodatnega stališča pod točko 1 na 3. strani pregleda. (40 prisotnih.) Kaže, da so nekateri razpravljalci šli. Ugotovimo sklepčnost! Glasujemo. Obrazložitev glasu? Izvolite, gospa Pečanova.</p>
               </sp>
               <sp>
                  <speaker>BREDA PEČAN:</speaker>
                  <p>Glasovala bom proti temu stališču zaradi tega, ker je postavljeno v nepogojni obliki, kar pomeni, da bo predlagatelj, v kolikor se bo držal poslovnika, moral vnesti to določilo v zakon. Mislim, da to določilo ne sodi v zakon, ker gre za motenje posesti in mislim, da je to v zakonu že obravnavano. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo obrazložiti svoj glas? (Nihče.) Ugotovimo sklepčnost! (44 prisotnih.) Ugotovimo sklepčnost! (45 prisotnih.) Naslednje ugotavljanje sklepčnosti bo čez 15 minut oziroma 15 minut čez 12. uro.</p>
               </sp>
               <stage>(Seja je bila prekinjena ob 12.00 uri in se je nadaljevala ob 12.26 uri.)</stage>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Ugotovimo prisotnost! Ugotavljam, da je prisotnih 50 poslank in poslancev. Smo sklepčni in lahko nadaljujemo z delom.</p>
                  <p>Prehajamo na glasovanje. Na glasovanje dajem predlog dodatnega stališča, ki je pod točko 1 v pregledu, to je na tretji strani pregleda. Ugotovimo sklepčnost! (48 prisotnih.)</p>
                  <p>Kdo je za? (6 poslancev.) Je kdo proti? (38 poslancev.)</p>
                  <p>Ugotavljam, da ta predlog dodatnega stališča ni sprejet.</p>
                  <p>Na glasovanje dajem predlog dodatnega stališča, ki je pod točko 2 v pregledu. Predlagatelj je poslanska skupina SND. Obrazložitev glasu, gospod Lap?</p>
               </sp>
               <sp>
                  <speaker>SAŠO LAP:</speaker>
                  <p>Pri tem dodatnem sklepu se sprašujem oziroma tudi vas sprašujem, zakaj bi bili bolj radodarni od tujcev do tujcev? Za kaj gre? Predlagam pač, da se 3 leta v točki c) 100. člena spremeni na 5 let. Torej za dve leti razlike, enako kot ima urejeno Tirolska, torej Avstrijci imajo tako urejeno, da vsak, ki prebiva 5 let, lahko konkurira, ne pa 3 leta. Mi oziroma predlagatelj predlaga 3 in bodimo v tem primeru tudi evropski in to zvišajmo na 5 let.                    </p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Želi še kdo obrazložiti svoj glas? (Nihče.) Prehajamo na glasovanje. Ugotovimo sklepčnost! (48 prisotnih.)</p>
                  <p>Kdo je za? (6 poslancev.) Je kdo proti? (28 poslancev.)</p>
                  <p>Ugotavljam, da predlog dodatnega stališča pod točko 2 ni sprejet.</p>
                  <p>Na glasovanje dajem predlog dodatnega stališča pod točko 3. Predlagatelj poslanska skupina SND. Obrazložitev glasu? Gospod Lap bo obrazložil svoj glas.</p>
               </sp>
               <sp>
                  <speaker>SAŠO LAP:</speaker>
                  <p>Gre za pojem legalno prebivanje v Republiki Sloveniji in mi dovolite, da povem, zakaj predlagam tako kot predlagam. Legalno prebivanje je pač nedoločen in izredno širok pojem, saj zajema poleg prebivanja tujcev v Republiki Sloveniji na podlagi izdanega dovoljenja za začasno ali stalno prebivanje še druge vrste legalnega prebivanja. Tukaj gre za določeno časovno obdobje, ko recimo, tujec legalno prebiva v Republiki Sloveniji že samo pri prestopu državne meje z veljavnim dokumentom. Poleg navedenega lahko ta pojem legalno prebivanje zajema tudi prebivanje na podlagi izdanega dovoljenja za začasno prebivanje. Potem naprej, na podlagi izdanega delovnega ali poslovnega vizuma, prebivanja na podlagi izdanega dovoljenja, začasno prebivanje iz humanitarnih razlogov, prebivanje na podlagi izdane odločbe o priznanem statusu begunca recimo, prebivanje na podlagi izdanega dovoljenja za stalno prebivanje, prebivanje na podlagi določenih mednarodnih sporazumov, prebivanje oseb, ki so v Republiki Sloveniji pridobile začasno zatočišče. To je že sedem takih načinov in recimo, na podlagi sklepa Vlade in prebivanje oseb na diplomatskih in konzularnih predstavništvih. Torej predlagam, da predlagatelj ta nedoločeni pojem "legalno prebivanje" dopolni oziroma ga spremeni, tako da bo pač ta c) točka 100. člena bolj jasna, kateri tujec je lahko upravičen do teh stvarnih pravic.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Hvala lepa. Želi še kdo obrazložiti svoj glas? (Ne.) Prehajamo na glasovanje. Ugotovimo sklepčnost! (48 prisotnih.)</p>
                  <p>Kdo je za? (17 poslancev.) Je kdo proti? (25 poslancev.)</p>
                  <p>Ugotavljam, da predlog stališča pod točko 3 ni sprejet.</p>
                  <p>Na glasovanje dajem predlog stališča pod točko 4, predlagatelj je gospod Janez Kocijančič. S tem, da se besedi "nalaga Vladi" spremeni v "predlaga Vladi, Državni zbor predlaga Vladi". Ugotovimo sklepčnost! (47 prisotnih.)</p>
                  <p>Kdo je za? (12 poslancev.) Je kdo proti? (29 poslancev.)</p>
                  <p>Ugotavljam, da predlog dodatnega stališča pod točko 3 ni sprejet.</p>
                  <p>Na glasovanje dajem predlog dodatnega stališča pod točko 5. Predlagatelj je poslanska skupina Demokratske stranke. Ugotovimo sklepčnost! (47 prisotnih.)</p>
                  <p>Kdo je za? (16 poslancev.) Je kdo proti? (28 poslancev.)</p>
                  <p>Ugotavljam, da predlog dodatnega stališča pod točko 5 ni sprejet.</p>
                  <p>Na glasovanje dajem predlog dodatnega stališča pod točko 6. Predlagatelj poslanska skupina Demokratske stranke. Ugotovimo sklepčnost! (49 prisotnih.)</p>
                  <p>Kdo je za? (13 poslancev.) Je kdo proti? (27 poslancev.)</p>
                  <p>Ugotavljam, da predlog dodatnega stališča pod točko 6 ni sprejet.</p>
                  <p>Na glasovanje dajem predlog dodatnega stališča pod točko 7; predlagatelj je poslanska skupina Demokratske stranke. Ugotovimo sklepčnost! (51 prisotnih.)</p>
                  <p>Kdo je za? (13 poslancev.) Je kdo proti? (30 poslancev.)</p>
                  <p>Ugotavljam, da predlog dodatnega stališča pod točko 7 ni sprejet.</p>
                  <p>Na glasovanje dajem predlog dodatnega stališča pod točko 8; predlagatelj je poslanska skupina Demokratske stranke. Ugotovimo sklepčnost! (49 prisotnih.)</p>
                  <p>Kdo je za? (15 poslancev.) Je kdo proti? (31 poslancev.)</p>
                  <p>Ugotavljam, da predlog dodatnega stališča pod točko 8 ni sprejet.</p>
                  <p>Na glasovanje dajem predlog dodatnega stališča pod točko 9; predlagatelj je poslanska skupina Demokratske stranke. Ugotovimo sklepčnost! (48 prisotnih.)</p>
                  <p>Kdo je za? (19 poslancev.) Je kdo proti? (33 poslancev.)</p>
                  <p>Ugotavljam, da predlog stališča pod točko 9 ni sprejet.</p>
                  <p>Na glasovanje dajem predlog stališča pod točko 10; predlagatelj je poslanska skupina Slovenske ljudske stranke. Ugotovimo sklepčnost! (50 prisotnih.)</p>
                  <p>Kdo je za? (28 poslancev.) Je kdo proti? (21 poslancev.)</p>
                  <p>Ugotavljam, da je predlog stališča pod točko 10 sprejet.</p>
                  <p>Na glasovanje dajem predlog dodatnega stališča pod točko 11; predlagatelj je Janez Kocijančič. Ugotovimo sklepčnost! Tudi tukaj se beseda "nalaga Vladi" spremeni v besedo "predlaga Vladi". (51 prisotnih.)</p>
                  <p>Kdo je za? (34 poslancev.) Je kdo proti? (8 poslancev.)</p>
                  <p>Ugotavljam, da je stališče pod točko 11 sprejeto.</p>
                  <p>Na glasovanje dajem predlog stališča pod točko 12; predlagatelj je poslanska skupina LDS. Ugotovimo sklepčnost! (43 prisotnih.) Ugotovimo sklepčnost! (44 prisotnih.) Ugotovimo sklepčnost, prosim. (43 prisotnih.)</p>
                  <p>Naslednje ugotavljanje sklepčnosti bo čez 5 minut, prosim, da smo v dvorani in prosim kolege, ki želijo sodelovati pri glasovanju, da se nam pridružijo.</p>
               </sp>
               <stage>(Seja je bila prekinjena ob 12.38 uri in se je nadaljevala ob 12.44 uri.)</stage>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Spoštovane kolegice, spoštovani kolegi! Nadaljujemo delo. Ugotavljamo prisotnost! Smo pred glasovanjem o 12. točki. Dvakrat smo poskušali in bili nesklepčni. Ugotovimo sklepčnost! Glasovali bomo o 12. točki dodatnih stališč. Ugotovimo sklepčnost! Ugotovimo sklepčnost! Obrazložitev glasu, gospod Anderlič.</p>
               </sp>
               <sp>
                  <speaker>TONE ANDERLIČ:</speaker>
                  <p>Glede na to, da razumem, da so stališča Državnega zbora na izredni seji v zvezi z vprašanji vključevanja Slovenije v Evropsko unijo zavezujoča za Vlado v vseh nadaljnjih ravnanjih in pri pripravi zakonov, tako s področja usklajevanja zakonodaje z Evropsko unijo, kakor tudi z zakonodajo, ki bo zaščitila slovenske interese, menim, da je mogoče to stališče umakniti. Kajti razumel sem seveda, da je tudi obstrukcija zaradi tega, ker smo pač do te točke prišli in predlagam, da gremo na 13. točko in umikam 12. Hvala.</p>
               </sp>
               <sp>
                  <speaker>PODPREDSEDNIK MIROSLAV MOZETIČ:</speaker>
                  <p>Torej umik 12. točke. Poslanska skupina LDS umika 12. točko.</p>
                  <p>Prehajamo na 13. točko. Na glasovanje dajem 13. točko. Predlagatelj je Roberto Battelli. Ugotovimo sklepčnost! ...(Pripombe iz klopi.)... Glasujemo. Ugotovimo sklepčnost! Smo pri glasovanju. Ugotovimo sklepčnost! Smo sredi proceduralnega dela. ...(Pripombe iz klopi.)... (38 prisotnih.) Ugotovimo sklepčnost! (38 prisotnih.) Še enkrat in za danes poslednjikrat. Ugotovimo sklepčnost! (36 prisotnih.) Ugotavljam, da je Državni zbor nesklepčen in zato ne more nadaljevati z delom. Sejo za danes zaključujem.</p>
               </sp>
               <stage>(SEJA JE BILA PREKINJENA 19. APRILA 1996 OB 12.50 URI IN</stage>
               </div>
      </body>
  </text>
</TEI>
