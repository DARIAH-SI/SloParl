<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-19-1994-04-14">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A8689337ED1A994EC1257832004838F5</idno>
               <idno type="URI">A8689337ED1A994EC1257832004838F5</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-19-1994-04-14.DZ" n="19">
               <name>Redna</name>
               <date when="1994-04-14"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-19-1994-04-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 14. APRILA 1994 OB 10.18 URI.)</stage>
            <sp xml:id="SDZ1-Redna-19-1994-04-14.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, kolegi poslanci, gospe in gospodje! Nadaljujemo delo
                  19. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti, naslednje
                  poslanke in poslanci: Janko Predan, Maks Sušek, Jožef Školč, Sašo Lap za
                  dopoldanski del seje, dr. Janez Zupanec prav tako za dopoldanski del seje, Jože
                  Lenič, Ivan Verzolak, Zoran Thaler, Miroslav Mozetič, Breda Pečan za popoldanski
                  del seje, Vitodrag Pukl, Borut Pahor, Marjan Podobnik in Ivo Hvalica. Prav tako so
                  še opravičeni gospod Jožef Kocuvan za dopoldne, gospod Jožef Kopše od 11. do 14.
                  ure in gospod Zmago Jelinčič, ki pa je ta trenutek tukaj in prav tako gospod
                  Kopše.</p>
               <p>Prosim torej, da ugotovimo prisotnost v dvorani. Prosim, da vsi sporočite svojo
                  prisotnost s pritiskom na gumb na svojem mestu. Ugotavljam, da je v dvorani 54
                  poslank in poslancev; torej je zbor sklepčen in lahko odloča.</p>
               <p>Na to sejo so bili povabljeni predstavniki Vlade Republike Slovenije in jih lepo
                  pozdravljam.</p>
               <p>Današnje zasedanje bomo pričeli z nadaljevanjem prekinjene obravnave in glasovanja
                  o amandmajih k 16. točki dnevnega reda, to je k predlogu kazenskega zakonika
                  Republike Slovenije. Potem bomo, skladno s tretjim odstavkom 334. člena
                  poslovnika, na predlog članov Komisije za poslovnik, odločali o razlagi 293., 294.
                  in 295. člena poslovnika, ki ju pravkar prejemate na klop.</p>
               <p>Potem bomo nadaljevali z obravnavo 5.b in 5.c točke, to sta predlog zakona o
                  spremembah in dopolnitvah zakona o posebnem davku na določene prejemke in  predlog
                  ustavnega zakona, v kolikor bomo dosegli potrebno sklepčnost.</p>
               <p>Nato bomo nadaljevali delo z obravnavo 27. točke dnevnega reda, to je s predlogom
                  zakona o samoupravnih narodnih skupnostih, druga obravnava, in po dnevnem redu od
                  te točke naprej dalje.</p>
               <p>Prosim, da vzdržujete prisotnost v dvorani, da bomo lahko opravili čim več dela in
                  se s tem morebitno izognili realizaciji dogovora kolegija o sobotnem zasedanju.
                  Edini način, da se sobotnemu zasedanju izognemo, je ta, da vzdržujemo sklepčnost
                  in omogočimo temu Državnemu zboru, da opravi svoje delo na 19. seji do konca.</p>
               <p>Prehajam na <title>16. TOČKO DNEVNEGA REDA</title>.</p>
               <p>Prosim, proceduralno, gospod Marijan Poljšak.</p>
            </sp>
            <sp xml:id="SDZ1-Redna-19-1994-04-14.sp2">
               <speaker>MARIJAN POLJŠAK:</speaker>
               <p>Hvala lepa, gospod predsedujoči! Omenil ste že, da bomo delali v soboto. Ne vem,
                  če je to dogovorjeno in če je to že postavljeno. V glavnem, jaz predlagam, da v
                  soboto ne bi delali; tista seja, ki bi bila v soboto, naj bo v ponedeljek. Kajti
                  za ponedeljek sta sklicani zaenkrat samo dve seji, in sicer preiskovalna komisija
                  za orožje ob 14., kar se lahko zgodi mogoče do 16; se pravi, ni ovire. In pa
                  mislim, da je sklican Odbor za znanost in tehnologijo.</p>
               <p>Poglejte, delovni dan je ponedeljek in ne sobota. Sobota je dan za to, da pač
                  živimo vsak s svojimi družinskimi člani, pač tako, kot živimo in da gremo domov.
                  Posebno tisti, ki nismo doma v Ljubljani in ki nismo navajeni večnega
                  polživljenja, polpolitik, polčlovek.</p>
               <p>Dajem predlog, da namesto v soboto zaseda Državni zbor v ponedeljek. Hvala
                  lepa.</p>
            </sp>
            <sp xml:id="SDZ1-Redna-19-1994-04-14.sp3">
               <speaker>PODPREDSEDNIK DR. LEV KREFT:</speaker>
               <p>Zahvaljujem se za ta predlog. Mislim, da sem že povedal: ta predlog bo možno
                  uresničiti, če bomo danes in jutri res v sklepčnem sestavu opravili svoje
                  delo.</p>
               <p>Prehajam torej na nadaljevanje 16. točke.</p>
               <p>Prosim, gospod Štefan Matuš izvolite.</p>
            </sp>
            <sp xml:id="SDZ1-Redna-19-1994-04-14.sp4">
               <speaker>ŠTEFAN MATUŠ:</speaker>
               <p>Hvala za besedo. Gospod podpredsednik, spoštovani! Mislim, da je vaša naloga na
                  tem zasedanju, kot podpredsednika Državnega zbora in kot trenutno predsedujočega,
                  da vodite sejo skladno s poslovnikom, ne da pogojujete: "Če boste recimo, pridni,
                  potem v soboto ne bomo delali itd.". Mislim, prej ste izrazili besede, ki so
                  dejansko pomenile pogojevanje. Hvala lepa.</p>
            </sp>
            <sp xml:id="SDZ1-Redna-19-1994-04-14.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ničesar ne pogojujem. V soboto bomo delali. Ni glasovanja. To ni
                  proceduralno vprašanje. O delu Državnega zbora odloča vodstvo Državnega zbora in
                  kolegij.</p>
               <p>Ostali smo pri <title>16. TOČKI DNEVNEGA REDA - PREDLOG KAZENSKEGA ZAKONIKA
                     REPUBLIKE SLOVENIJE</title>.</p>
               <p>Na 14. strani pregleda, in sicer pri 342. členu, pri katerem nismo glasovali o
                  sprejemu člena v celoti in nadaljujemo od te točke naprej. Torej 14. stran
                  pregleda amandmajev h kazenskemu zakoniku Republike Slovenije, kjer dajem najprej
                  na glasovanje še 342. člen v celoti. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen sprejeli.</p>
               <p>K 344. členu sta vložena dva amandmaja. Prvi: V prvi vrstici se za besedama
                  "uporabil silo", vstavijo besede "ali kakorkoli drugače". Predlagatelj je gospod
                  Marijan Poljšak. Odbor amandmaja ne podpira in Vlada amandmaja prav tako ne
                  podpira.</p>
               <p>Drugi: Doda se nov drugi odstavek, ki se glasi: "2. Poskus je kazniv, tako da se
                  vodja skupine kaznuje najmanj s tremi leti zapora, člani skupine pa najmanj z enim
                  letom zapora." Predlagatelj je skupina poslancev, s prvopodpisanim Leom
                  Šešerkom.</p>
               <p>Dajem v obravnavo ta dva amandmaja in člen v celoti. Želi kdo besedo? Gospod
                  Marijan Poljšak, prosim.</p>
            </sp>
            <sp xml:id="SDZ1-Redna-19-1994-04-14.sp6">
               <speaker>MARIJAN POLJŠAK:</speaker>
               <p>Hvala lepa. Ker amandma dodaja samo tri besede, želim da skupaj - da bomo vedeli
                  zakaj glasujemo za in proti - sem za to, da lepo počasi skupaj pregledamo zakaj
                  gre.</p>
               <p>In sicer 346. člen pravi: "Kdor s silo ali grožnjo, da bo uporabil silo, ogrozi
                  obstoj Republike Slovenije ali tako poskuša spremeniti njeno ustavno ureditev ali
                  strmoglaviti najvišje državne organe itd., se kaznuje z zaporom od enega do
                  desetih let." Z besedami: "uporabil silo", torej" kdor s silo ali z grožnjo, da bo
                  uporabil silo ali kako drugače", namreč predlagatelj sankcionira veleizdajo, s
                  katero bi ogrozil obstoj Republike Slovenije samo v primeru, ko bi bila storjena s
                  silo ali z grožnjo. Pri tem ne upošteva možnosti, da lahko pride do veleizdaje na
                  kakšen drug način. Do veleizdaje v zgodovini vemo vsi, da je večina veleizdaj
                  nastala na diplomatske načine, ne pa s silo. Preprosto podpiše predajo države
                  oziroma sporazum s tujo zainteresirano silo, s katero ogrozi obstoj Republike
                  Slovenije ali pa ustvarja pogoje za to, da se to zgodi. Take pogoje se ustvarja
                  tudi z diplomatsko akcijo. Se pravi, ni samo sila ali grožnja sile razlog, da se
                  zgodi veleizdaja, tudi diplomatsko delo je lahko v tej smeri, in je zelo pogosto,
                  zato je treba to vključiti. Hvala. Prosim, če glasujete za.</p>
            </sp>
            <sp xml:id="SDZ1-Redna-19-1994-04-14.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Leo Šešerko, prosim.</p>
            </sp>
            <sp xml:id="SDZ1-Redna-19-1994-04-14.sp8">
               <speaker>DR. LEO ŠEŠERKO:</speaker>
               <p>Spoštovani gospod, podpredsednik! Moram povedati, da je ta interpretacija, ki jo
                  gospod Poljšak daje, nekoliko preširoka in da bi se mi zdelo težavno, če bi
                  nekoga, ki v diplomatskem razgovoru, ki je običajno itak zaupen <stage>(dostikrat,
                     ne vedno)</stage>, daje pomisleke ali vprašljiva mnenja - moram reči, da se
                  tudi ta trenutek, žal, to dogaja glede naše države - vendar vidim težavo v tem, da
                  bi mi inkriminirali v tej tako strogi obliki. Čeprav sam člen oziroma te
                  spremembe, ki jih gospod Poljšak predlaga, take interpretacije same po sebi še ne
                  implicirajo in vidim tu pač razliko med interpretacijo in predlogom.</p>
               <p>Kar pa zadeva moj predlog k spremembi oziroma dodatku novega drugega odstavka
                  želim pojasniti, da 301. člen tega istega kazenskega zakonika predvideva, da je
                  poizkus preprečevanja uradne osebe kazniv. Razumljivo je, da tista implikacija
                  velja tudi za vsa kazniva dejanja, za katere je zagrožena kazen več kot pet let.
                  Gotovo je veleizdaja takšno kaznivo dejanje. Moram reči, da je poleg genocida, po
                  moje, najtežje kaznivo dejanje, kar sploh obstoji. In glede na to, da Slovenijo
                  včasih primerjajo z nekimi srednje razvitimi deželami, ki jih jaz zdaj tu ne želim
                  imenovati, ker ne želim sprožiti nobenih mednarodnih incidentov, ampak vendar, v
                  teh nekaterih, lahko rečem v dveh od teh dežel so se zgodili državni udari v
                  zadnjih tridesetih letih ali poizkusi državnih udarov, in zato menim, da je ta
                  dodatni drugi odstavek vseskozi utemeljen, ker predvideva, da za tiste, ki
                  poizkušajo izvesti državni udar, se predvideva najnižja kazen, v tem primeru za
                  tistega, ki takšno skupino vodi, tri leta zapora in mislim, da je to najmanj, kar
                  mora naš Državni zbor sprejeti v interesu stabilnosti slovenske demokracije.</p>
            </sp>
            <sp xml:id="SDZ1-Redna-19-1994-04-14.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Da, prosim, gospod Marijan Poljšak izvolite.</p>
            </sp>
            <sp xml:id="SDZ1-Redna-19-1994-04-14.sp10">
               <speaker>MARIJAN POLJŠAK:</speaker>
               <p>Ker se je gospod Šešerko obregnil ob moj amandma, moram nekaj povedati. Res je, da
                  ni vsaka diplomatska akcija, ki za nekoga izgleda kot veleizdaja, že to. Toda, če
                  neka diplomatska akcija ali politična akcija, politična aktivnost ima za posledico
                  ogrožanje obstoja oziroma recimo priključitev Slovenije k federaciji ali
                  konfederaciji Jugoslavije, potem pa je to izdaja in pred stvarjo se je treba  v
                  naprej zaščititi. Hvala.</p>
            </sp>
            <sp xml:id="SDZ1-Redna-19-1994-04-14.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod minister Miha Kozinc.</p>
            </sp>
            <sp xml:id="SDZ1-Redna-19-1994-04-14.sp12">
               <speaker>MIHA KOZINC:</speaker>
               <p>Torej, spoštovane poslanke, cenjeni poslanci. Strinjal bi se z gospodom Šešerkom v
                  tistem delu, ko je rekel, da je tak predlog, z razširitvijo teh besed ali kako
                  drugače, preširok in da seveda pridemo do tega, da potem postane to kaznivo
                  dejanje nedifinirano. Kajti vsako kaznivo dejanje mora biti precizirano, kolikor
                  se da precizirati. Iz teh razlogov tudi Vlada nasprotuje takemu amandmaju.</p>
               <p>Kar se pa tiče amandmaja, ki ga je podal gospod Šešerko, bi pa jaz želel opozoriti
                  na 359. člen istega zakona, ki govori o tem, da kdor ustanovi združbo, ki ima
                  namen izvrševati kazniva dejanja iz členov 346 do 355 itn., se kaznuje z zaporom
                  od šestih mesecev do petih let. Se pravi, ta namen, s tem pa seveda tudi poizkus,
                  je konzumiran v 359. členu. Zgolj ustanovitev z namenom, da se bodo opravljala
                  takšna in pa podobna kazniva dejanja, je sankcionirana v 459. členu.</p>
               <p>Ne glede na to, bi pa želel opozoriti tudi na 22. člen tega zakonika, ki govori o
                  tem, da je poizkus pri kaznivih dejanjih, kjer je zagrožena kazen več kot tri
                  leta, vedno kazniv. Zato seveda, ker imamo tukaj kaznivo dejanje veleizdaje, kjer
                  je kazen zapora od 1 do 10 letih, se pravi, znatno presega tisto mejo treh let, je
                  vsak poskus takšnega kaznivega dejanja kazniv že v skladu z 22. členom kazenskega
                  zakonika; vsaka združba, ki se pa ustanovi in bi imela namen, da bo izvršila
                  kaznivo dejanje veleizdaje, pa je kazniva po 359. členu. In samo članstvo v taki
                  družbi in organizacijah, kdor jo ustanovi, se pravi organizator, je zaprt do 3
                  let, pa čeprav ne pride do nobenega kaznivega dejanja oziroma, če ne pride do
                  kakršnekoli storitve, kakršnihkoli pripravljalnih dejanj v tej smeri. Iz teh dveh
                  razlogov bi vztrajal pri prvotnem tekstu.</p>
            </sp>
            <sp xml:id="SDZ1-Redna-19-1994-04-14.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Leo Šešerko, potem pa še gospod Marijan Poljšak,
                  prosim.</p>
            </sp>
            <sp xml:id="SDZ1-Redna-19-1994-04-14.sp14">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Bistvena razlika je med namenom
                  in poskusom. Namen je mogoče ugotoviti z nekimi izjavami in tudi z organizacijo
                  neke skupine, recimo, ki se povezuje, se dobiva zvečer in diskutira tako svojo
                  idejo. Poskus pa je nekaj čisto drugega. Takrat se začne zbirati orožje, takrat se
                  začnejo zbirati informacije in tako naprej. Ta drugi amandma je namenjen samo tej
                  točki. To je jasno definirana reč. Poleg tega pa ni konzumiran s členi, o katerih
                  smo prej govorili, to se pravi s členi, ki govorijo o kriminalnih združbah, zaradi
                  tega, ker je tu specifična določba, da se vodja poskusa državnega udara kaznuje
                  najmanj s tremi leti in je torej neka čisto specifična določba, ki ni nikjer
                  drugje konzumirana. Hvala lepa.</p>
            </sp>
            <sp xml:id="SDZ1-Redna-19-1994-04-14.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marijan Poljšak, izvolite.</p>
            </sp>
            <sp xml:id="SDZ1-Redna-19-1994-04-14.sp16">
               <speaker>MARIJAN POLJŠAK:</speaker>
               <p>Gospod minister je zagovoril, češ da lahko država odkrije oziroma ne lahko, ampak
                  mora odkriti  kriminalno združbo, ki ima neke namere; ampak to v praksi ni res,
                  ker kriminalna združba je, prvič, vprašanje, kako se deklarira. Kriminalna združba
                  je lahko tako konspirativna, da jo država ne odkrije <stage>(posebno, če nima
                     posebne volje in namena)</stage>.</p>
               <p>Sedaj pa jaz sprašujem gospoda ministra, ali se on strinja, da se ogrozi obstoj
                  Republike Slovenije na druge načine, razen kot tukaj piše - recimo na finančne
                  načine, ali pa na diplomatske in politične načine.</p>
            </sp>
            <sp xml:id="SDZ1-Redna-19-1994-04-14.sp17">
               <speaker>PODPREDSEDNIK DR. LEV KREFT:</speaker>
               <p>Prosim, izvolite gospod minister Miha Kozinc.</p>
            </sp>
            <sp xml:id="SDZ1-Redna-19-1994-04-14.sp18">
               <speaker>MIHA KOZINC:</speaker>
               <p>Jaz se seveda strinjam z gospodom Poljškom, da se lahko obstoj Slovenije ogrozi
                  tudi na druge načine, finančne in pa na drugačne. Vendar potem ne gre za kazniva
                  dejanja veleizdaje, ki govori o tem, da je potrebno na silo rušiti sistem, kakršen
                  je v tem trenutku v Sloveniji, ne pa z ustreznimi parlamentarnimi in drugimi
                  sredstvi, ki so vedno na voljo.</p>
               <p>Vendar, gospodu dr. Šešerku bi odgovoril to. Tu v tem primeru gre za tako
                  imenovani ogroževalni delikt, in seveda ne gre za delikt, kjer bi bil dokončan.
                  Kajti, če bi šlo za dokončanje tega kaznivega dejanja, potem bi bila zrušena
                  ustavna ureditev. Gre za to, in tisti primer, ki ste ga vi povedal, ko nekdo zbira
                  orožje z namenom, da ogrozi obstoj Republike Slovenije, ne gre za poskus, temveč
                  gre za dokončano kaznivo dejanje - v tem smislu, da je lahko obtožen in obsojen za
                  kaznivo dejanje veleizdaje. Če bi pa seveda to orožje uporabil, gre pa seveda še
                  za druga, tudi dosti težja kazniva dejanja.</p>
            </sp>
            <sp xml:id="SDZ1-Redna-19-1994-04-14.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marijan Poljašak.</p>
            </sp>
            <sp xml:id="SDZ1-Redna-19-1994-04-14.sp20">
               <speaker>MARIJAN POLJŠAK:</speaker>
               <p>Gospod minister, zanimivo je, da mi niste odgovorili na vprašanje. Hvala.</p>
            </sp>
            <sp xml:id="SDZ1-Redna-19-1994-04-14.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Nihče.)</stage> Torej je razprava
                  zaključena. Glasovali bomo najprej o obeh amandmajih.</p>
               <p>Najprej dajem na glasovanje amandma gospoda Marijana Poljšaka pod 1. točko.
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da amandma ni sprejet.</p>
               <p>Sedaj bomo glasovali o amandmaju skupine poslancev, ki ga imamo pod 2. točko.</p>
               <p>Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da tega amandmaja nismo sprejeli.</p>
               <p>Na glasovanje dajem sedaj 346. člen v celoti. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo 346. člen sprejeli.</p>
               <p>K 347. členu imamo amandma, ki se glasi: V prvi vrstici se za besedo "uporabi
                  silo", vstavijo besede "ali kakorkoli drugače". Predlagatelj je gospod Marijan
                  Poljšak; Odbor amandmaja ne podpira.</p>
               <p>Želi kdo besedo o tem amandmaju in o 347. členu? Besedo ima gospod Marijan
                  Poljšak, prosim.</p>
            </sp>
            <sp xml:id="SDZ1-Redna-19-1994-04-14.sp22">
               <speaker>MARIJAN POLJŠAK:</speaker>
               <p>Gre za podobno stvar kakor prej. Če pogledamo: "Kdor poskuša s silo ali grožnjo,
                  da bo uporabil silo, odcepiti del ozemlja Republike Slovenije". Stvar je ista, mi
                  pa damo "ali kakorkoli drugače". Diskusija je ista, pomen je isti. Hvala.</p>
            </sp>
            <sp xml:id="SDZ1-Redna-19-1994-04-14.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Zaključujem razpravo in
                  prehajam h glasovanju. Na glasovanje dajem najprej amandma k 347. členu, ki ga je
                  vložil gospod Marijan Poljšak. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma ni sprejet.</p>
               <p>Dajem na glasovanje 347. člen v celoti. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo člen v celoti sprejeli.</p>
               <p>K 349. členu je vložen en amandma. Imamo pa še dodatno vložen amandma za novi
                  349.a člen. Najprej bom dal v obravnavo amandma na 349. člen in ta člen v celoti.
                  Amandma se glasi: Besedilo člena se spremeni tako, da se glasi: "Kdor vdre na
                  ozemlje Republike Slovenije z namenom kršitve njene teritorialne nedotakljivosti,
                  se kaznuje z zaporom najmanj 10 let ali z zaporom 20 let." Predlagatelj je gospod
                  Marijan Poljšak. Odbor amandmaja ne podpira. Želi kdo besedo o tem amandmaju?
                  Gospod Marijan Poljšak, izvolite.</p>
            </sp>
            <sp xml:id="SDZ1-Redna-19-1994-04-14.sp24">
               <speaker>MARIJAN POLJŠAK:</speaker>
               <p>Menim, da se morajo poslanci slovenskega naroda v Državnem zboru Republike
                  Slovenije zamisliti nad vsakim takim tekstom; kot nad prejšnjim, tudi nad
                  sedanjim.</p>
               <p>349. člen pravi: "Kdor v nasprotju - torej ga je že prebral gospod Kreft - s
                  pravili mednarodnega prava vdre na ozemlje". Kaj pa če v skladu s pravili
                  mednarodnega prava vdre na ozemlje Republike Slovenije? To pa ni kršitev
                  ozemeljske celovitosti? Nikakršen vdor na ozemlje Republike Slovenije z namenom
                  kršitve njene teritorialne nedotakljivosti, ni sprejemljiv, pa čeprav bi potekal v
                  skladu s pravili mednarodnega prava. Ne verjamem namreč, da bi kdo poskušal v
                  skladu s pravili mednarodnega prava vdreti na primer na ozemlje ZDA ali Rusije in
                  podobno. Takšno dejanje si lahko privošči regionalna velesila v odnosu zoper
                  majhne države kot je Slovenija, Litva, Estonija itd.</p>
               <p>Dikcija člena je sporna, ker eksplicitno priznava, da je nekako legitimen vdor na
                  ozemlje neke države, in to na ozemlje naše države. Za svojo državo praviš, da je
                  legitimno, da nekdo vdre na njeno ozemlje, če poteka skladno s pravili
                  mednarodnega prava. Potem nismo suvereni. Zato predlagam, da se dikcija 349. člena
                  spremeni tako, da ne bo legitimirala takšnega dejanja zoper teritorialno
                  nedotakljivost Republike Slovenije. Hvala poslanci slovenskega naroda.</p>
            </sp>
            <sp xml:id="SDZ1-Redna-19-1994-04-14.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod minister Miha Kozinc ima besedo,
                  prosim.</p>
            </sp>
            <sp xml:id="SDZ1-Redna-19-1994-04-14.sp26">
               <speaker>MIHA KOZINC:</speaker>
               <p>Nisem strokovnjak mednarodnega prava in bi težko o teh vprašanjih dosti
                  poglobljeno diskutiral. Vendar nekje se mi zdi, da je v celotnem mednarodnem pravu
                  osnovni princip za uporabo tuje vojaške sile soglasje države, na katerem območju
                  ta sila deluje. Seveda, to so tiste določbe mednarodnega prava, ki morajo biti
                  spoštovane, da lahko pride do takšnega ali pa podobnih dejanj.</p>
               <p>Zdi se mi, da je člen v skladu z mednarodnimi konvencijami, ki jih je ratificirala
                  oziroma podpisala in ratificirala tudi Slovenija oziroma prevzela Slovenija.</p>
            </sp>
            <sp xml:id="SDZ1-Redna-19-1994-04-14.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne in dajem amandma na
                  glasovanje.</p>
               <p>Svoj glas bo obrazložil dr. Dimitrij Rupel, prosim.</p>
            </sp>
            <sp xml:id="SDZ1-Redna-19-1994-04-14.sp28">
               <speaker>DR. DIMITRIJ RUPEL:</speaker>
               <p>Jaz sem malo zamudil. Zelo hitro si, gospod podpredsednik, dal to stvar na
                  glasovanje. Namreč ugotavljam, da se utegne iz tega amandmaja poroditi kakšna
                  velika afera oziroma, da bodo po tej seji govorili že spet o izdajalcih
                  slovenskega naroda, ki sedijo v tem parlamentu. Jaz moram reči, da ne morem
                  glasovati za ta amandma zaradi tega, ker verujem, da je vprašanje nacionalne
                  varnosti rešeno v drugih dokumentih te države in bi jaz prosil ministra, če je
                  mogoče kljub temu, da najbrž proceduralna stvar zdajle ta hip ni dobra, če lahko
                  pojasni, ali je problem vdora na ozemlje naše države rešeno z drugimi zakoni.
                  Namreč, če ni rešeno, potem sem jaz za to, da premislimo o tem amandmaju in pa še
                  kakšnih drugih resnejših zakonskih omejitvah za takšne primere. Mislim pa, moje
                  laično prepričanje - ker čisto vse zakonodaje ne poznam in ker sem laik na
                  področju prava - pa je, da je kazenski zakonik namenjen državljanom Slovenije in
                  je namenjen, da tako rečem, notranjemu funkcioniranju in notranji varnosti države,
                  ni pa namenjen nacionalni varnosti. Zdaj, v kolikor pa nacionalna varnost ni
                  zavarovana nikjer drugje kot v v kazenskem zakoniku, potem bi seveda jaz podprl ta
                  amandma, ali pa še kakšen drugačen amandma ali pa še kakšno drugačno dikcijo. Tako
                  se jaz ne morem odločiti oziroma ne bom glasoval o tej zadevi, dokler se mi ne
                  pojasni, kako je z vprašanjem, ki sem ga postavil. Hvala lepa.</p>
            </sp>
            <sp xml:id="SDZ1-Redna-19-1994-04-14.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dr. Dimitrij Rupel je predlagal, da se vrnemo k obravnavi tega
                  amandmaja in tega člena. Dajem ta predlog na glasovanje. Gre za proceduralni
                  predlog, da ponovno odpremo obravnavo za pojasnila, ki jih je zahteval. Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Hvala lepa. Obravnava je odprta. Želite odgovoriti na vprašanje, gospod minister?
                  Želi kdo drug besedo? Gospod Tone Peršak.</p>
            </sp>
            <sp xml:id="SDZ1-Redna-19-1994-04-14.sp30">
               <speaker>ANTON PERŠAK:</speaker>
               <p>Zdaj ko smo to naredili, se mi zdi, da je treba dobiti seveda odgovor na
                  vprašanje, na katerega jaz sicer predpostavljam odgovor. Ampak to vprašanje je,
                  ali je v skladu z mednarodnim pravom sploh možen vdor v neko drugo državo? Jaz
                  osebno mislim, da ni. Da obstojajo samo vdori v druge države, ki niso v skladu z
                  mednarodnim pravom. In drugo vprašanje, ki se pri tem postavlja, je pa seveda to:
                  Ali se ta amandma nanaša na celotne vojske, ki bi eventualno vdrle v nasprotju z
                  mednarodnim pravom v našo državo, ali na posameznike. Ker če gre cela vojska, je
                  to en problem, drug problem pa je, če vdre skupina nekih teroristov. Ampak, če je
                  že tako odprto vprašanje, potem je po moje predvsem prvo tisto, na katerega je
                  potrebno odgovoriti: Ali sploh obstoja možnost vdora v skladu z mednarodnim
                  pravom? Hvala.</p>
            </sp>
            <sp xml:id="SDZ1-Redna-19-1994-04-14.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. <stage>(Se odpoveduje besedi.)</stage> Želi še kdo besedo? Prosim,
                  gospod dr. Leo Šešerko, izvolite.</p>
            </sp>
            <sp xml:id="SDZ1-Redna-19-1994-04-14.sp32">
               <speaker>DR. LEO ŠEŠERKO:</speaker>
               <p>Spoštovani! Mislim, da gre za dosti delikatno vprašanje, v katerem pa jaz
                  amandmaja, v tisti obliki, kot ga je gospod Poljšak predlagal, ne bi podprl. Za
                  mene je bistveno različno, ali je nekdo vdrl na ozemlje Republike Slovenije kot
                  recimo poveljujoči oficir, ali pa nekdo drug recimo kot vojak, ki so ga na silo
                  regrutirali in pripeljali v - to, kar veste, da se ta trenutek na ozemlju bivše
                  Jugoslavije množično dogaja, da nasilno regrutirajo vojake in jih uporabljajo za
                  zasedanje tujih ozemelj. Mi bi se znašli v zelo hudi težavi, če bi imeli tu en sam
                  kriterij v tej obliki, kot ga gospod Poljšak predlaga. Sicer bi pa opozoril, da
                  splošno načelo glede te odločitve, je takšno: v teh splošnih načelih je rečeno, da
                  tista kazniva dejanja, za katera je zagrožena kazen višja od petih let, se
                  kaznujejo na ozemlju Republike Slovenije, tudi če so jih storili državljani tujih
                  dežel ali v tujih državah, kar je popolnoma razumljivo. In to je odgovor na to
                  dilemo, kako je z mednarodnim pravom in njegovo kršitvijo in rabo na ozemlju
                  Republike Slovenije.</p>
            </sp>
            <sp xml:id="SDZ1-Redna-19-1994-04-14.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zmago Jelinčič ima besedo, prosim.</p>
            </sp>
            <sp xml:id="SDZ1-Redna-19-1994-04-14.sp34">
               <speaker>ZMAGO JELINČIČ:</speaker>
               <p>Hvala lepa za besedo in dober dan! Tisti vojaki, ki prebegnejo iz tuje vojske in
                  se zatečejo v Slovenijo, so podležni drugemu pravu in tudi lahko zaprosijo za
                  politični azil v Republiki Sloveniji. Zato mislim, da tu ne govorimo o teh
                  vojakih. Lahko se pa zgodi, in določeni indici kažejo na to, da se tudi bo
                  zgodilo, da bodo določene oborožene vojaške skupine iz Hrvaške vdirale v Slovenijo
                  tudi zato, da bodo ropale. Nekaj takih primerov se je v manjših oblikah že zgodilo
                  in zato mislim, da je zelo smiselno, če podpremo amandma gospoda Poljška.
                  Hvala.</p>
            </sp>
            <sp xml:id="SDZ1-Redna-19-1994-04-14.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Miha Kozinc, izvolite.</p>
            </sp>
            <sp xml:id="SDZ1-Redna-19-1994-04-14.sp36">
               <speaker>MIHA KOZINC:</speaker>
               <p>Saj ravno ta primer, o katerem je govoril gospod Jelinčič, je konzumiran v tem
                  349. členu. Če bodo kakršnekoli skupine vdirale na ozemlje Republike Slovenije z
                  namenom kršitve njene teritorialne nedotakljivosti, to prav gotovo ne bo v skladu
                  in s predpisi mednarodnega prava. Če seveda upoštevamo ta primer, ki je bil
                  sedaj.</p>
               <p>Se pravi, zelo težko bi v tem trenutku eksaktno odgovoril dr. Ruplu, glede
                  njegovega vprašanja, vendar se mi zdi, da ustanovna listina Združenih narodov
                  govori o tem, kako lahko pride do uporabe sile na ozemlju druge države v skladu z
                  vsemi konvencijami, ki jih je ratificirala in podpisala tudi Slovenija, v skladu s
                  soglasjem in privoljenjem najvišjega državnega organa tiste države - to je
                  Državnega zbora, v tem trenutku. Če pogledam nazaj, vsi ti prehodi Unproforja, ki
                  so bili, so imeli soglasje države. In je bilo dano soglasje že za sam prehod preko
                  države. Vsi ti tuji opazovalci, ki so bili pri nas in ki so delovali drugje, so za
                  svoje bivanje tudi tukaj imeli soglasje. Tukaj bi zelo težko govoril o tem, da gre
                  za kršitve mednarodnega prava. Vsak tak poseg mora biti v skladu z mednarodnim
                  pravom. In mednarodno pravo, ki je eno osnovnih postulatov, določa soglasje
                  države, kjer se ta poseg opravlja. Zato mislim, da je taka dikcija tega člena v
                  tem trenutku primerna.</p>
            </sp>
            <sp xml:id="SDZ1-Redna-19-1994-04-14.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marijan Poljšak.</p>
            </sp>
            <sp xml:id="SDZ1-Redna-19-1994-04-14.sp38">
               <speaker>MARIJAN POLJŠAK:</speaker>
               <p>Mogoče bi bila drugačna dikcija tega amandmaja boljša, celotna dikcija mislim, ker
                  verjetno gospod Šešerko misli tudi na kaznovanje "od zadaj", ker je visoko
                  kaznovanje, ampak amandma je treba sprejeti v drugi obravnavi, da bi lahko dali
                  boljši amandma v tretji; ali pa vaša skupina ali neka druga skupina, nek poslanec,
                  neka poslanska skupina predlaga</p>
               <p>prekinitev in naredi boljši amandma.</p>
               <p>Ampak vsekakor, ko gledamo ta amandma, se je treba držati dikcije; kar piše, piše,
                  besede so besede. Besede so nedvoumne in beseda piše: "Kdor v nasprotju s pravili
                  mednarodnega prava...", se pravi, če je v skladu s pravili mednarodnega prava,
                  potem pa se lahko. Katero je to mednarodno pravo? Verjetno si kdo misli, če je to
                  zahodnoevropsko pravo, potem je to v redu, ampak mednarodno pravo je tudi pravo
                  ruskih narodov oziroma nekdanjih sovjetskih narodov ali celo pravo nekdanjih
                  jugoslovanskih narodov. Dva, trije narodi pridejo skupaj, naredijo mednarodno
                  pravo in potem napadejo četrto. Mogoče je tudi tako, jaz si to predstavljam.
                  Marsikdo je marsikaj že izjavil tukaj, pa lahko rečem tudi jaz, kaj je to, ker
                  tukaj ni določeno niti katero. Dikcija je taka.</p>
               <p>Se pravi, gospa Vika Potočnik, vi se strinjate, da če v skladu, ker mi dajete
                  pripombe iz klopi - če je v skladu z mednarodnim pravom, potem naj, ne skupina,
                  naj vdre neka primerna skupina, dovolj velika. Hvala.</p>
            </sp>
            <sp xml:id="SDZ1-Redna-19-1994-04-14.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, besedo ima Franc Avberšek. Izvolite.</p>
            </sp>
            <sp xml:id="SDZ1-Redna-19-1994-04-14.sp40">
               <speaker>MAG. FRANC AVBERŠEK:</speaker>
               <p>Hvala lepa. Kolegice in kolegi! če bo kdo pisal drug amandma, bi predlagal še
                  nekaj, da ne podcenjujemo tudi drugega dela "najmanj 10 let oziroma do 20 let
                  zapora". Gospod Poljšak je sedaj omenil, da je lahko skupina tudi večja, recimo,
                  da jih je 300, 400. Jaz ne bi rad, da bi potem 20 let obremenili proračun s
                  kakšnimi velikimi stroški. Hvala.  </p>
            </sp>
            <sp xml:id="SDZ1-Redna-19-1994-04-14.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, Miroslav Geržina ima besedo.</p>
            </sp>
            <sp xml:id="SDZ1-Redna-19-1994-04-14.sp42">
               <speaker>MIROSLAV GERŽINA:</speaker>
               <p>Hvala lepa. Gospod predsedujoči, spoštovane kolegice in kolegi poslanci! Če 349.
                  člen beremo brez tistega "mednarodnega prava", se pravi: "Kdor vdre na ozemlje
                  Republike Slovenije z namenom kršitve njene teritorialne nedotakljivosti". To je
                  bistvo člena, po moje. In mislim, da se moramo strinjati s tem amandmajem gospoda
                  Poljšaka, kako bi ga brali. Ker drugače lahko, ne glede na to, kar je z vsem
                  spoštovanjem mnenja gospoda ministra rekel, da v skladu z mednarodnih pravom vdre,
                  potem jaz to tako razumem, potem lahko vdre in krši teritorialno integriteto naše
                  države. Da bi se temu izognili, je boljše, da je to jasna zadeva, čeprav sem zdaj
                  slišal, da se uporablja, da se tako pišejo zakoni, ampak mislim, da je ta zadeva
                  delikatna oziroma občutljiva za nas Slovence, za našo državo in zato se strinjam s
                  tem amandmajem, ki pa seveda se lahko precizira in popravi še v tretji obravnavi.
                  Hvala lepa.</p>
            </sp>
            <sp xml:id="SDZ1-Redna-19-1994-04-14.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod minister Miha Kozinc.</p>
            </sp>
            <sp xml:id="SDZ1-Redna-19-1994-04-14.sp44">
               <speaker>MIHA KOZINC:</speaker>
               <p>Zelo se bojim, da bi se ob taki dikciji, kakršen je predlagani amandma, lahko
                  zgodilo, da bi po tem členu bil sojen vsak italijanski ribič, ki zaplove v
                  teritorialne vode Republike Slovenije, kajti s tem bi, prvič, na eni strani kršil
                  teritorialno nedotakljivost - zaplul bi v naše vode - in seveda, če bi prišel sem
                  lovit, imel celo namen, da krši celo teritorialno nedotakljivost. Zato se bojim,
                  da je kazen za takšnega ribiča potem od 1 do 10 let. <stage>(Edini izgovor, ki bi
                     ga imel, je seveda, da ga je nevede zaneslo morje preko mejne črte)</stage>, se
                  mi zdi, da je malo široko. In ravno zaradi tega je tu "v nasprotju s pravili
                  mednarodnega prava".</p>
            </sp>
            <sp xml:id="SDZ1-Redna-19-1994-04-14.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Marijan Poljšak, izvolite.</p>
            </sp>
            <sp xml:id="SDZ1-Redna-19-1994-04-14.sp46">
               <speaker>MARIJAN POLJŠAK:</speaker>
               <p>Gospod minister se je znašel in je pač dobil neko opravičilo. Ampak poglejte,
                  dikcija tega amandmaja se lahko v tretji obravnavi popravi, tako, da se upošteva
                  tudi ta možen primer - vaš, da ribič pride čez in da se pač kazen zmanjša. In ko
                  se bo kazen zmanjšala, je prav, da ribič dobi tudi eno manjšo kazen, zato da
                  drugič ne zaide na teritorij Republike Slovenije.</p>
            </sp>
            <sp xml:id="SDZ1-Redna-19-1994-04-14.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Benjamin Henigman.</p>
            </sp>
            <sp xml:id="SDZ1-Redna-19-1994-04-14.sp48">
               <speaker>BENJAMIN HENIGMAN:</speaker>
               <p>Ker je odprta razprava, imam vprašanje za gospoda ministra: Ali ribič neke druge
                  države v skladu z mednarodnim pravom lahko vdre v ozemeljske vode Republike
                  Slovenije?</p>
            </sp>
            <sp xml:id="SDZ1-Redna-19-1994-04-14.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod minister bo odgovoril, prosim.</p>
            </sp>
            <sp xml:id="SDZ1-Redna-19-1994-04-14.sp50">
               <speaker>MIHA KOZINC:</speaker>
               <p>Kot sem jaz seznanjen, mednarodno pravo za takšne primere določa, da gre za
                  neupravičen prestop meje in se seveda takšna dejanja obravnavajo več ali manj
                  povsod kot ustrezni prekrški pri sodniku za prekrške, z ustrezno visokimi
                  denarnimi kaznimi in seveda tudi z ustrezno kaznijo tistega zapora, ki ga sodnik
                  za prekrške lahko izreče za takšne osebe in z odvzemom sredstva, s katerim so
                  prestopili mejno črto - to je v tistih primerih lahko tudi odvzem ustreznega
                  čolna, ladje ali kako drugače.</p>
            </sp>
            <sp xml:id="SDZ1-Redna-19-1994-04-14.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Nihče več ne želi besede. Torej bomo sedaj
                  glasovali o amandmaju gospoda Marijana Poljška k 349. členu. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da smo amandma sprejeli.</p>
               <p>Sedaj bomo glasovali o 349. členu v celoti. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo člen sprejeli.</p>
               <p>Dajem v obravnavo in na glasovanje predlog za novi 349.a člen, ki se glasi:
                  "Raznaradovanje slovenskega narodnega ozemlja" - 349.a, ta predlog ste prejeli z
                  dodatnim gradivom. "Kdor na ozemlju Republike Slovenije ustvarja pogoje za
                  nastanek in razvoj novih narodnih manjšin ali skupnosti, poleg z ustavo priznane
                  avtohtone italijanske in madžarske manjšine ter romske skupnosti, in kdor na
                  ozemlju Republike Slovenije organizira množično doseljevanje neavtohtonih
                  Italijanov, Madžarov in Romov, se kaznuje z zaporom od 1 do 10 let". Amandma je
                  predlagala skupina poslancev, s prvo podpisanim Marijanom Poljšakom.</p>
               <p>Želi kdo razpravljati o tem amandmaju? Gospod Marijan Poljšak, izvolite.</p>
            </sp>
            <sp xml:id="SDZ1-Redna-19-1994-04-14.sp52">
               <speaker>MARIJAN POLJŠAK:</speaker>
               <p>Najprej, da ne bi kdo rekel, da je kazen zelo huda 1 leto. Jaz imam izkušnje iz
                  kaznovanja in vem, da prvič, ko si kaznovan, dobiš pogojno eno leto za dobo enega
                  leta. Najprej je pogojna kazen, tako da ne bi kdo mislil, da kazni, ki so
                  napisane, jih človek takoj dobi. Ko si obsojen, potem dobiš najprej pogojno,
                  drugič pa dobiš zares.</p>
               <p>Raznarodovanje, to je problem. Mi smo majhen narod. Raznarodovanje slovenskega
                  narodnega ozemlja. V šoli so me učili še učitelji, ki so svojo mladost doživeli
                  pod Italijo, pa pod staro Jugoslavijo in so bili vzgojeni narodnoobrambno. In
                  družinsko vzgojo ima tudi vsak. Je znan pojem slovensko narodno ozemlje. To pomeni
                  ozemlje, na katerem so naseljeni Slovenci in so obenem lastniki te zemlje. Učili
                  smo se, da je nekoč slovensko narodno ozemlje segalo v Furlansko nižino, Panonsko
                  nižino in v Alpe do Donave in Tirolov. Potem pa so se tujci, pogosto tudi po
                  zaslugi Slovencev, naseljevali med Slovence in jih potujčevali. Tako se je vedno
                  štelo naseljevanje tujcev za protinarodno dejanje in narodno izdajo in tudi danes
                  se te stvari ne more drugače razumeti. Ne vem, ali so se stvari popolnoma
                  spremenile. Potem pa tudi ni več slovenskega naroda, najbrž. Slovenski narod je
                  sedaj v primerjavi s sosednjimi narodi maloštevilčen in zaseda majhno narodno
                  ozemlje. Zato bi bilo potujčevanje države slovenskega naroda še bolj usodno in bi
                  pomenilo nadaljni propad slovenskega naroda. Torej, zaradi interesov slovenskega
                  naroda je treba preganjati vsako možnost, da se v Republiki Sloveniji pojavijo in
                  razvijejo nove narodne manjšine in nove narodne skupnosti, ali pa da bi se zgodilo
                     <stage>(kar človek bere in vodje poslanskih klubov berejo, in tisti, ki so pri
                     mednarodnem odboru tudi berejo razne namene)</stage> kot piše v drugem odstavku
                  tega predloga tega člena.</p>
               <p>Poglejte, če obstaja slovenska zemlja in se na njej naselijo Neslovenci in tisti
                  imajo po raznih dvomljivih tolmačenjih ustave, zakonov in tako naprej možnost, da
                  govorijo v svojem jeziku. Se pravi, nekoč je bila to slovenska zemlja, ki jo je
                  imel slovenski kmet, potem so pa slovenskemu kmetu zemljo vzeli, tam so zgradili
                  bloke, v teh blokih stanujejo Neslovenci, ki lahko govorijo neslovensko in to v
                  nedogled. Potem imajo pa še neslovensko šolo oziroma recimo srbohrvaško šolo in
                  potem nastane narodna manjšina. Nastanejo nevarne majhne občine. Seveda najprej
                  nastane majhna občina, potem z doseljevanjem - saj poznamo te zgodbe. To je
                  raznarodovanje slovenskega narodnega ozemlja. Hvala.</p>
            </sp>
            <sp xml:id="SDZ1-Redna-19-1994-04-14.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Najprej bi se vam opravičil: o 349. členu ne bi bilo potrebno
                  glasovati v celoti, ker smo v celoti sprejeli novo besedilo, torej sem vam naložil
                  eno glasovanje preveč. Želi še kdo besedo v razpravi o tem predlogu amandmaja?
                  Gospa Vika Potočnik, izvolite.</p>
            </sp>
            <sp xml:id="SDZ1-Redna-19-1994-04-14.sp54">
               <speaker>VIKTORIJA POTOČNIK:</speaker>
               <p>Spoštovani gospod Poljšak! Res cenim vaš trud, ampak vseeno bi vas bilo potrebno
                  opozoriti, da gre za kazenski zakonik in tega amandmaja ne bi podprla. Bi vas pa
                  vprašala tudi zaradi tega. Ali ste vi Marijan Poljšak ali ste brez "j"? Namreč v
                  amandmajih, ki jih podpisujete, ste včasih z "j", včasih brez "j" - in bi rada
                  vedela ali je to isti Marijan Poljšak. Hvala.</p>
            </sp>
            <sp xml:id="SDZ1-Redna-19-1994-04-14.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marijan Poljšak.</p>
            </sp>
            <sp xml:id="SDZ1-Redna-19-1994-04-14.sp56">
               <speaker>MARIJAN POLJŠAK:</speaker>
               <p>Gospa Vika Potočnik, vsekakor vam bom odgovoril. Prvo, resni del. Jaz vas
                  sprašujem: Ali tako pojmovanje, ko sem ga jaz tukaj izrazil, menite, da je to
                  raznarodovanje slovenskega narodnega ozemlja. Prvič, vas sprašujem, ali mislite,
                  da je to res, kar sem jaz trdil, ali se ne strinjate in kako je s to stvarjo
                  drugače? In drugič: Ali ste vi za to? Glede mojega priimka in "j-ja", ki je v
                  priimku. To bi vi, ki ste tako izobraženi, morali vedeti, zakaj je v slovenskih
                  besedah, priimkih, mestih, krajevnih imenih, kakor koli črka "j". Zato, ker so
                  slovenščino slovanizirali, ne slovenizirali, slovanizirali. Kranj se reče "Kran"
                  in vsak reče "Kran" in napiše se pa "Kranj". Polšak se je vendno reklo "Polšak"
                  ali "Polšak", odvisno od človeka, kako je izgovoril, ampak nikoli "j-ja" ni bilo
                  vmes. "J" je umeten, zato ker je, zato ker imajo Srbi in Rusi "lj", "nj" in še ne
                  vem kaj. <stage>(Smeh.)</stage></p>
            </sp>
            <sp xml:id="SDZ1-Redna-19-1994-04-14.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Da, prosim gospod minister, izvolite.</p>
            </sp>
            <sp xml:id="SDZ1-Redna-19-1994-04-14.sp58">
               <speaker>MIHA KOZINC:</speaker>
               <p>Jaz bi začel s tistim, kot je začel gospod Poljšak, in sicer, ko je dejal, da
                  prvič vsak dobi pogojno obsodbo. Tega pravila seveda ni. Dobi pač takšno kazen,
                  kakršno mu je odmerilo sodišče. Tako nekdo dobi tudi že prvič 10 let zapora ali
                  manj ali več. Seveda zato tega pravila pri izrekanju kazni, da kdor je prvič pred
                  sodiščem, dobi pogojno obsodbo, ni.</p>
               <p>Glede samega kaznivega dejanja "raznarodovanje slovenskega narodnega ozemlja" bi
                  pa želel povedati tole. Prvič, seveda malo smo presenečeni, ker smo danes dobili
                  ta amandma in ga do sedaj nismo uspeli obravnavati. Vendar, če ta amandma oziroma
                  to novo kaznivo dejanje, ki se bi tukaj pojavilo, zasleduje cilj, da se zmanjša
                  Slovenija, da se seveda poslabša njena ozemeljska celovitost ali pa kakorkoli
                  drugače, je to konzumirano v drugih členih; kajti kdor bi, recimo množično
                  doseljeval neavtohtone Italijane, Madžare in Rome, s tem bi mogoče imel namen, da
                  se tisti del ozemlja odcepi od Slovenije in se priključi Italiji, Madžarski ali pa
                  ne vem kam. S tem bi seveda storil kaznivo dejanje ali kršitev ozemeljske
                  nedotakljivosti ali napad na neodvisnost države, napad na ozemeljsko celovitost, v
                  končni fazi pa seveda morebiti tudi napad oziroma tudi kaznivo dejanje veleizdaje.
                  Zato je moje osebno mnenje, moram priznati, da je to moje osebno mnenje, glede na
                  to, da smo ta amandma dobili danes, da takšno kaznivo dejanje glede na cilje, ki
                  ga zasleduje, v tem trenutku ni potrebno.</p>
            </sp>
            <sp xml:id="SDZ1-Redna-19-1994-04-14.sp59">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marijan Poljšak.</p>
            </sp>
            <sp xml:id="SDZ1-Redna-19-1994-04-14.sp60">
               <speaker>MARIJAN POLJŠAK:</speaker>
               <p>Jaz bi gospoda ministra vprašal: Ali priznava, da se je skozi zgodovino dogajalo
                  raznarodovanje slovenskega narodnega ozemlja, ali meni, da se to lahko, ali pa
                  celo še sedaj dogaja in kako on, kot naš minister v tej zadevi v kazenski
                  zakonodaji to preprečuje, da se bi dogajalo? Hvala.</p>
            </sp>
            <sp xml:id="SDZ1-Redna-19-1994-04-14.sp61">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod minister.</p>
            </sp>
            <sp xml:id="SDZ1-Redna-19-1994-04-14.sp62">
               <speaker>MIHA KOZINC:</speaker>
               <p>Torej, spoštovani gospod Poljšak, seveda se strinjam z zgodovinskimi dejstvi, ki
                  so seveda bila in o katerih smo se tudi mi v šoli učili tako, kot ste vi napisali
                  v svoji obrazložitvi. Pač to so zgodovinska dejstva in tu jih vsi priznavamo.
                  Vendar, osebno menim, da je v prejšnjih treh členih že zagotovljena zaščita za
                  takšen primer, kakršnega vi predvidevate v 349.a členu.</p>
            </sp>
            <sp xml:id="SDZ1-Redna-19-1994-04-14.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Marijan Poljšak.</p>
            </sp>
            <sp xml:id="SDZ1-Redna-19-1994-04-14.sp64">
               <speaker>MARIJAN POLJŠAK:</speaker>
               <p>Dobro, zgodovina je lepa, ampak jaz sem vas vprašal, ali smatrate, da se lahko
                  sedaj in če se sedaj dogaja raznarodovanje slovenskega narodnega ozemlja? Tisto mi
                  niste odgovorili. Prejšnji členi ne zagotavljajo teh stvari.</p>
            </sp>
            <sp xml:id="SDZ1-Redna-19-1994-04-14.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo? Ja, prosim, izvolite, gospa Jadranka Šturm-Kocijan.</p>
            </sp>
            <sp xml:id="SDZ1-Redna-19-1994-04-14.sp66">
               <speaker>JADRANKA ŠTURM-KOCIJAN:</speaker>
               <p>Hvala lepa. Spoštovane poslanke, spoštovani poslanci! Ker sem tudi jaz sedaj
                  dobila pred nekaj minutami na mizo ta tekst in ko ga ponovno berem, doživljam to
                  besedilo tako, da že sama avtohtona narodnostna skupnost oziroma manjšina, že sama
                  po sebi lahko ogroža slovenski narod, s čemer se absolutno ne strinjam. Sama
                  manjšina po sebi tega ne more storiti. Je del naše države, so to tudi državljani,
                  torej naši državljani. Drugo pa je, če nekdo organizira množično doseljevanje. To
                  recimo Primorci dobro poznamo, ko smo bili pod okupacijo Italije. Šlo je res za
                  sistematično naseljevanje Italijanov na območje Primorske oziroma Istre. Samo v
                  tem primeru je šlo za okupatorja, ki je to ozemlje okupiral in potem seveda
                  namenoma želel tudi potujčiti ta del, ki ga je imel okupiranega. Sama manjšina pa
                  menim, da nas ogrožati v tem ne more. Hvala.</p>
            </sp>
            <sp xml:id="SDZ1-Redna-19-1994-04-14.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima mag. Janez Jug. Repliko ima gospod Marijan Poljšak.</p>
            </sp>
            <sp xml:id="SDZ1-Redna-19-1994-04-14.sp68">
               <speaker>MARIJAN POLJŠAK:</speaker>
               <p>Gospa Jadranka, vi ste rekli, da razumete iz tega teksta oziroma ne razumete, da
                  čitate iz tega teksta, da trdim jaz, da manjšina ogroža. Kje ste vi v tem tekstu
                  to dobili? Drugi tekst, naprej, piše točno neavtohtonih. To se pravi, tu ni
                  Italijanov, ki so živeli v Istri, ampak rekel sem, vi verjetno ne delate pri
                  Odboru za mednarodne odnose, ampak jaz imam informacije o razgovorih med
                  italijanskim veleposlanikom in predsednikom Republike Slovenije o nekem
                  naseljevanju, kjer ni določeno "avtohtoni" Italijani. Italijani!</p>
            </sp>
            <sp xml:id="SDZ1-Redna-19-1994-04-14.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika, gospa Jadranka Šturm-Kocijan, izvolite.</p>
            </sp>
            <sp xml:id="SDZ1-Redna-19-1994-04-14.sp70">
               <speaker>JADRANKA ŠTURM-KOCIJAN:</speaker>
               <p>Hvala lepa. Gospod Poljšak, če pride Italijan v Slovenijo in če ni del avtohtone
                  manjšine, potem je to tujec. Ne vem koliko časa lahko tujec potem v Sloveniji
                  ostane. Tudi za to, verjetno, je po naši zakonodaji stvar dokaj natančno določena.
                  Hvala.</p>
            </sp>
            <sp xml:id="SDZ1-Redna-19-1994-04-14.sp71">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mag. Janez Jug, prosim.</p>
            </sp>
            <sp xml:id="SDZ1-Redna-19-1994-04-14.sp72">
               <speaker>MAG. JANEZ JUG:</speaker>
               <p>Čeprav sem veliki zagovornik pravic avtohtonih italijanskih narodnosti na našem
                  področju, vendar v času, v katerem živimo oziroma tudi glede na politična
                  dogajanja, ki so onstran meje itd., se bom vzdržal pri tem amandmaju, ne bom niti
                  za niti proti. Vendar pa menim, da morajo druge politike reševati v tem trenutku
                  situacijo oziroma probleme, ki nastajajo na zahodni meji slovenske države. To, kar
                  Poljšak govori, je nepreverjeno, mogoče pa je v tem dosti resnice. K meni hodijo
                  ljudje, stanujem na obronku, ko so bili včasih slovenski tabori; različne stvari
                  se dogajajo. Mislim, da tisti, ki vodi zunanjo politiko in tisti, ki vodi notranjo
                  politiko v tej državi, bi moral biti na te ekscese pozoren in voditi dosledno
                  politiko tega področja. Hvala lepa.</p>
            </sp>
            <sp xml:id="SDZ1-Redna-19-1994-04-14.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne in dajem ta amandma za novi 349.a
                  člen na glasovanje. Prosim, da ugotovimo sklepčnost. Ugotovimo sklepčnost!
                     <stage>(52 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Smo pri 350. členu <stage>(ponovno v našem pregledu)</stage>, kjer imamo dva
                  amandmaja in potem še en amandma na amandma, ki je prispel dodatno. Prvi amandma:
                  člen se črta. Predlagatelj je gospod Janko Predan. Odbor amandmaja ne podpira.</p>
               <p>Drugi amandma: dodata se nov drugi in tretji odstavek 350. člena, ki se glasita:
                  2."Kdor z namenom, da bi ogrozil ustavno ureditev ali varnost Republike Slovenije,
                  vzame življenje poslancu, državnemu svetniku, članu Vlade, sodniku Ustavnega
                  sodišča in sodniku Vrhovnega sodišča, se kaznuje z zaporom najmanj 7 let ali z
                  zaporom 20 let."</p>
               <p>3. "Kdor z namenom, da bi ogrozil ustavno ureditev ali varnost Republike
                  Slovenije, vzame življenje preiskovalnemu ali sojejočemu sodniku, državnemu
                  tožilcu ali njegovem zastopniku, ki je udeležen v postopku proti hudodelski
                  združbi, se kaznuje z zaporom najmanj 7 let ali z zaporom 20 let."</p>
               <p>Na ta amandma je vložen amandma na amandma: Amandma se spremeni tako, da se
                  najvišja zagrožena kazen spremeni z 20 let na 15 let. Amandma je predlagala
                  skupina poslancev s prvopodpisanim gospodom dr. Leom Šešerkom. Dajem ta dva
                  amandmaja, amandma na amandma in celoten 350. člen v obravnavo. Kdo želi besedo?
                  Gospod dr. Leo Šešerko, izvolite.</p>
            </sp>
            <sp xml:id="SDZ1-Redna-19-1994-04-14.sp74">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Še pred dvema letoma takega
                  amandmaja ne bi predlagal. Smrt gospoda Krambergerja, neka znamenja o tem, da se
                  nasilje v Sloveniji tudi na političnem prostoru vedno bolj uveljavlja, me je
                  prepričalo, da je takšen amandma smiseln.</p>
               <p>Amandma na amandma je vložen zato, da je koherenten ta amandma s celim sistemom
                  zakona. V vseh sosednjih deželah je, recimo smrt generala De la Chiese, ki je
                  poskušal raziskati delovanje mafije v Italiji, in so ga zato ubili, in napadi na
                  mnoge druge sodnike in tiste tožilce itd., ki so bili</p>
               <p>udeleženi v teh raziskavah, mislim, da kažejo na to, da je spopad z organiziranim
                  kriminalom zelo kompliciran, težaven in zahteven in mislim, da je iz teh razlogov
                  ta amandma utemeljen. Hvala.</p>
            </sp>
            <sp xml:id="SDZ1-Redna-19-1994-04-14.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod minister, izvolite.</p>
            </sp>
            <sp xml:id="SDZ1-Redna-19-1994-04-14.sp76">
               <speaker>MIHA KOZINC:</speaker>
               <p>Torej ta primer, ki ga je gospod dr. Šešerko dal, in sicer primer gospoda
                  Krambergerja, najbrž ni bil v celoti na mestu. Tam je bilo v sodnem postopku
                  ugotovljeno, da ne gre za nikakršne motive politične narave in da seveda ne gre za
                  kakršenkoli umor, ki bi ga lahko aplicirali kot politični umor. Zato seveda to
                  zadevo lahko pustimo ob strani in seveda to ni primer napada na ustavno
                  ureditev.</p>
               <p>Amandma je seveda, kar se pravne tehnike tiče in kar se tiče predlagateljev, lahko
                  tudi popolnoma na mestu. Gre za politično vprašanje, do kakšne mere uredi zaščito
                  posameznim nosilcem državnih funkcij. Če se Državni zbor odloči, da umor poslanca,
                  sodnika ustavnega in sodnika Vrhovnega sodišča, državnega svetnika in seveda, če
                  bi bila s tem ogrožena ustavna ureditev, sankcionira v tem členu, potem seveda ne
                  spreminja sistematike zakona. Vendar, tretji odstavek tega istega člena - temu
                  tretjemu odstavku pa seveda ni mesto v tem poglavju, ker govori o hudodelskih
                  združbah in ob ustreznem, če bo amandma sprejet, redakcijskem popravku je pač ta
                  amandma potrebno vključiti v kaznivo dejanje zoper pravosodje, ne pa zoper ustavno
                  ureditev.</p>
            </sp>
            <sp xml:id="SDZ1-Redna-19-1994-04-14.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo?</p>
               <p>Ugotavljam, da nihče in prehajam h glasovanju.</p>
               <p>Najprej bomo glasovali o amandmaju pod 1. točko, Janka Predana. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da ta amandma ni sprejet.</p>
               <p>Sedaj bomo glasovali o amandmaju na amandma pod 2. točko, ki predlaga, da se v
                  navedbi 20 let, spremeni 20 let v 15 let. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da smo amandma na amandma sprejeli. Torej se v besedilu amandmaja, ki
                  ga imate pod 2. točko, navedba "20 let" spremeni v "15".</p>
               <p>Sedaj dajem na glasovanje amandma pod 2. točko v celoti, kot je bil vložen.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je ta amandma sprejet.</p>
               <p>Sedaj bomo glasovali še o tako spremenjenem 350. členu v celoti. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo 350. člen sprejeli.</p>
               <p>Smo pri 352. členu. Amandma se glasi: Doda se nov tretji odstavek, ki se glasi:
                     <stage>(iz dvorane: Umik)</stage> Je umaknjen, hvala lepa.</p>
               <p>Gremo k 359. členu: Tretji odstavek se spremeni tako, da se glasi: "Storilec
                  dejanja iz prvega in drugega odstavka tega člena, ki prepreči izvršitev kaznivih
                  dejanj, določenih v prvem odstavku, jih pravočasno naznani ali omogoči njihovo
                  pojasnitev v preiskovalnem postopku ali pred sodiščem, se kaznuje z zaporom do
                  enega leta, sme pa se mu tudi odpustiti kazen".</p>
               <p>Predlagatelj je skupina poslancev, s prvo podpisanim gospodom  dr. Leom Šešerkom.
                  Dajem ta amandma in člen v celoti v obravnavo.</p>
               <p>Kdo želi besedo? Besedo ima gospod dr. Leo Šešerko, prosim.</p>
            </sp>
            <sp xml:id="SDZ1-Redna-19-1994-04-14.sp78">
               <speaker>DR. LEO ŠEŠERKO:</speaker>
               <p>Spoštovani podpredsednik, spoštovani zbor. Smisel tega amandmaja, glede na osnovni
                  tekst, je v tem, da si že med samo preiskavo in v obravnavi pred sodiščem storilec
                  kaznivega dejanja lahko še premisli in, da tako rečem, "potunka" celotno
                  hudodelsko združbo, medtem ko v osnovnem tekstu te možnosti ni in ima udeleženec
                  hudodelske združbe možnost, da naznani kaznivo dejanje takrat, ko se še ni
                  zgodilo:  kar je seveda tudi zelo zaželeno in smiselno, ni pa nujno. Pri
                  hudodelskih združbah, katerih dejanja je zelo težko razjasniti pred sodišči zaradi
                  tega, ker so vsi udeleženci in, kot veste, tudi priče, pod hudim pritiskom in
                  grožnjami, je takšna določba zelo smiselna, ker omogoča, olajša dokazne postopke v
                  teh primerih. Jaz sicer razumem dilemo, ali če hočete, težavo predlagateljev
                  zakona oziroma strokovne skupine. To je v bistvu nek element, če hočete,
                  ameriškega kazenskega postopka, kjer je status toženca in tožilca bistveno
                  drugačen, ali pa vsaj nekoliko drugačen kot v evropskem kazenskem sistemu. Vendar
                  bi opozoril, da so v obrazložitvi predlagatelji tudi na to opozorili, da stojijo
                  na stališču, da je potrebno postopno in počasi te spremembe v naš
                  evropsko-kontinentalni kazenski sistem uvajati. In taka določba, kot je tu
                  predvidena, po mojem ravno gre v tej smeri postopnega uvajanja sprememb v kazenski
                  zakonik in seveda potem v nadaljevanju tudi zakon o kazenskem postopku.</p>
            </sp>
            <sp xml:id="SDZ1-Redna-19-1994-04-14.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta amandma na
                  glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je amandma sprejet.</p>
               <p>Prehajam h glasovanju o 359. členu v celoti. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen sprejeli.</p>
               <p>K 390. členu sta vložena dva amandmaja: Za 390. členom se doda nov 390.a člen, ki
                  se glasi: "Pred 26.6.1991 se ni začelo zastaranje kazenskega pregona zaradi
                  kaznivih dejanj, ki so bila storjena po 6. aprilu 1941 in za katere se je po
                  predpisih, veljavnih ob času storitve, smel izreči zapor nad 5 let oziroma tej
                  ustrezna ali hujša kazen proti storilcem, ki so po tedanjih predpisih veljali za
                  uradne osebe ali za vojaške osebe, ali za odgovorne osebe. Za storilce kaznivih
                  dejanj iz prvega odstavka tega člena glede tega zastaranja pregona ne velja
                  določba drugega odstavka 3. člena tega zakonika". Predlagatelj je skupina
                  poslancev, s prvo podpisanim gospodom Francom Zagožnom.</p>
               <p>In drugi: Za 390. členom se doda novi 390.a člen, ki se glasi: "Pred 26.6.1991 se
                  ni začelo zastaranje kazenskega pregona zaradi kaznivih dejanj, ki so bila
                  storjena po 15.5.1945 in za katera se je po predpisih, veljavnih ob času storitve,
                  smel izreči zapor nad 5 let oziroma tej ustrezna ali hujša kazen proti storilcem,
                  ki so po tedanjih predpisih veljali za uradne osebe, ali za vojaške osebe, ali za
                  odgovorne osebe. Za storilce kaznivih dejanj iz prvega odstavka tega člena glede
                  tega zastaranja pregona ne velja določba drugega odstavka 3. člena tega zakonika".
                  Predlagatelj je skupina poslancev, s prvo podpisanim gospodom dr. Jožetom Pučnikom
                  in skupina poslancev, s prvo podpisanim gospodom Miroslavom Mozetičem.</p>
               <p>Dajem ta dva amandmaja, in seveda tudi člen, na katerega se sicer ne nanašata,
                  ampak mu dodajata novi člen, v obravnavo. Želi kdo besedo? Gospod minister Miha
                  Kozinc.</p>
            </sp>
            <sp xml:id="SDZ1-Redna-19-1994-04-14.sp80">
               <speaker>MIHA KOZINC:</speaker>
               <p>Torej, Vlada je o tem vprašanju zavzela stališče in poslala pisno mnenje 24.3.1994
                  Državnemu zboru in po vsej verjetnosti ga imate v gradivu, ki je priložen temu
                  tukaj notri. Ker gre seveda za relativno komplicirano strokovno vprašanje, jaz
                  tega celotnega teksta ne bi ponovno bral in ne bi ponovno teoretičnih obrazložitev
                  dajal, vendar bi samo ta drugi odstavek, ki je v tem primeru pomemben, želel
                  ponovno poudariti. Gre za to, da ustava v 28. členu določa načelo zakonitosti v
                  kazenskem pravu, hkrati pa v drugem odstavku tega člena dopušča odstop od tega
                  načela, ki gre vselej v korist storilca kaznivega dejanja. V 155. členu pa ustava
                  načeloma prepoveduje povratno veljavo pravnih aktov. Izjemoma pa je v skladu z
                  drugim odstavkom tega člena mogoče, da zakon določi povratno veljavo posameznih
                  njegovih določb, če to zahteva javna korist in če se s tem ne posega v pridobljene
                  pravice. Želel bi poudariti to dejstvo "da se s tem ne posega v pridobljene
                  pravice". Zastaranje je seveda pridobljena pravica. Za vse tiste, ki je nastopilo
                  zastaranje, taka določba, kakršna je sedaj dana v tem amandmaju, ne more veljati,
                  kajti prišlo je do zastaranja, do pridobljene pravice in povratne veljave v tem ne
                  more biti. Bi pa seveda res prosil, če pred odločitvijo natančno pogledate mnenje
                  Vlade k 390. členu. Mnenje je bilo v celoti usklajeno z vladno službo za
                  zakonodajo in smo ga dalj časa pripravljali in dalj časa tudi teoretične osnove za
                  takšno stališče obrazlagali.</p>
            </sp>
            <sp xml:id="SDZ1-Redna-19-1994-04-14.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi kdo sodelovati v razpravi? Ugotavljam, da nihče.</p>
               <p>Prehajamo torej h glasovanju. Najprej bomo glasovali o amandmaju pod točko 1, ki
                  ga je vložila skupina poslancev, s prvo podpisanim gospodom Francom Zagožnom.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da amandma ni sprejet.</p>
               <p>Amandma pod točko 2 dajem na glasovanje. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(23
                     poslancev.)</stage></p>
               <p>Ugotavljam, da je ta amandma sprejet.</p>
               <p>Sedaj dajem na glasovanje sicer nespremenjeni 390. člen, na katerega se ni nanašal
                  ta amandma. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da smo ta člen sprejeli.</p>
               <p>K 394. členu je bil vložen amandma: Člen se spremeni tako, da se glasi: "Ta
                  zakonik začne veljati 90. dan po objavi v Uradnem listu Republike Slovenije".
                  Predlagatelj je odbor, torej matično delovno telo. Želi kdo besedo o tem
                  amandmaju? Ugotavljam, da nihče in ga dajem na glasovanje. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli in s tem spremenili člen v celoti.</p>
               <p>Dajem sedaj v obravnavo in na glasovanje <stage>(v skladu s sklepom, ki smo ga
                     sprejeli ob začetku te točke)</stage> vse tiste člene, h katerim ni bil vložen
                  amandma. Želi kdo o teh členih razpravljati? Ugotavljam, da nihče in jih dajem na
                  glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo vse ostale člene sprejeli.</p>
               <p>Dajem v obravnavo in glasovanje naslov zakona.  Želi kdo razpravljati o naslovu
                  zakona? Ugotavljam, da ne in dajem naslov zakona na glasovanje. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sprejeli naslov zakona.</p>
               <p>Glede na to, da smo pri prehodu v tretjo obravnavo pri tem zakonu in da smo hkrati
                  tudi sprejeli sklep, da naj bi začeli vsi zakoni iz tega paketa veljati naenkrat,
                  to seveda pomeni, da moramo sprejeti samo še sklep, da zakon pripravi za tretjo
                  obravnavo predlagatelj. <stage>(iz dvorane - se ne sliši)</stage> Seveda. Saj pri
                  tretji obravnavi, čim  je pripravljeno ima tretja obravnava prednost in gre lahko
                  takoj na dnevni red. To se pravi, če bo vloženo za majsko obravnavo, se da takoj
                  maja na dnevni red, ker je to tudi v skladu z našim načrtom dela.</p>
               <p>Dajem torej na glasovanje, da predlagatelj pripravi za tretjo obravnavo zakon.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo tudi ta sklep sprejeli. In s tem zaključujem to točko dnevnega
                  reda.</p>
               <p>Prehajamo na <title>ODLOČANJE O PREDLOGU ČLANOV KOMISIJE ZA POSLOVNIK O RAZLAGI
                     29., 293., 294. IN 295. ČLENA POSLOVNIKA</title>.</p>
               <p>Gradivo za to točko dnevnega reda, ki so ga predložili člani Komisije za
                  poslovnik, je komisija sprejela na seji dne 13. 4. 1994. O tej razlagi pa nam
                  predlaga, da odloči Državni zbor. Gradivo ste prejeli danes na mizo; poročilo
                  komisije ste prav tako prejeli na klop.</p>
               <p>Želi poročevalec komisije besedo? Prosim, besedo ima gospod Miran Potrč.</p>
            </sp>
            <sp xml:id="SDZ1-Redna-19-1994-04-14.sp82">
               <speaker>MIRAN POTRČ:</speaker>
               <p>Hvala lepa. Naprej bi rad opozoril, da Komisija za poslovnik sama ni predlagala,
                  da naj bi Državni zbor odločal o njeni razlagi, povezani z 29. členom poslovnika
                  Državnega zbora. Če bo takšna želja, ima vsak poslanec to pravico predlagati in v
                  tem primeru bo odločitev Državnega zbora potrebna. Je pa po sklepu komisije
                  predlagala, da naj bi razpravljal in odločal o razlagi Državni zbor v povezavi z
                  293., 294. in 295. členom poslovnika, ker se nam je ta tematika pač zdela nekoliko
                  bolj pomembna, zapletena in ker je o tem bilo tudi več različnih pogledov. Naj
                  povem, da je gospod mag. Herman Rigelnik, predsednik Državnega zbora, Komisiji za
                  poslovnik naložil, da oceni 293. člen poslovnika Državnega zbora in sporoči, na
                  kakšen način naj se mnenje Predsednika Republike v Državnem zboru obravnava;
                  posebej tudi, ali se ob tem lahko postavljajo vprašanja, ali ob tem lahko teče
                  razprava in ali se lahko sprejemajo sklepi.</p>
               <p>Za razpravo v poslovniški komisiji o tem vprašanju so nam bili izhodišče ustavni
                  odnosi, predvsem 107. člen ustave Republike Slovenije, in določila že citiranih
                  treh členov poslovnika. Ob tem je komisija govorila o naslednjih temeljnih
                  vprašanjih in sprejela tudi naslednje rešitve.</p>
               <p>Prvo vprašanje, o katerem smo razpravljali, je bilo, ali je po 107. členu ustave
                  mogoče od Predsednika Republike zahtevati karkoli drugega razen mnenje. Naše
                  enotno mnenje je bilo, da ničesar drugega razen mnenja od predsednika Republike ni
                  mogoče zahtevati. Da pa tudi predsednik Republike nič drugega kot mnenje Državnemu
                  zboru ne more sporočiti, ker je to izrecna določba 107. člena ustave. Pri tem smo
                  menili, da je prav, da kadar mnenje zahteva Državni zbor, naj bo zahteva za mnenje
                  čim bolj določna, da ne bo omogočala različnih tolmačenj, da je mnenje mogoče
                  zahtevati za neka družbena vprašanja ali za vprašanja, ki so povezana z zakonom
                  ali drugim aktom, ki je že v proceduri Državnega zbora, da pa ni mogoče zahtevati
                  pojasnil za izjave, ki jih je Predsednik dal, da je potrebno po poslovniku
                  določiti rok, v katerem naj da mnenje Predsednik Republike, da ta rok v poslovniku
                  ni določen, da naj bo zato razumen in naj se smiselno uporabljajo nekateri drugi
                  roki v poslovniku Državnega zbora, ki so povezani z nalogami, ki jih daje Državni
                  zbor določenim drugim organom. Nismo se želeli opredeliti za noben konkreten rok,
                  ker so lahko situacije tudi različne, menili pa smo, da ta rok mora biti
                  razumen.</p>
               <p>Pogovarjali smo se o tem, v okviru kakšnih vprašanj je mogoče zahtevati mnenje
                  predsednika Republike in po razpravi sprejeli stališče, da ga je mogoče zahtevati
                  o vprašanjih, ki so v pristojnosti Državnega zbora in o vprašanjih, ki so v
                  pristojnosti predsednika Republike. O teh vprašanjih, o katerih sem sedaj govoril,
                  mislim, da v Komisiji za poslovnik ni bilo veliko razhajanj; deloma samo o tem,
                  ali naj se precizira ali ne, o čem naj se daje mnenje. Po razpravi smo z veliko
                  večino glasov menili, da je možno precizirati, da se to mnenje daje v povezavi z
                  vprašanji, ki so v pristojnosti Državnega zbora in z vprašanji, ki so v
                  pristojnosti Predsednika Republike.</p>
               <p>Drugo vprašanje, o katerem smo razpravljali, je bilo vprašanje, ali lahko po 293.
                  členu poslovnika Državni zbor določi, v kakšni obliki naj se mnenje Predsednika
                  Republike poda:</p>
               <p>ali lahko torej Državni zbor izbira in odloča o tem, da sme biti mnenje pisno in
                  samo pisno, ali da sme biti mnenje ustno in samo ustno ali v neki kombinaciji?</p>
               <p>Dilema, ki je bila tu postavljena, je bila naslednja.</p>
               <p>Prvič, da se Državni izbor lahko odloči, da bo zahteval ustno ali pisno mnenje in
                  da je to pravica njegove odločitve. Tisti člani poslovniške komisije, ki so se
                  zavzemali za tako rešitev, so menili, da če imamo v 294. in 295. členu poslovnika
                  predsedniku Državnega zbora dano izbiro, da pove, ali želi ustno, želi pisno, da
                  bi bilo prav, da se enaka logika uporablja tudi za Državni zbor in da tudi Državni
                  zbor lahko sklene: želim pisno, želim ustno.</p>
               <p>Drugo mnenje, po katerem naj bo mnenje vedno pisno, da pa lahko Državni zbor
                  zaprosi oziroma povabi predsednika Republike, da pisno mnenje tudi ustno
                  predstavi, vendar to ni formalna zaveza predsednika republike, po kateri bi moral
                  ravnati.Predsednik Republike se torej o tem odloča sam, ima pa po 295. členu
                  pravico vedno sam tudi priti in to predstaviti.</p>
               <p>Argumentacija, za to drugo mnenje je bila, da je Državni zbor v svojem poslovniku,
                  v katerem ureja svoj način poslovanja, določil, da daje v odnosih Državni zbor -
                  Predsednik Republike predsedniku Republike to možnost izbire, da pa kar zadeva
                  pravice ali pa obveze predsednika Republike - teh izven ustavnih okvirov ne more
                  določati. In ker ni izrecno v 107. členu predvideno, kakšna bi bila ta oblika
                  mnenja, da torej Državni zbor ne more zahtevati oblike mnenja in reči "mora biti
                  usten nastop in ustna predstavitev tega mnenja".</p>
               <p>Za to drugo rešitev - da torej Državni zbor ne more zahtevati, da ustno predstavi
                  mnenje Predsednik Republike na seji Državnega zbora, da ga pa lahko povabi, da to
                  stori - se je po razpravi odločila večina članov poslovniške komisije. In takšen
                  je tudi predlog rešitve tega vprašanja v tej razlagi poslovniških določb.</p>
               <p>Tretje. Ni bilo dileme, da se predstavitev mnenja Predsednika Republike opravi kot
                  posebna točka dnevnega reda, kadar se mnenje poda o splošnem vprašanju, skratka v
                  neki stvari, ki ni že predvidena kot obravnava v Državnem zboru <stage>(zakon ali
                     nek drug akt)</stage>. Nekaj različnih pogledov je bilo o tem, ali naj bi bila
                  posebna točka ali ne, kadar je že v postopku zakon, vendar smo se kasneje z večino
                  na seji poslovniške komisije odločili in predlagali tolmačenje, da naj ustna
                  predstavitev mnenja vedno postavlja posebno točko dnevnega reda na seji Državnega
                  zbora.</p>
               <p>Med najpomembnejšimi, kot četrto, je bilo vprašanje, ali je o mnenju, ki ga da
                  ustno predsednik Republike na seji Državnega zbora, mogoča razprava in
                  odločanje.</p>
               <p>Ni bilo večjih razlik <stage>(čeprav nekaj različnih pogledov je bilo)</stage>
                  glede vprašanja, da Državni zbor mnenja predsednika Republike ne sprejema, to se
                  pravi niti ne sprejema, niti ne zavrača in o tem posebej ne sklepa. Zato je velika
                  večina članov poslovniške komisije menila, da torej odločanje o mnenju Predsednika
                  Republike ni v skladu z medsebojnimi odnosi obeh organov in tudi ne v skladu s
                  poslovniško ureditvijo.</p>
               <p>Bistvo različni pa so bili pogledi o tem, ali je o mnenju mogoča razprava. V
                  poslovniški komisiji so bile dane glede tega vprašanja naslednje alternative: da o
                  mnenju razprave ni; da naj bi bila razprava, vendar omejena, samo predstavnikov
                  poslanskih skupin oziroma, da naj bi o mnenju predsednika Republike bila razprava
                  kot o vsakem drugem vprašanju. Komisija se je odločila po razpravi za rešitev, da
                  o mnenju Predsednika Republike razprave v Državnem zboru ni. To je argumentirala z
                  razlogi, da gre za odnos dveh organov državne ureditve, da je potrebno dosledno
                  spoštovati ustavo, in da ustavna dikcija ne dopušča takšnega medsebojnega odnosa,
                  po katerem bi se o mnenju lahko vodila razprava.</p>
               <p>Drugi razlog: ker takšne razprave niti ustava, niti poslovnik ne predvidevata.</p>
               <p>In tretji razlog: ker je razprava poslancev Državnega zbora smiselna, kadar potem
                  o tem vprašanju, o katerem razpravlja, sprejema odločitev, ne pa kadar odločitve
                  ne more sprejeti.</p>
               <p>Argumenti, ki so govorili za razpravo, so pa zatrjevali, da bi bilo prav, da ima
                  Državni zbor oziroma poslanci tudi o mnenju pravico razpravljati in da bi bilo
                  morda koristno, da predsednik sliši tudi mnenje poslancev o mnenju, ki ga je
                  podal.</p>
               <p>Kot naslednje, peto. Brez večje razprave je komisija še ugotovila, da se mnenje
                  lahko nanaša na dvoje vprašanj: ali na nek akt, zakon, ki ga že obravnava Državni
                  zbor ali na neko splošno vprašanje <stage>(tukaj razlik ni bilo, ker je to bolj
                     ugotovitev)</stage>, da se po poslovniku pisno mnenje predsednika, ne glede na
                  to, ali ga je del na zahtevo Državnega zbora ali po lastni odločitvi, vedno
                  predloži vsem poslancem in pristojnemu delovnemu telesu, <stage>(tukaj ni bilo
                     nobenih razlik)</stage>, da se v primeru, kadar gre za mnenje ob nekem aktu,
                  zakonu in podobnem to mnenje v delovnem telesu in v Državnem zboru obravnava
                  takrat, ko se odloča o aktu, o zakonu in se upošteva ali ne upošteva, ampak ne z
                  neko samostojno odločitvijo, ampak pri stališčih, amandmajih in končnemu odločanju
                  o zakonu <stage>(tudi o tem ni bilo razlik v poslovniški komisiji)</stage>.</p>
               <p>Da se v primeru pisnega mnenja o splošnem aktu, o splošnem vprašanju, to prav tako
                  pošlje poslancem in delovnemu telesu <stage>(to lahko predlaga delovno telo in
                     poslanci, da bi o vprašanjih, ki so vsebina tega mnenja, razpravljal Državni
                     zbor)</stage> in da v takem primeru pač veljajo poslovniške določbe za
                  uvrščanje posameznih vprašanj na sejo Državnega zbora - potrebno je gradivo,
                  potreben je predlog, potrebni so roki in potrebno odločitev, da Državni zbor to na
                  seji uvrsti; tudi okoli tega razlik v poslovniški komisiji ni bilo. Bila so pa
                  različna mnenja o vprašanju, kaj po ustni predstavitvi mnenja o nekem splošnem
                  vprašanju predsednika Republike in ob ugotovitvi, da razprave o tem ni, je še
                  mogoče storiti. Večinsko je poslovniška komisija menila, da je mogoče kot
                  proceduralno vprašanje, ki ga je vedno mogoče postaviti, prvič predlagati, da se o
                  vprašanjih, o katerih je bil govor, odpre razprava. Vendar, da je o tem
                  proceduralnem vprašanju na tej seji treba odločati, da pa se mora v tem
                  proceduralnem vprašanju tudi precizirati, kdo bo gradivo pripravil <stage>(ker je
                     potrebno gradivo)</stage>, do kdaj bo pripravljeno in kdaj naj se to uvrsti na
                  dnevni red - pri čemer je mnenje, da praviloma ne na isto sejo, ker to ni v skladu
                  s poslovnikom.</p>
               <p>Drugič, da se lahko kot proceduralno postavi tudi vprašanje, da se ponovno po 293.
                  členu poslovnika zahteva neko novo mnenje predsednika Republike, ki mora imeti vse
                  elemente, ki so za to potrebni, da se zelo jasno pove, da gre za mnenje, da se
                  pove, o katerem vprašanju je potrebno to mnenje, da je to vprašanje precizirano
                     <stage>(da ne bo različnih razlag)</stage> in da se pove, v kakšnem roku,
                  hkrati pa tudi odloči, ali naj bo mnenje samo pisno, ali pa se povabi Predsednika
                  Republike, da ga tudi v določenem roku ustno predstavi.</p>
               <p>O teh vprašanjih je bilo nekaj razprave, predvsem ne, da sta ti dve rešitvi slabi
                  - ampak predvsem o tem, ali takšne rešitve dopuščajo vse možnosti, da lahko
                  manjšina v Državnem zboru zagotovi razpravo o tem vprašanju. Ugotovili smo, da
                  vseh ne, vendar, da ima poslovnik možnosti, po katerih je mogoče zagotoviti tudi
                  manjšini, in sicer najmanj petini poslancev, da z ustreznim gradivom zagotovi
                  razpravo o tem vprašanju; v skrajnem primeru na izredni seji. Skratka, da
                  poslovnik take rešitve predvideva in da tudi v tem primeru ne moremo od načela
                  sicer poslovniške ureditve odstopati.</p>
               <p>To je krajša obrazložitev vprašanj, ki so zapisana. Nekoliko več besed sem povedal
                  o teh dilemah, pa različnih možnih rešitvah, ki so bile, ki v obrazložitvi niso
                  zapisane. Rad bi povedal še to, da smo imeli za podlago nek predlog sklepa, in da
                  se je o vsaki dilemi - kot alternativi - glasovalo in da je na koncu bila
                  izglasovana razlaga, kakor vam je posredovana.</p>
               <p>V imenu Komisije za poslovnik predlagam, da to razlago sprejmete. Hvala.</p>
            </sp>
            <sp xml:id="SDZ1-Redna-19-1994-04-14.sp83">
               <speaker>PODPREDSEDNIK DR. LEV KREFT:</speaker>
               <p>Hvala. Želi besedo predstavnik sekretariata? <stage>(Ne.)</stage> Opozarjam
                  poslanke in poslance Državnega zbora - poleg tega nas je v dvorani ta trenutek
                  premalo - na 334. člen, na katerega se naslanjamo pri izvedbi te točke in
                  odločanja o tej točki.</p>
               <p>Ta 334. člen pravi: "Če pride do dvoma o vsebini posamezne določbe poslovnika,
                  razlaga poslovnik med sejo predsedujoči. Zunaj seje daje razlago poslovnika
                  Komisija za poslovnik in po potrebi pridobi mnenje Sekretariata za zakonodajo in
                  pravne zadeve. Vsak poslanec lahko zahteva, da o razlagi poslovnika, ki jo je dala
                  Komisija za poslovnik, odloči Državni zbor".</p>
               <p>Glede na to, o razlagi 29. člena, če ne bo tega kdo posebej zahteval, ne bomo
                  odločali oziroma glasovali. Na zahtevo članov Komisije za poslovnik bomo pa
                  odločali in glasovali o razlagi za 293. in 294. in 295. člen; ta zahteva je že
                  tukaj.</p>
               <p>Državni zbor predlog razlage sprejme ali zavrne. Zavrnitev pomeni vrnitev
                  komisiji, ne more pa razlage spreminjati. Dajem besedo poslanskim skupinam. Kdo
                  želi besedo? Ugotavljam, da nihče.</p>
               <p>Dajem besedo poslankam in poslancem. Želi kdo razpravljati o obeh? Prosim, gospod
                  Žarko Pregelj. V razpravi sta obe razlagi.</p>
            </sp>
            <sp xml:id="SDZ1-Redna-19-1994-04-14.sp84">
               <speaker>ŽARKO PREGELJ:</speaker>
               <p>Spoštovani! Včeraj smo na komisiji res do ene mere sicer uskladili to razlago,
                  toda določena vprašanja so ostala odprta oziroma neusklajena in je odločalo
                  preglasovanje, kot je že predsednik pojasnil.</p>
               <p>Osebno menim, da je najbolj sporen del tisti del, ki je že v poslovniku na en
                  način rešen, je pa dokaj dvoumno, možna je dvoumna razlaga. Gre za uporabo 295.
                  člena, ki je tukaj v tej razlagi uporabljen v drugem odstavku 2. točke. Namreč,
                  dikcija je taka: "Državni bor lahko uvrsti predstavitev na dnevni red seje
                  Državnega zbora tudi potem, ko je sprejet dnevni red". Gre za smiselno uporabo
                  tolmačenja 295. člena poslovnika, ki dopušča, da se izjemoma uvrsti taka točka na
                  že sprejeti dnevni red seje Državnega zbora. Osebno razumem to 295. točko, da
                  pomeni zgolj to, da kadar Predsednik Republike predloži Državnemu zboru, da bi
                  želel neposredno na seji Državnega zbora obrazložiti svoje mnenje in stališča do
                  posameznih vprašanj, se pravi, kadar v bistvu ugodi zahtevi Državnega zbora, se
                  njegov nastop na seji Državnega zbora brez odločanja uvrsti na dnevni red seje.
                  Jaz si to predstavljam, da je to pač naloga predsednika zbora, da ustno
                  predstavitev mnenja Predsednika Republike pač uvrsti na dnevni red, o katerem pa
                  Državni zbor potem odloča. V kolikor je pa tale člen razumljen, da se v že
                  obstoječi dnevni red na vrat na nos</p>
               <p>uvrsti še predstavitev predsednika, pa menim,da je v resnici protiustaven. Namreč,
                  odločili smo se, da se dnevni red sprejema na začetku seje in se ga potem ne da
                  več spreminjati. Taka možnost, ki je tukaj sicer možna kot ena od razlag, je v
                  resnici kršenje nekega reda, hkrati pa tudi v bistvu dajanje predsedniku države
                  pooblastilo, ki ga v resnici nima po ustavi. Namreč, predsednik Republike je
                  samostojen organ in ne more imeti nobene prednosti pri nastopu v Državnem zboru.
                  Tako kot tudi Državni zbor ne more z nobenim aktom zavezati Predsednika Republike,
                  da pride tukaj v to dvorano in da ustno poroča in da tudi kakorkoli odgovarja. Ker
                  teh povezav med Državnim zborom in Predsednikom ni, tako tudi Predsednik ne more
                  imeti nekega avtomatizma pri nastopanju v Državnem zboru menim, da je ta drugi
                  odstavek celotne razlage najbolj sporen in da v resnici ne bo pripomogel k
                  razjasnitvi kakih sporov, ki bi lahko nastali ob nastopu Predsednika v Državnem
                  zboru. Sam menim, da je bila tista rešitev, ki smo jo oblikovali, ko je bila
                  dilema, ali bo pisno ali ustno nastopal, pravilna, ko smo rekli, da pač na podlagi
                  lastne želje ali povabila tudi mnenje ustno predstavi.Dajati mu pa to možnost in v
                  bistvu enostransko interpretirati 225. člen pa mislim, da je sporno dejanje. Zato
                  temu nasprotujem. Tudi to sem včeraj na komisiji zagovarjal, da sem nasprotoval
                  temu drugemu odstavku in zaradi tega celotne razlage ne morem podpreti. Hvala
                  lepa.</p>
            </sp>
            <sp xml:id="SDZ1-Redna-19-1994-04-14.sp85">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Ja prosim, gospa Nada Skuk ima
                  besedo.</p>
            </sp>
            <sp xml:id="SDZ1-Redna-19-1994-04-14.sp86">
               <speaker>NADA SKUK:</speaker>
               <p>Hvala za besedo. Spoštovane kolegice in kolegi! Jaz bi kot članica tega oziroma
                  kot predstavnica Krščanskih demokratov apelirala tudi na vas, da se le poglobimo v
                  to razlago, ker smatram, da razlaga poslovnika je pa le nekje najnižja na
                  hierarhiji lestvice predpisov in nekje z razlago se naj ne bi omejevali, kar smo
                  si v poslovnik že zapisali in določili. To govorim pa iz teh razlogov, ker
                  mislim,da poslovnik nam v 293. členu samo govori, na kakšen način zahtevamo
                  oziroma sprejmemo sklep, da dobimo mnenje od predsednika in mislim, da bi si
                  morali pustiti odprto možnost, da v skladu s problematiko oziroma v skladu z
                  vprašanjem, o katerem želimo mnenje od predsednika, od primera do primera
                  odločimo, v kakšni obliki želimo takšno mnenje in pa tudi, kakšno razpravo želimo
                  v zvezi s tem. Ker če si zdaj v razlagi nekako zacementiramo, da se tako izrazim,
                  že obliko in način dela v zvezi s tem, potem si lahko sami omejimo možnosti, ki so
                  nam ponujene. Menimo, da mnenje predsednika naj bo pomoč pri delu Državnega zbora.
                  Za to se tudi pri vsej stvari verjetno zavzemamo, ker pač Državni zbor odloča o
                  razno raznih zadevah in pri tem želimo čimveč informacij, čimveč mnenj, čimveč
                  podatkov in je verjetno tudi prav, da ob zelo pereči problematiki, ker domnevam,
                  da bomo predsednika poklicali in želeli od njega mnenje samo v pomembnih
                  vprašanjih in v zelo problematičnih zadevah, da se tako izrazim, zato je to mnenje
                  toliko bolj cenjeno in ga bo Državni zbor verjetno upošteval v določenih primerih.
                  Zato si pa ne smemo z razlago poslovnika omejiti možnosti razlage oziroma razprave
                  in omejiti načina, kako nam bo predsednik to podal.</p>
               <p>Kot smo že na komisiji sami razpravljali, resnično je Državni zbor lahko
                  širokogruden, kot je rekel nekdo izmed članov komisije, in je zato v 295. členu
                  dal možnost predsedniku in v 294. členu, da sam odloči, v kakšni obliki nam bo
                  mnenje podal, če ga sam želi dati. In pa tudi, da brez odločitve se uvrsti na
                  dnevni red seje ta točka in mnenje predsednika. V 293. členu pa si z razlago zdaj
                  ne smemo mi to omejiti, kot sem že rekla, da pa mi ne moremo o tem odločati
                  oziroma zaprositi predsednika, v kakšni obliki želimo to mnenje. Kot sem že rekla,
                  to naj bi bila pomoč pri našem delu in ne omejevanje suverenosti predsednika ali
                  kakorkoli. Kot sem pa že včeraj na komisiji razpravljala, je pa tudi Državni zbor
                  suvereni, v svojem delu in si lahko pač pripišemo sami sebi suvereno, v kakšni
                  obliki bomo zaprosili mnenje, ne pa, da nam bo potem predsednik vplival na našo
                  možnost, zahteve. Ker v sami ustavi o tem ni govor, je tudi že predsednik komisije
                  rekel, zato tudi ni potrebno tudi v prvem odstavku razlage si omejevati, na kaj
                  naj se vprašanje nanaša. V ustavi je lepo rečeno: "na zahtevo Državnega zbora mora
                  predsednik republike izreči mnenje o posameznem vprašanju". S to razlago bi se pa
                  mi sedaj omejili, ker sicer zadnji stavek prvega odstavka govori, da se lahko
                  nanaša le na vprašanja iz pristojnosti Državnega zbora oziroma iz pristojnosti
                  predsednika republike. To je pa zdaj vprašanje, kaj so pristojnosti enih in
                  drugih. Mi moramo spremljati kompletno dogajanje v državi, ravno tako predsednik
                  republike: razno razna vprašanja so možna, tudi poslansko vprašanje na določeno
                  zadevo. Težko je omejiti, do kod segajo pristojnosti Državnega zbora. Verjetno pa
                  tudi ne moremo si sami predpostavljati, da se bomo vtikali, da se tako izrazim, v
                  lokalne zadeve, da bi pa želeli mnenje od predsednika o nekih lokalnih zadevah, ki
                  se tičejo organov lokalne skupnosti itd. Jaz še vedno mislim, da Državni zbor ima
                  le toliko pameti, da se tako izrazim, da se ne bomo spuščali na zadeve, ki
                  dejansko ne sodijo v to dvorano.</p>
               <p>Ker tudi ustava ne omejuje, si tudi sami v poslovniku nismo omejili, tudi z
                  razlago si zdaj ne omejujmo in ob vsakem vprašanju sproti odločajmo, v kakšni
                  obliki mnenje predsednika in na kakšen način razpravljati o tem; ker le tako bomo
                  lahko tako pereče vprašanje rešili.</p>
               <p>Drugo vprašanje je zopet oblika razprave. Kot sem že rekla, ne si omejevati in sem
                  si predstavljala, da bo pač poslovniška komisija o tem vprašanju reševala zgolj ta
                  način razprave oziroma kako razpravljati ob izrečenem mnenju predsednika.
                  Strinjamo se in vemo, da pač sprejemati mnenje predsednika ali pa polimizirati z
                  njegovim mnenjem, gotovo ne moremo. Potrebno pa je razpravljati o vprašanjih, ki
                  se v takem mnenju pojavijo oziroma vprašanju, ki se tega mnenja tiče oziroma za
                  katerega smo zahtevali mnenje. Zdaj, normalno je, da se verjetno z vsakim
                  stališčem in z vsakim mnenjem lahko nekako postavijo še dodatna vprašanja in v
                  okviru tega se potem ne moremo sami sebi čuditi, če bomo želeli, da se tako
                  izrazim, razpravljati. In je nujno, da pri takem mnenju tudi pustimo razpravo. Ker
                  če smo že sprejeli odločitev, da postavimo posebno točko dnevnega reda, da bomo to
                  mnenje poslušali, potem se moramo držati spet našega poslovnika. Naš poslovnik
                  govori, da ko imamo točko na dnevnem redu, je pri točki možna razprava. Samo v
                  izjemnih primerih si jo sami omejimo oziroma smo jo omejili. In glede tega smo
                  razpravljali tudi na poslovniški komisiji, da v primeru, da si želimo omejiti
                  razpravo pri tem mnenju, pač si določimo, da bomo razpravljali samo o vprašanjih v
                  okviru mnenja, ne o mnenju.</p>
               <p>Zame je nesprejemljiv ta odstavek v 2. točki, tretji odstavek, da po predstavitvi
                  mnenja, o njem ne razpravljamo in ne sprejemamo sklepov, lahko pa sklenemo, da se
                  bo v mnenju predstavljeno vprašanje obravnavalo zopet na naslednji točki in na
                  drugi seji. Ker s tem, če si seštejemo vse te obravnave, bomo v bistvu obravnavali
                  isto stvar na treh točkah oziroma ob treh točkah dnevnega reda oziroma celo na
                  dveh sejah ali celo na izredni seji. In dejansko si s tem samo zapletamo razpravo
                  o tistem vprašanju, o katerem smo želeli mnenje predsednika.</p>
               <p>Pač mnenje, kot sem rekla, naj bo v pomoč za delo Državnega zbora, ne pa, da si
                  bomo s tem še zapletli odločanje in še odložili odločanje o določenem vprašanju.
                  Lahko se zgodi, da se pojavi neka urgentna zadeva, želimo hitro rešitev in zato
                  zahtevamo mnenje predsednika in verjetno v takem primeru bomo drugačne pogoje,
                  drugačno zahtevo postavili o načinu mnenja, o načinu razprave, kot pa v primeru,
                  ko bo šlo za neko manj nujno zadevo, ko si bomo lahko vzeli čas in tudi
                  predsedniku dali več časa, da se pripravi, da oblikuje mnenje.</p>
               <p>Z razlago si naj ne omejujmo in naj ne predpisujemo nekaj, kar smo si s
                  poslovnikom pustili odprto. Zato predlagam, da bi o tem še podiskutirali, kot smo
                  že na poslovniški komisiji in da si črtamo zadnji stavek v prvem odstavku in pa
                  tretji odstavek 2. točke in da si potem ob vsakem primeru sami določamo način
                  razprave in pa, v kakšni obliki mnenje želimo prejeti.</p>
            </sp>
            <sp xml:id="SDZ1-Redna-19-1994-04-14.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kdo želi besedo? Prosim, gospod Maks Lavrinc.</p>
            </sp>
            <sp xml:id="SDZ1-Redna-19-1994-04-14.sp88">
               <speaker>MAKSIMILJAN LAVRINC:</speaker>
               <p>Spoštovani predsedujoči, kolegice, kolegi. Že včeraj na poslovniški komisiji sem
                  se zavzel za bolj restriktiven pristop pri tolmačenju. Povedal sem tudi zakaj, in
                  bom, morda za tiste, ki ste me poslušali že včeraj, danes morda kakšno misel
                  ponovil.</p>
               <p>Gre za to, da se zavzemam za takšen pristop, torej restriktiven, predvsem zato,
                  ker smo do sedaj kar že nekajkrat, torej ne samo mi, tudi drugi, ki v tem
                  političnem življenju delujejo, dokazali, da smo pravi mojstri za načenjanje
                  avtoritete, vzemimo, Državnega zbora in drugih institucij v tej državi. Zato se,
                  iskreno povedano, bojim, da bi se razprava, ki bi jo recimo v takem primeru vodili
                  tu v Državnem zboru, pravzaprav lahko sprevrgla tudi v eno od takšnih ravnanj, ki
                  lahko načne integriteto oziroma dostojanstvo. Povedal bi to, da torej osebno tudi
                  sodim, da ustava, da smo določilo ustave, ki govori v svojem 107. členu, da mora
                  predsednik republike izreči mnenje o posameznem vprašanju za zahtevo Državnega
                  zbora, da smo to določilo ustave "konzumirali", da tako rečem "požrli" v 294. in
                  295. členu poslovnika. In glede na kvalificirano večino, s katero se poslovnik
                  sprejema in torej tolikšen potreben konsenz, mislim, da je odločitev takšna, da bi
                  jo z nekim navadnim glasovanjem pravzaprav ne bi mogli spreminjati.</p>
               <p>In zato, da osvežim spomin na obe določbi, pa bom prebral samo tiste "pasuse".
                  Recimo v 294. členu poslovnika piše:</p>
               <p>"Če predsednik Republike Državnemu zboru brez njegove zahteve pošlje svoje
                  mnenje", torej "pošlje svoje mnenje" posameznemu zboru, "ga predsednik Državnega
                  zbora pošlje vsem poslancem". Skratka, težko si predstavljam, da bi predsednik
                  samega sebe po pošti pošiljal. Očitno gre za pisno mnenje, torej, včeraj je bilo
                  to tudi povedano, to naj bi bil nek dokument in tako naprej, in gre za predvsem ta
                  odnos. In kot izjema pravzaprav od tega pisnega mnenja, ki se pošilja, kot se
                  pošilja vsa druga dokumentacija in drugo gradivo, je predvidena v 295. členu, kjer
                  pa poslovnik govori - da "v kolikor predsednik republike predloži Državnemu zboru
                     <stage>(in tako naprej)</stage> in bi želel neposredno na seji Državnega zbora
                  obrazložiti svoje mnenje" - v takem primeru pa pride sem in to pove.</p>
               <p>Torej, jaz sem prepričan, da bo gospod Žare Pregelj težko našel kakšno ustavno
                  določilo, ki omejuje, bom rekel, ki preprečuje Državnemu zboru, da potem, ko je
                  sprejel nek vrstni red, to točko uvrsti kot posebno točko, kar je bilo predlagano
                  v stališčih poslovniške komisije dodatno, na dnevni red; navsezadnje je lahko tudi
                  neka podtočka o nekem vprašanju. Se pa strinjam z razmišljanjem gospe Nade
                  Skukove, da bi o samem vprašanju, torej bilo nemodro zapirati razpravo, torej o
                  vprašanju, ki je izzvalo nek tak nastop. Jaz mislim, da je treba vse skupaj
                  presojati tudi po tem, da torej delo Državnega zbora ni, ne vem, pripravljanje
                  vremenskih napovedi, ampak je le zakonodajno telo, ki sprejema zakone, sprejema
                  politiko in tako naprej. In v takem primeru, ko se želi obrniti na predsednika
                  republike, da o neki stvari pove svoje mnenje, gre za neko izjemo od siceršnjega
                  pravila, da smo avtohtoni, sami svoji, da tako rečem, podležemo samo svojim
                  volilcem; ravno tako kot  torej podlega v tej svoji odgovornosti volilcem sam
                  predsednik republike, ki je neposredno izvoljen.</p>
               <p>Opozoril bi še to, da v luči vseh teh političnih strasti nekateri kar nekako ne
                  morejo iz kože, da je ta sklep, ki ga je takrat Državni zbor sprejel, sklep v tem
                  trenutku, torej v trenutku, ko ti ljudje, ki so pač ali pa, ki smo v tem
                  političnem življenju, zasedamo ta mesta. Jaz mislim, da je treba sprejemati takšne
                  odločitve predvsem kot nek presedan za bodoče odnose, torej za odnose, ki naj bi v
                  tej politični kulturi veljali naprej. Hvala.</p>
            </sp>
            <sp xml:id="SDZ1-Redna-19-1994-04-14.sp89">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kdo še želi sodelovati v razpravi? Prosim gospod Miran Potrč,
                  izvolite. Hkrati bi prosil vodje in sekretarje poslanskih skupin, da zagotovijo
                  prisotnost v dvorani.</p>
            </sp>
            <sp xml:id="SDZ1-Redna-19-1994-04-14.sp90">
               <speaker>MIRAN POTRČ:</speaker>
               <p>Hvala lepa. Rad bi samo povedal in verjamem, da bosta gospod Pregelj in gospa
                  Skukova z menoj soglašala, da vprašanja, ki so bila sprožena na seji Državnega
                  zbora, so bila sprožena tudi na seji komisije včeraj. Da so bile dane tudi nekako
                  podobne argumentacije - ne bom rekel dobesedno enake, ampak v glavnem enake - in
                  da torej vprašanja, ki so na Državnem zboru sprožena, niso vprašanja, o katerih
                  komisija ne bi razpravljala, niti vprašanja, o katerih se ne bi odločala.</p>
               <p>Res pa je, da - tako pač odločitve sprejemamo - je odločitve potem sprejela z
                  večino glasov in takšen predlog razlage tudi oblikovala; ta večina je bila v
                  nekaterih primerih manjša - večja. Če vas informiram tudi zelo direktno <stage>(po
                     mojem spominu pa tudi po evidenci, ki jo imamo)</stage>, je bila zelo majhna
                  razlika, predvsem v tistem delu, ko smo govorili, ali razprava ali ne. Glede vseh
                  ostalih vprašanj, je bila večina vedno relativno velika in je šlo bolj za nekaj
                  posameznikov, ki so mislili drugače. Tudi te posameznike ne bi bilo mogoče
                  uvrstiti tako, da bi rekli, ne vem, te in te skupine poslancev po neki politični
                  opredelitvi ali pa po tem, da sodelujejo ali ne sodelujejo v koaliciji oziroma
                  opoziciji.</p>
               <p>Sedaj pa samo nekaj vprašanj, ki se mi zdi, da bi jih bilo prav povedati. Prvo,
                  kar bi rekel: mi smo imeli predstavnike sekretariata ves čas navzoče, bila je
                  navzoča sekretarka Državnega zbora in bili so navzoči predstavniki Sekretariata za
                  zakonodajo Vlade. Niti v enem primeru predlog odločitev, ki je bil potem sprejet,
                  ni bil v pravnem smislu kakorkoli postavljen pod vprašanj.</p>
               <p>Kar zadeva vprašanje odločanja, uvrščanja na dnevni red, ki ga je postavil gospod
                  Pregelj, naj v argumentacijo možne drugačne razlage povem samo to, da primer,
                  kakor smo ga mi tolmačili po 295. členu, ni edini. Imamo takšen primer in takšno
                  prakso tudi po 29. členu, kjer lahko odločimo, da bomo o poslanskem vprašanju
                  opravili razpravo. O tem odloča Državni zbor, ki odloči, ali bo to na isti ali na
                  prihodnji seji. Sprejeta je odločitev z večino in pomeni, če se odloči na isti
                  seji, da je to razširitev dnevnega reda.</p>
               <p>Drug takšen primer je na zahtevo 10 poslancev, kjer pa mora biti na isti seji po
                  samem poslovniku in je to zopet razširitev dnevnega reda, tako da bi samo
                  pojasnil, da to, tako kot smo mi razlagali, ni edini primer - in moje mnenje je,
                  da se ga v nobenem primeru ne more povezovati z ustavnostjo ali neustavnostjo. Ker
                  način, pravila svojega ravnanja si vsaj kar zadeva ustavo, določa poslovnik z
                  Državnim zborom s posebej kvalificirano večino in o tem ima ustava zelo, zelo malo
                  določb. V nobenem primeru ne bi mogel reči, da je sedaj kršenje ustave, če se
                  Državni zbor opredeli, kdaj bo dal kaj na dnevni red, po kakem postopku, kaki
                  materiali so potrebni. To seveda z ustavo, po mojem trdnem prepričanju, nima res
                  nobene povezave.</p>
               <p>Druga vprašanja, ki jih je omenila gospa Skukova. Res je, da so o teh treh
                  vprašanjih, ki jih omenja, bili različni pogledi in potem pač glasovanja, in tudi
                  različni argumenti. Ona je svoje povedala. Jaz sem jih povedal bistveno krajše,
                  kot jih je ona obrazložila v svojem uvodu; normalno, ker sem bistveno krajše
                  povedal tudi nasprotne argumente. Rad bi rekel samo to, da po mojem mnenju ne bi
                  smeli vprašanja - ali odločamo o tem, kakšna oblika in ali odločamo, ali razprava
                  ali ne - šteti v sklop pravic, kjer si Državni zbor nekaj daje ali nekaj omejuje;
                  mislim, da ne. To bi morali šteti v sklop odnosov med dvema različnima organoma in
                  mislim, da nam tudi določbe nekaterih drugih delov poslovnika to absolutno
                  potrjujejo.</p>
               <p>Omenil bom nek odnos, ko gre tudi za odnos med dvema organoma državne ureditve, pa
                  zadeva bolj zakonodajno materijo kot ne. Mi smo se z razlago 206. člena
                  poslovnika, pa v njem to izrecno tudi ne piše, odločili, da pri ponovnem odločanju
                  o zakonu na podlagi suspenzivnega veta Državnega sveta razprava ni dovoljena. To
                  je bila odločitev Državnega zbora. To izrecno ne piše, vendar smo rekli, da to iz
                  konteksta teh odnosov izhaja. Mislim, da tudi lahko rečeno, da iz konteksta
                  odnosov med predsednikom republike in Državnim zborom, ali pa Državnim zborom in
                  predsednikom republike iz zelo jasne določbe 107. člena Ustave izhaja, da tu
                  razprave ni, ker se mnenje izreče.</p>
               <p>Mislim, da je to možno in ne vidim nobenega argumenta, ki bi govoril o tem, da
                  tukaj mi sebe omejujejo ali da sebe ne omejujemo. Povem vam, da bi nekaj takih
                  določb, imam napisanih, nekaj členov, ampak ne bi rad vse citiral, ker nima
                  pomena; če se bom prepričali, se bomo. Hočem samo na konkretnih primerih poslovnik
                  agrumentirati, da mislim, da je absolutno korektna tudi drugačna razlaga. Iz
                  odnosov izhajajo drugačne rešitve.</p>
               <p>Enako velja za vprašanje, ali smemo ali ne opredeliti obliko - tako smo se
                  opredelili. Gospa Skukova ve, da je osnovna rešitev bila celo drugačna, ki je bila
                  predlagana za sklep, ki bi ga naj poslovniška komisija sprejela, pa je večinsko
                  takšno stališče, in to z veliko večino na tem primeru, prevladalo.</p>
               <p>Povedal bi samo še zadnje. Ni res, da mi razprave s tolmačenjem, kakršnega smo
                  dali, ne omogočamo. To ni res, gospa Skukova. Mi ga onemogočamo ob mnenju, drugače
                  ne; in mislim, da je tako prav. Tista primerjava, ki je delana v zvezi s
                  poslanskimi vprašanji, mislim, da ni korektna in da ni dobra, ker tukaj gre za
                  popolnoma različne odnose, pa še pri poslanskih vprašanjih vemo, kako je. Da imamo
                  res za odgovor 30 dni, da imamo samo dopolnilno vprašanje in da razprave izrecno
                  ni, ni dovoljena. Lahko samo sklenemo, da jo bomo opravili na isti seji  ali
                  enkrat kasneje. In smo tukaj zavzeli popolnoma isti princip, s tem da smo tudi
                  rekli: neko novo vprašanje, ker dopolnilnega ni, skratka novo mnenje in rekli:
                  razprava. Tako, da govoriti o tem, da bi na podlagi tega mnenja Državni zbor sam
                  sebe omejeval ali onemogočal, po mojem ni korektno. Res pa je, da pogledi in
                  interesi so lahko različni.</p>
               <p>Mi smo z večino v poslovniški komisiji želeli postaviti odnose, ki bodo skladni z
                  ustavo in skladni s poslovnikom in ki naj bi kot neko načelo veljali za vse
                  podobne odnose. Slabo bi namreč gotovo bilo, če bi prilagajali odnose med dvema
                  državnima organoma v okusu ali v pogledu na odnose med njima eni, drugi ali tretji
                  stranki, ali pa imeli eventualno različne - odvisno od tega, kdo personificira v
                  nekem momentu nek organ ali neko organizacijo.</p>
            </sp>
            <sp xml:id="SDZ1-Redna-19-1994-04-14.sp91">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kdo še želi besedo? Prosim, gospod Miroslav Geržina, izvolite.</p>
            </sp>
            <sp xml:id="SDZ1-Redna-19-1994-04-14.sp92">
               <speaker>MIROSLAV GERŽINA:</speaker>
               <p>Spoštovani predsedujoči, spoštovani! Tu se je govorilo o pristojnostih in dveh
                  institutih predsednika in parlamenta. Res je, da je bilo tako vprašanje, kot je
                  bilo postavljeno gospodu predsedniku glede na njegove trditve v Novi Gorici, da še
                  ni to v pristojnosti Državnega zbora. Se pravi, zadeva še ni v Državnem zboru v
                  tej obliki, da je v obliki zakona ali kakega drugega predpisa. Ampak mislim, da
                  izjave in mnenje, če rečemo, da ni komentarja oziroma obrazložitev tega, to se
                  reče mnenje, da to mnenje mogoče bo pa navedlo ali privedlo do tega, da bo
                  potrebno, da Državni zbor v svoji pristojnosti lahko interventno intervenira z
                  nekim zakonom. Iz izjav izhaja na primer, da je  vprašljiv zakon o varnostnih
                  službah. Se pravi, če to mnenje pisno dobimo, seveda po 295. in 294. členu lahko
                  predsednik sam odloči, ali bo pisno ali ustno dal, ampak mislim da lahko, ali da
                  bi bilo dobro, da predlagamo predsedniku, da pride in obrazloži svoje pisno
                  mnenje. Mislim, da je gospod Potrč rekel, da pač poslanci morajo k točki dobiti
                  pismeno mnenje, to zahteva poslovnik. Mislim, da bi se ta razprava, jaz temu ne bi
                  rekel razprava in se ne bi popolnoma strinjal z gospodom Lavrincem <stage>(ki ga
                     na žalost ni tukaj)</stage>, da bo mogoče prišlo do pranja perila. Ampak mogoče
                  v obliki vprašanj na to temo, da se razjasni položaj oziroma da se doreče pisno
                  mnenje, ali je potrebno iti v intervencijski zakon, kot sem že rekel, ali ni
                  potrebno. Do take mere bi temu rekli vprašanja, ne pa razprava. Se pravi, da se
                  nejasnosti, eventualne, ki bi še ostale v pisnem mnenju, razčistijo in da se ta
                  Državni zbor odloča, ali gre v kako intervencijo na opozorila predsednika ali ne
                  gre.</p>
               <p>Zato bi predlagal, da se ga povabi, da pride in da ustno poskuša doreči, kar
                  mogoče pisno, ali kar komu ne bo jasno 100%, kar piše <stage>(ker nekateri pišemo
                     tako, drugi pišejo drugače)</stage> in da bi se potem odločili. Vsekakor pa ne
                  v smislu, da bi koga prali ali komu glavo prali, ampak mislim, da so opozorila
                  taka, da se moramo resno o njih pogovoriti, tudi institut predsednika, ki je
                  opozoril kot institut parlamenta oziroma Državnega zbora. Če je potrebna
                  intervencija, razmejiti pristojnosti, kot je bilo omenjeno, med različnimi
                  službami, to pa je delo tega zbora. Zato mislim, da bi bilo primerno, da bi
                  predsednik prišel sem. Hvala lepa.</p>
            </sp>
            <sp xml:id="SDZ1-Redna-19-1994-04-14.sp93">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dr. Ciril Ribičič, potem pa še gospod Miran Potrč.</p>
            </sp>
            <sp xml:id="SDZ1-Redna-19-1994-04-14.sp94">
               <speaker>DR. CIRIL RIBIČIČ:</speaker>
               <p>Spoštovani! Jaz podpiram in sem tudi glasoval na komisiji za predlagano razlago.
                  Bi pa ob tem rad povedal nekaj opozoril. Mislim, da je ta razlaga dobra zaradi
                  tega, ker je izhajala iz ustavnega načela delitve oblasti in od posebnosti naše
                  ureditve, da kljub parlamentarnemu sistemu imamo predvidene neposredne volitve
                  predsednika republike, kar daje nosilcu te funkcije poseben položaj in posebno
                  samostojnost, ki jo mora Državni zbor seveda spoštovati. Kljub temu je v okviru te
                  razlage vendarle doseženo tisto, kar je bila intenca poslancev in</p>
               <p>sicer to, da dobimo od predsednika ne le pisno mnenje, ampak da mu omogočimo ali
                  da ga s svojim povabilom na neki način tudi poskusimo pripraviti do tega, da bo
                  ustno nastopil v Državnem zboru, kar to mnenje s formulacijo, da ustno nastopi na
                  podlagi lastne odločitve ali povabila Državnega zbora, pravzaprav pokriva.</p>
               <p>In drugo, kar se mi je zdelo posebej pomembno, da je možna razprava o vsebini
                  mnenja, o problematiki, na katero se mnenje nanaša. Tukaj se mi je zdelo posebej
                  pomembno to, da so nekateri predstavnike opozicije opozarjali, da bi lahko večina
                  preprečila tako razpravo, če se ta uvršča kot posebna točka dnevnega reda, zato
                  opozarjam in se mi zdi posebej pomemben ta dodatek o izredni seji. Kot vemo,
                  izredno sejo lahko zahteva manjšina in je večina ne more preprečiti. Tako, da ta
                  razlaga garantira oboje: možnost učinkovitega vabila predsedniku republike, da
                  ustno razloži svoje mnenje pred Državnim zborom, in možnost razprave o
                  problematiki, na katero se nanaša to mnenje.</p>
               <p>Bi pa rad ob koncu opozoril še na eno stvar. Pod 37. točko dnevnega reda imamo
                  predlog za spremembo poslovnika, kjer je predpisano, da bi takšne stvari, kot je
                  ta razlaga, sprejemali z dvotretjinsko večino prisotnih poslancev, se pravi z
                  enako zahtevno kvalificirano večino, kot je predpisana za sprejemanje poslovnika.
                  Jaz bi opozoril, da tudi ta primer kaže, da se z razlagami pravzaprav zapolnjuje
                  mnogokrat praznina v poslovniku in da je ta razlaga lahko velikokrat tudi
                  občutljiva. Jaz se zelo zavzemam kot predlagatelj, da bi ta sprememba bila
                  sprejeta in moram ugotoviti, da bomo takrat, ko bo sprejeta, morali te stvari
                  pripravljati na drugačen način: bolj dolgotrajno, dalj časa, z več strpnosti za
                  poslušanje argumentov drugih.</p>
               <p>Jaz verjamem, da se v tem primeru relativno mudi, rad bi pa opozoril na to, da če
                  je nekdo imel občutek, da ta razlaga kakorkoli ogroža realizacijo sklepa Državnega
                  zbora, ki je že bil sprejet na izredni seji tega zbora, se seveda moti. Nasprotno,
                  ta razlaga je omogočila realizacijo tega sklepa in ga razlaga seveda kot zahtevo
                  po mnenju, ne po pojasnilih v skladu z ustavo; in izrecno govori tudi o možnostih
                  ustne obrazložitve. Za naprej pa mislim, da bo te stvari pač treba pripravljati na
                  podobno zahteven način, kot druge odločitve, ki se sprejemajo s kvalificirano
                  večino. Mislim pa, da je v tem trenutku bolje, da se sprejme takšna razlaga, kot
                  pa da bi prepustili predsedujočemu in večini v dvorani, da od trenutka do trenutka
                  pač usmerja aktivnosti Državnega zbora po svoji lastni presoji, brez razlage in
                  odločitve tega Državnega zbora. Zato to razlago podpiram. Hvala lepa.</p>
            </sp>
            <sp xml:id="SDZ1-Redna-19-1994-04-14.sp95">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miran Potrč.</p>
            </sp>
            <sp xml:id="SDZ1-Redna-19-1994-04-14.sp96">
               <speaker>MIRAN POTRČ:</speaker>
               <p>Hvala. V enem delu bom lahko zelo kratek, ker je o njem na koncu kolega Ribičič
                  govoril. Jaz bi vas rad opozoril v tem poročilu na kratek tekst za zvezdicami.
                  Namreč, nekaj želj posameznikov v poslovniški komisiji je bilo, da bi eventualno
                  tudi razpravljali o vsebini sklepa, ki je bil že sprejet. Pa smo skupno ugotovili,
                  da to ni naša pristojnost in o</p>
               <p>tem nismo razpravljali. Jaz pa lahko z gotovostjo rečem, da je poslovniška
                  komisija menila, da seveda sklep obstoja in da ga je treba realizirati. Da ga pa
                  po našem mnenju je prav seveda tolmačiti tudi v smislu načina, kakor smo se
                  opredelili, ne pa da bi rekli, da ga ni. Tako, da bojazen, da bi zdaj ta razlaga
                  pomenila, da se mi nismo odločili, da na 19. seji, seveda "povabimo" ne pa
                  "zahtevamo", da predsednik nastopi in je stvar njegove moralne zaveze, da pride.
                  On lahko reče formalno ne, ampak prav gotovo to moralno v teh odnosih potem nekaj
                  pomeni in da bi bilo prav opraviti nek dogovor, kaj je zdaj tista prava vsebina,
                  da se ne bi reklo pojasnilo, ampak se reče mnenje o nekem vprašanju. Izven tega
                  okvira ni nobenih problemov za realizacijo.</p>
               <p>In drugo, kar bi rad sam na kratko rekel. Mislim, da bi glede na 293. člen
                  poslovnika, kjer mora zahtevo za mnenje vedno sprejeti Državni zbor z večino, bilo
                  nemogoče potem, ko je mnenje podano, imeti zahtevo po dopolnilnih mnenjih, ker bi
                  potem to pomenilo, da bi mnenje bilo podano, pa bi prišel gor poslanec in bi
                  rekel, jaz bi rad dopolnilno mnenje in bi najprej Državni zbor glasoval, ali mu
                  dovoli, da to dopolnilno mnenje da ali ne in ga zahteva; bi prišel naslednji bi
                  zopet. Izven tega pa ni mogoče, ker za mnenje je potrebna odločitev zbora. Da bi
                  pa šli na nivo poslanskih vprašanj, ki so izrecno urejena v poslovniku in vemo, da
                  veljajo za druge odnose, pa mislim tudi, da ne bi bilo dobro in se mi zdijo vsa ta
                  vprašanja na ustrezen način - ne ravno idealno - tudi s to razlago razrešena.
                  Hvala.</p>
            </sp>
            <sp xml:id="SDZ1-Redna-19-1994-04-14.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kdo želi besedo? Ja, prosim, gospod Žaro Pregelj izvolite.</p>
            </sp>
            <sp xml:id="SDZ1-Redna-19-1994-04-14.sp98">
               <speaker>ŽARKO PREGELJ:</speaker>
               <p>Spoštovani! Cenim skrb oziroma trud nekaterih, ki ste govorili pred menoj, da bi
                  me prepričali, da ne gre za kršitev ustavnih pristojnosti, da konec koncev imamo
                  tudi podobne mehanizme pri 29. členu poslovnika, ko je možno na podlagi
                  poslanskega vprašanja odpreti razpravo, se odločiti, da jo bo in tako naprej.
                  Ampak poglejte, poslansko vprašanje je postavljeno v okviru zbora, poslansko
                  vprašanje je postavljeno  Vladi, ki je Državnemu zboru odgovorna in tako naprej.
                  Mislim, da to niso primerljive kategorije. Tukaj pa gre za odnos dveh popolnoma
                  enakovrednih organov. Predsednik republike je samostojen organ, izvoljen z večino
                  volilcev. Državni zbor je ravno tako samostojen organ, izvoljen z večino vseh
                  volilcev. In mislim, da teh dveh kategorij ne smemo mešati. In moja osnovna opazka
                  je, da ne more biti v razlagi - še manj pa v poslovniku, čeprav v 295. členu v
                  bistvu je nekaj takega - da bi imel kateri koli od teh dveh organov večjo pravico
                  kot drugi. In če ima predsednik republike po tem poslovniku pravico - kadar koli
                  to želi - priti na dnevni red brez odločanja Državnega zbora, je s tem kršena
                  ustava, prosim. In to je tisto.</p>
               <p>Ne gre za neko posebej določeno določilo. Gre za, princip, gre za v bistvu tako
                  imenovano širšo razlago ustave, ki jo običajno pravniki, pa tudi naš sekretariat
                  znajo čudovito obrazložiti. In prosim, ne slepomišiti. Kje je problem, vemo vsi.
                  Zato menim, da je koristno tudi za odnose znotraj Državnega</p>
               <p>zbora, in da se ne bi neprestano prepirali okoli takih proceduralnih zadev, da si
                  takih zank ne nastavljamo. In predlagam, da v tej razlagi ni te možnosti, ki jo
                  daje 295. člen, in da tudi 295. člen v postopku spremembe poslovnika, katerega se
                  bomo v kratkem baje lotili, pač spremenimo. Ker tak kot je, je nedopusten; sploh,
                  če si ga tako razlagamo, kot si ga danes v bistvu v tej razlagi.</p>
               <p>Namreč, mene osebno večji del te razlage popolnoma zadovoljuje. Poglejte, že
                  tretji odstavek 1. točke govori, da Državni zbor lahko - in tukaj podčrtam lahko -
                  smiselno določbam 293., 294., 295. člena, odloči, da predsednik republike izreče
                  mnenje pisno, in ga na podlagi lastne odločitve ali povabila Državnega zbora tudi
                  ustno obrazloži. To je bila nekako konsezualno sprejeta razlaga včeraj na komisiji
                  in do ene mere smo se vsi strinjali, čeprav, če natančno berem, ne piše, da pa
                  mora predsednik pisno dati mnenje - ker dejansko ustava je tukaj nekoliko
                  nedorečena, kajti govori o izrekanju mnenja - toda glede na to, da so vsi akti,
                  vsi dokumenti, ki jih Državni zbor obravnava pisni, in če želimo kadarkoli ustno
                  predstavitev nastopa predsednika uvrstiti na sejo v okviru samostojne točke, mora
                  biti mnenje pisno podano; kajti vemo kakšni so pogoji za točko dnevnega reda.</p>
               <p>Tudi prvi odstavek, druge točke je zame popolnoma sprejemljiv, saj govori, da se
                  ustna predstavitev mnenja na seji Državnega zbora opravi pri posebni točki
                  dnevnega reda na seji Državnega zbora. Ločim "pri posebni točki" ali "kot posebna
                  točka". Namreč, predstavljam si, da bo predsednik prišel v Državni zbor in
                  predstavil svoje mnenje pred Državnim zborom, kadar bo Državni zbor obravnaval
                  neko določeno problematiko. S to problematiko se bo Državni zbor lahko že prej
                  srečal, ugotovil, da potrebuje mnenje predsednika, ga bo povabil in bo spet odprl
                  točko z določeno problematiko. In v okviru te točke bo nastopil predsednik s
                  svojim mnenjem. Mislim, da tukaj ni sporov. Sporno je, če se zahteva, ko je že
                  dnevni red sprejet, da ima predsednik države neko neomejeno pravico, da mimo
                  dnevnega reda pride na dnevni red brez odločanja.</p>
               <p>Strinjam se, da Državni zbor lahko kadarkoli tudi dnevni red spremeni, če se tako
                  odloči večina, pa tudi če poslovnik drugače govori. Praksa je zaenkrat taka in,
                  žal, kot kaže, se bomo morali s tem sprijazniti. Ni ga organa, ki bi zaenkrat
                  lahko to preprečil. Tako, da zakaj ne uporabimo tega legalnega principa, ki ga ima
                  Državni zbor, da pač večina odloči? Zakaj bi brez odločanja prišel na dnevni red?
                  Tega ne razumem. Tukaj je za mene protiustavnost, prosim.</p>
               <p>Še enkrat bi poudaril. Kakršnokoli prepričevanje, da pa je to nepomembno, da so to
                  malenkosti. Glejte, lahko se zgodi, da se ti nastopi povečujejo. Lahko se ti
                  nastopi pojavijo takrat, ko je mogoče za marsikoga zelo neprimerno, mogoče je celo
                  za cel Državni zbor. Predsednik bo imel pravico priti sem, kakšen je to medijski
                  spektakel, to sami dobro veste, kako se lahko s tem manipulira, tudi veste, kdaj
                  se je to delalo, tudi veste. In da lahko na koncu spet pripelje do kulta
                  osebnosti, verjetno tudi vsi dobro veste. In tega nočem. Tega nočem, zato se pa
                  borim proti takim zadevam. Hvala lepa.</p>
            </sp>
            <sp xml:id="SDZ1-Redna-19-1994-04-14.sp99">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kdo želi sodelovati v razpravi? Gospa Jadranka Šturm, ki se je že prej
                  javila. Želi še kdo sodelovati v razpravi? Gospod Marijan Poljšak.</p>
            </sp>
            <sp xml:id="SDZ1-Redna-19-1994-04-14.sp100">
               <speaker>JADRANKA ŠTURM-KOCJAN:</speaker>
               <p>Hvala lepa. Spoštovane poslanke in spoštovani poslanci! Gospod Žare Pregelj, ne
                  vem kako bi imenovala ta vaš nastop. Ste član Komisije za poslovnik. Bili ste
                  zraven, ko smo to obravnavali. Ne spominjam se, da bi tam ob tem členu 395. tekla
                  razprava v tej smeri. Če pa menite, da ni ustrezen, predlagam, da daste predlog za
                  popravek in bomo to poskušali popraviti. Sicer pa predlagam gospod predsedujoči,
                  da se držimo točke dnevnega reda. Občutek imam, da želimo stvari razširiti in da
                  se obračajo v drugo smer. Torej ne govorimo o tem, da bi predsednik republike sam
                  želel priti v parlament - o tem ni bila podana zahteva, kolikor vem - ampak
                  govorimo o tem, kar smo mi tukaj naredili. Mi smo od njega zahtevali, da nam poda
                  o nekem vprašanju mnenje in govor je o tem. Tako, da ne bi stvari obračali in
                  spravljali v drugi tir.</p>
               <p>Meni se zdijo stvari popolnoma jasne. Mi smo mnenje zahtevali, dobili ga bomo -
                  predsednik je pa tisti, ki bo odločil, na kakšen način bo to mnenje tu posredoval.
                  Ali mi seveda lahko izrazimo željo in ga povabimo, da nam to svoje mnenje ustno
                  poda, vendar vedno ostane dejstvo, da je on tisti, ki bo odločil, ali bo sem
                  prišel in osebno stvari razložil ali ne. V tem vidim pomen njegovega avtonomnega
                  ravnanja in mislim, da ga mi v Državnem zboru, poslanke in poslanci, moramo
                  spoštovati. In da ga ni mehanizma, ne v ustavi, ne v poslovniku, ki bi predsednika
                  republike zavezal, da na osnovi zunanjega pritiska, če tako imenujem, ali zahteve,
                  odloči drugače, kot bi sam želel.</p>
               <p>Zato tudi podpiram poročilo, ki smo ga sprejeli na Komisiji za poslovnik.
                  Hvala.</p>
            </sp>
            <sp xml:id="SDZ1-Redna-19-1994-04-14.sp101">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Žarko Pregelj ima repliko.</p>
            </sp>
            <sp xml:id="SDZ1-Redna-19-1994-04-14.sp102">
               <speaker>ŽARKO PREGELJ:</speaker>
               <p>Moram replicirati gospe Jadranki Šturm, kajti včeraj na komisiji sem dal celo
                  amandma, da se drugi odstavek druge točke, ki govori o tem, da Državni zbor lahko
                  uvrsti predstavitev na dnevni red seje Državnega zbora tudi po - tem, ko je
                  sprejet dnevni red. In potem drugi stavek "smiselna uporaba tolmačenja 275. člena
                  poslovnika namreč dopušča, da se izjemoma uvrsti taka točka na že sprejeti dnevni
                  red". Predlagal sem, da se vsaj ta drugi stavek črta; žal, sem bil preglasovan.
                  Tako, da svoje možnosti sem, brez skrbi, pravočasno uporabljal; jasno, večina
                  odloča pa drugače.</p>
               <p>Zato menim, da mi tukaj tega ne morete očitati. Poleg tega bi pa še dodal, da tako
                  kot ima predsednik države pravico in možnost, da se sam odloči, ali bo prišel pred
                  Državni zbor in bo svoje mnenje ustno predstavil, tako ima tudi Državni zbor
                  pravico in možnost, da se odloči, ali želi predsednika poslušati tukaj v zboru ali
                  želi samo pisno mnenje od njega. Da pa mora mnenje dati, je tukaj ustava popolnoma
                  jasna. Tukaj mislim, da ni dileme in to je tisto pisno mnenje, neverjetno.</p>
               <p>Nihče ne more prisiliti predsednika, da pride sem notri. On lahko tudi ustno
                  mnenje poda javno preko medijev, lahko ga poda na shodu pred volivci, kakorkoli;
                  noben ga pa ne more prisiliti, da pride v to stavbo in da tukaj poroča. Enako se
                  ne more prisiliti Državni zbor, da pride sem predsednik, ne da bi Državni zbor o
                  tem odločal. Za ta princip gre. Hvala.</p>
            </sp>
            <sp xml:id="SDZ1-Redna-19-1994-04-14.sp103">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kdo želi sodelovati v razpravi? Gospod Marijan Poljšak, prosim.</p>
            </sp>
            <sp xml:id="SDZ1-Redna-19-1994-04-14.sp104">
               <speaker>MARIJAN POLJŠAK:</speaker>
               <p>Poglejte. Ne gre za protokolarni nastop predsednika države. Ker če je protokolarni
                  nastop, on pride sem pred mikrofon, za nek praznik, govori, pove svečane stvari,
                  recimo, da pove še nekaj po svoje zraven, mi poslušamo in molčimo, vsak si svoje
                  misli in molčimo kot vojaki, ali kakorkoli, ali manj disciplinirano sedimo v
                  klopeh. To je podajanje. Eden je nekaj več, ti, ki poslušaš in nimaš nobenega
                  odziva, si nekaj manj. Torej, če gre za protokolaren nastop, jaz stvar razumem.
                  Ampak ne gre za protokolaren nastop. Prvo vprašanje je: ali ima predsednik naše
                  države vlogo in nastopa v slovenski politiki? Moj odgovor je, da nastopa. Če
                  nastopa v slovenski politiki, seveda ne detajljno in tudi konkretno oziroma
                  nekonkretno ..., ampak splošno pravilo, praksa je takšna in dogaja se, ali je pa
                  malo dvojna, kot je navada, da je in ni za to, da da sam on mnenje in ti ne bi
                  mogel njemu dati nasprotnega mnenja, da ne moreš proti temu nastopati. Gre  za
                  mnenje, ki ga ima predsednik države o slovenski politiki. Za moje pojme je prav,
                  da ima mnenje in da se o stvareh na splošno in generalno izraža in tudi pred
                  parlamentom. Toda to je politična diskusija. In če obstaja politična diskusija,
                  potem mora biti tudi tisti, ki pove: gospod predsednik, jaz se z vami v tem in v
                  tem ne strinjam. Seveda bo potem prišel drug poslanec, ki bo dal repliko, namesto
                  da bi se predsednik branil; če bi jaz želel z njim polemiko, ker si jo želim,
                  vprašanje je, če sem sposoben, ni problem, je tukaj deset odličnih govornikov, ki
                  bo prišlo in dalo kontra.</p>
               <p>Se pravi, ali bo tukaj en spopad, ker se bomo udarili za politiko, ker gotovo
                  gospod predsednik Kučan zastopa neko politiko - da ne govorimo, katero politiko,
                  ker potem ta diskusija že začne tukaj brez njega, in to ni prav. Se pravi, da
                  polemika in raje vidim, da naj pride. Dajmo mi na njegovo besedo, udarimo mi
                  politiko med različno mislečimi - in to je demokracija in to je prav. Ker jaz vam
                  povem, če bom jaz njega poslušal, da je on nekaj več v primeru politike, potem bom
                  raje šel ven, ali bom šel v zadnjo klop in ga bom poslušal zato, da bom dal
                  kontra, ne vem, v  časopisu ali kjerkoli, kjer bom imel možnost. Ampak če vi
                  postavite stvar enostransko, kjer bo on nastopal - in on je enostranski, ker
                  zastopa neko politiko, čeprav pravi, da je zamrznil knjižico itd. - potem mora
                  biti možnost polemike. Gre za politiko in možnost polemike mora biti. Hvala.</p>
            </sp>
            <sp xml:id="SDZ1-Redna-19-1994-04-14.sp105">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jadranka Šturm ima besedo.</p>
            </sp>
            <sp xml:id="SDZ1-Redna-19-1994-04-14.sp106">
               <speaker>JADRANKA ŠTURM-KOCJAN:</speaker>
               <p>Hvala lepa. Moram replicirati na besede gospoda Poljšaka. Mislim, da so že na meji
                  med žaljivostjo oziroma dostojnim obnašanjem do predsednika republike. Vsak je v
                  svojih izjavah, v svoji politiki lahko pristranski. Vsakdo. Predsednik republike,
                  gospod Milan Kučan, vemo kako je bil izvoljen in mislim, da je v tem primeru vsako
                  manipuliranje z njim neprimerno in žaljivo.</p>
            </sp>
            <sp xml:id="SDZ1-Redna-19-1994-04-14.sp107">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Leo Šešerko.</p>
            </sp>
            <sp xml:id="SDZ1-Redna-19-1994-04-14.sp108">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Jaz moram replicirati gospodu
                  Poljšaku v tej interpretaciji, da se bodo tu različne politike konfrontirale.
                  Predsednik države je predsednik vseh državljanov in če pogledate ustavo, boste to
                  jasno prebrali. Jaz ne vidim možnosti za take diskusije, tudi če bi si predsednik
                  države to želel. Ne vidim te možnosti zaradi tega, ker bi to bilo v nasprotju z
                  njegovo funkcijo zastopanja, predstavljanja Republike Slovenije in s celo vrsto
                  drugih določb, ki jih ima naša ustava.</p>
               <p>Moram reči, da se spomnim, v času, ko smo pripravljali tekst naše ustave in ko smo
                  diskutirali o vprašanjih, ali naj se voli predsednika republike direktno, se
                  pravi, da ga volijo državljani, kot je bilo kasneje sprejeto, ali da bi ga volil
                  Državni zbor iz svojih vrst. <stage>(To je rešitev, ki jo tudi cela vrsta držav
                     pozna, moram reči, da sem se tudi jaz precej nagibal zaradi tega, ker bi taka
                     rešitev manj konfliktov povzročala na dolgi rok; sprejemam pa seveda sedanjo
                     rešitev kot popolnoma legitimno.)</stage> Ne vidim nikakršne možnosti ali,
                  moram reči, ne morem podpreti nobenih rešitev, ki bi lahko vodile v konflikte med
                  Državnim zborom ali delom Državnega zbora kot Državnega zbora in predsednikom
                  republike. Če Slovenci svojih temeljnih ustavnih institucij ne bomo spoštovali in
                  cenili v tisti funkciji, kot jo imajo in tudi omogočali, da bodo svojo funkcijo
                  opravljali v skladu z ustavo, potem se nam vsem skupaj slabo piše, pa ne glede na
                  to, ali je predsednik republike ta ali nekdo drugi.</p>
               <p>Zato moram reči, da takih interpretacij ne sprejemam in da tudi pri vseh
                  glasovanjih, ki bodo temu sledila, bom glasoval za to, da se vse ustavne
                  institucije naše države spoštujejo v tisti funkciji, kot jo v ustavi imajo in da
                  se razmere v Sloveniji politično ne destabilizirajo na tak način, da se posamezne
                  ustavne funkcije postavljajo pod vprašaj. Se pa seveda strinjam, da če predsednik
                  republike da neko izjavo, kar mislim, da je njegova povsem legitimna pravica in če
                  se nekdo, ali če hočete, del Državnega zbora ali kdo drug, obrne nanj in da
                  vpraša, kaj ta izjava pomeni, da ima on v takem primeru možnost, da on tak svoj
                  odgovor da, če presodi, da je to smiselno. In taki pravici niti malo ne
                  nasprotujem. Hvala lepa.</p>
            </sp>
            <sp xml:id="SDZ1-Redna-19-1994-04-14.sp109">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kdo želi sodelovati v razpravi? Gospa Nada Skuk se javlja. Prosim.</p>
            </sp>
            <sp xml:id="SDZ1-Redna-19-1994-04-14.sp110">
               <speaker>NADA SKUK:</speaker>
               <p>Spoštovani! Jaz moram reči, da argumenti proti mojim argumentom me niso prepričali
                  in kljub temu bi želela še enkrat ponoviti. Nihče ne dvomi v to oziroma normalno
                  je in razumemo in se strinjamo in tako dalje, da sta predsednik republike in
                  Državni zbor po ustavi samostojna, neodvisna in ločena organa državne ureditve.
                  Zato sem tudi razpravljala v taki smeri, kot sem prej in tudi želim še zdaj, in
                  sicer tako, da pač ne morem sprejeti tega dejstva, da si bomo z razlago vnaprej
                  nekaj predpisali in omejili, kar v poslovniku ni zapisano. Kot sem že rekla, je
                  razlaga najnižji akt v hierarhiji aktov in predpisov in tako dalje. Iz sedanje
                  razprave se je kvečjemu pokazalo, da bi bilo potrebno poslovnik v zvezi s tem 293.
                  členom dopolniti, ker poslovnik naj bi veljal normalno za delo Državnega zbora in
                  naj bi nekako soglašali vsi s takim delom, saj smo vsi v teh klopeh enakovredni.
                  Zato predlagam, da take razlage ne bi danes sprejeli, kot razlago na te člene,
                  ampak predlagam, da komisija za poslovnik samo za primer, za katerega je
                  predsednik prosil, da mu obrazložimo, če je sklep Državnega zbora v smislu 293.
                  člena, da samo v tem primeru in za ta primer se dogovorimo, kako bo ta razprava
                  potekala in v kakšni obliki želimo to mnenje prejeti. In pa, da Komisija za
                  poslovnik zaradi tega pripravi spremembo oziroma dopolnitve členov, ki to
                  določajo, to se pravi 293. člen ali razširi ali dopolni. Ker kot sem rekla, naj bi
                  poslovnik sprejemali z večjo večino kot je pač navada in razlaga naj ne bi
                  omejevala poslovnika. Zato mislim, da je to edina sprejemljiva rešitev sedaj,ta
                  moment.</p>
               <p>Kot pravim, da ne bi te razlage sprejeli, ampak da bi za poseben ta primer, ko je
                  sklep Državnega zbora, da predsednik poda mnenje, sprejeli za ta primer način,
                  kako bomo to poslušali, kako bomo to zahtevali in kako bomo razpravljali. Za
                  nadaljnje primere pa, da poslovnik popravljamo, ne pa da to z razlago določimo.
                  Hvala.</p>
            </sp>
            <sp xml:id="SDZ1-Redna-19-1994-04-14.sp111">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miran Potrč. Prosim.</p>
            </sp>
            <sp xml:id="SDZ1-Redna-19-1994-04-14.sp112">
               <speaker>MIRAN POTRČ:</speaker>
               <p>Jaz bi gospo Skukovo rad prosil, da je le toliko natančna, ko se sklicuje na
                  ustavo in poslovnik in pove, kaj lahko storimo, česa pa ne. Spremenimo ga lahko
                  kadarkoli. Lahko se odločimo, da razlage nimamo in bo razlagal predsednik. Razlago
                  komisije že imamo, ker jo je z večino sprejela. Državni zbor jo lahko potrdi ali
                  ne. Razlaga pa seveda velja za primer, o katerem bomo zdaj odločali in za podobne
                  primere, dokler ne bo drugačna, ali dokler poslovnik ne bo spremenjen. Ni pa,
                  gospa Skukova, če želite biti tako zelo natančni ni razlage za nek primer. Obstoja
                  razlaga člena in določil poslovnika ali pa je ni. In ne nekaj tretjega, ker
                  enostavno ni mogoče predlagati, Spremembe poslovnika pa jaz upam celo, da bomo do
                  tega prišli, da bomo o realizaciji počasi začeli govoriti, pa se nam stvari
                  odlagajo iz vsega drugega in prav gotovo bomo mnogi imeli mnoga vprašanja in mnoge
                  ideje. Mislim torej, da to, kar predlagate,</p>
               <p>ima, ali enak smisel kot želite, s tem, da ste rekli ne. Tisto formalno, kar je za
                  ta primer sprejeto, tistemu pa jaz izrecno nasprotujem, ker tega pač naš poslovnik
                  ne pozna. Hvala.</p>
            </sp>
            <sp xml:id="SDZ1-Redna-19-1994-04-14.sp113">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Nada Skuk ima repliko.</p>
            </sp>
            <sp xml:id="SDZ1-Redna-19-1994-04-14.sp114">
               <speaker>NADA SKUK:</speaker>
               <p>Se opravičujem, če nisem bila čisto jasna, samo jaz sem predlagala, da na predlog
                  komisije, da pač komisija oblikuje za ta primer sklep, dopolni ta sklep, ki ga je
                  Državni zbor že sprejel, da zahtevamo mnenje, še z načinom razprave in z načinom
                  zahteve oziroma v kakšni obliki mnenje. Nisem rekla, da samo za ta primer razlago
                  sprejmemo, ampak da za ta primer samo posebej dopolnimo pač ta sklep. Ker v sami
                  obrazložitvi ste opozorili, da pod tistimi zvedicami je pač bila zahtevana razlaga
                  na podlagi pisma predsednika, ki se je obrnil na Državni zbor, ker pač očitno
                  nismo sprejeli dovolj ekzaktnega sklepa in zato sem predlagala, da bi komisija
                  samo za ta primer oblikovala sklep in predlagala Državnemu zboru <stage>(ker
                     komisija ga pač predlaga, Državni zbor ga bo sprejel)</stage>, na kakšen način
                  želimo mnenje in kako želimo razpravljati ob tem primeru, da ne bi že s sedanjim
                  sprejemom razlage si omejili. Zato sem predlagala, da bi pa poslovnik kasneje
                  prilagodili, ker pač smo že zahtevali mnenje, smo zdaj pred dejstvom, da moramo
                  izpeljati to do konca. Jaz ne vem, mislim, da razlika je, ali dopolnimo sklep ali
                  pa že z razlago zacementiramo za naprej, kako bomo v zvezi z 293. členom
                  postopali.</p>
            </sp>
            <sp xml:id="SDZ1-Redna-19-1994-04-14.sp115">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miran Potrč ima besedo.</p>
            </sp>
            <sp xml:id="SDZ1-Redna-19-1994-04-14.sp116">
               <speaker>MIRAN POTRČ:</speaker>
               <p>Jaz se vam, kolegice in kolegi, res opravičujem, predvsem pa tudi gospe Skuk, ali
                  pa bi se ona ravno tako morala opravičiti kot jaz, kar pač moram povedati. Gospa
                  Skukova, ne predlagati, jaz pa vas tako razumem, in ne zahtevati, da poslovniška
                  komisija predlaga spremembo sklepa Državnega zbora, ki ga je ta sprejel. Ne
                  predlagati, da razlaga, kako bo sklep izvajal. Te pristojnosti pač nima. Jaz to ne
                  bi rad naredil. Tudi noben poslanec to more zdaj narediti, da bo rekel, da naj
                  razlaga neki sklep, ki je sprejet. Najbrž imate vi in jaz neprijeten občutek, ker
                  pač ni zelo precizno formuliran; se strinjam. Ampak mislim, da ob dobri volji,
                  problem preciznosti formulacije lahko zelo kmalu nastane v razlagi, za kakršno se
                  pogovarjamo, pa se ne bomo nič jezili. Ampak formalno spreminjati sklepa, jaz tu
                  ne bi želel predlagati, ker te možnosti pač ni. Potem lahko samo predlagam, da
                  Državni zbor odloči, prekliče ali pa spremeni sklep, ki ga je sprejel. Pa tudi
                  nimam te želje. Zakaj? Jaz mislim, da je pametno, da se ta možnost da, če pa to
                  kdo želi, potem mora tisti, ki to želi, predlagati in reči: "Predlagam Državnemu
                  zboru, da sklep, ki smo ga 29. marca sprejeli ali damo na glasovanje, da ga ni
                  več, da se prekliče, mislim spremeni, ali pa se da neka druga formulacija". Ampak
                  ne to poslovniški komisiji predlagati, saj to ni naša naloga. Hvala.</p>
            </sp>
            <sp xml:id="SDZ1-Redna-19-1994-04-14.sp117">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Glede na to, da se nihče več ne javlja k razpravi,
                  razpravo zaključujem in glede na izrecno izraženo željo Komisije za poslovnik,
                  dajem v odločanje poslankam in poslancem Državnega zbora - Državnemu zboru razlago
                  293., 294. in 295. člena Poslovnika Državnega zbora, ki ste jo prejeli v štirih
                  točkah. Imate jo pred seboj.</p>
               <p>Prosim gospod Ignac Polajnar. Proceduralno vprašanje.</p>
            </sp>
            <sp xml:id="SDZ1-Redna-19-1994-04-14.sp118">
               <speaker>IGNAC POLAJNAR:</speaker>
               <p>Hvala gospod predsedujoči! V imenu poslanske skupine predlagam samo 15 minut, da
                  se posvetujemo. Hvala lepa.</p>
            </sp>
            <sp xml:id="SDZ1-Redna-19-1994-04-14.sp119">
               <speaker>PODPREDSEDNIK DR. LEV KREFT:</speaker>
               <p>Hvala lepa. Zasedanje bomo nadaljevali ob 13.15 minut. Prosim, da se vrnete v
                  polnem številu, da bomo lahko opravili glasovanje. Hvala lepa.</p>
            </sp>
            <stage type="time">(Seja je bila prekinjena ob 12.56 uri in se je nadaljevala ob 13.31
               uri.)</stage>
            <sp xml:id="SDZ1-Redna-19-1994-04-14.sp120">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Nadaljujejo 19. sejo Državnega zbora po odmoru, do katerega je prišlo na zahtevo
                  poslanske skupine. Smo pred glasovanjem in vas prosim, da najprej, preden
                  nadaljujemo z delom, ugotovimo prisotnost v dvorani. Ugotavljam, da je v dvorani
                  49 poslank in poslancev. Državni zbor je sklepčen in lahko odloča. Besedo ima
                  Ignac Polajnar.</p>
            </sp>
            <sp xml:id="SDZ1-Redna-19-1994-04-14.sp121">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Spoštovane poslanke in poslanci! Prosim
                  predsedujočega, da pred glasovanjem pojasni, na kakšen način poteka glasovanje o
                  obvezni razlagi. Hvala lepa.</p>
            </sp>
            <sp xml:id="SDZ1-Redna-19-1994-04-14.sp122">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kot sem že pojasnil na začetku, gre za 334. člen: "Če pride do dvoma o
                  vsebini posamezne določbe poslovnika, razlaga poslovnik med sejo predsedujoči.
                  Zunaj seje daje razlago poslovnika Komisija za poslovnik, ki po potrebi pridobi
                  mnenje Sekretariata za zakonodajo in pravne zadeve. Vsak poslanec lahko zahteva,
                  da o razlagi poslovnika, ki jo je dala Komisija za poslovnik odloči Državni
                  zbor".</p>
               <p>Glede na to, da je Komisija za poslovnik podala razlago, ki smo jo prejeli, za
                  293., 294. in 295. člen poslovnika Državnega zbora, in so člani komisije sami
                  soglasno sklenili, da predlagajo Državnemu zboru, da odloči o predmetni razlagi,
                  dajem to razlago na glasovanje. Navadna večina. Z razlagami se ne da spreminjati
                  poslovnika, ampak se samo tolmači. Dajem razlago, ki smo jo prejeli na glasovanje.
                  Ugotovimo sklepčnost! <stage>(41 prisotnih.)</stage> Prosim, da ugotovimo
                  sklepčnost.</p>
               <p>Ugotovimo sklepčnost za odločanje o razlagi, ki nam jo je predložila Komisija za
                  poslovnik! <stage>(46 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo to razlago sprejeli. S tem smo zaključili.</p>
               <p>Opozoril sem vas, da razlaga 29. člena ni imela, tudi v razpravi kasneje ne,
                  izražene zahteve, da bi o njej glasovali, zato je tudi na glasovanje nisem dal.
                  Prosim, gospod Žarko Pregelj. Proceduralno.</p>
            </sp>
            <sp xml:id="SDZ1-Redna-19-1994-04-14.sp123">
               <speaker>ŽARKO PREGELJ:</speaker>
               <p>Spoštovani! Opravičujem se za zamudo, toda predlagal bi, da glasujemo še o tej
                  drugi razlagi, ker je ravno tako pomembna. Hvala.</p>
            </sp>
            <sp xml:id="SDZ1-Redna-19-1994-04-14.sp124">
               <speaker>PODPREDSEDNIK DR. LEV KREFT:</speaker>
               <p>Hvala za ta predlog. Čeprav smo sicer točko že končali, vendar ugotavljam, da je
                  podan predlog, da glasujemo tudi o razlagi 29. člena poslovnika Državnega zbora.
                  Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo tudi drugo razlago sprejeli.</p>
               <p>Sedaj se vračam k točki, ki smo jo prekinili, to je <title>5B. TOČKA DNEVNEGA REDA
                     - PREDLOG ZAKONA O SPREMEMBAH IN DOPOLNITVAH ZAKONA O POSEBNEM DAVKU NA
                     DOLOČENE PREJEMKE</title>.</p>
               <p>K tej točki smo prejeli tisto, kar smo takrat zahtevali, to se pravi novo poročilo
                  Odbora za finance in kreditno-monetarno politiko in pa pregled amandmajev k
                  predlogu zakona o spremembah in dopolnitvah zakona o posebnem davku na določene
                  prejemke; točko obravnavamo po hitrem postopku. Ustavili smo se pred glasovanjem o
                  teh amandmajih in terjali pregled in opredelitev matičnega delovnega telesa ter
                  predlagatelja. Sprašujem predstavnika matičnega delovnega telesa, če želi besedo?
                  Besedo ima gospod Janez Kopač. Prosim.</p>
            </sp>
            <sp xml:id="SDZ1-Redna-19-1994-04-14.sp125">
               <speaker>JANEZ KOPAČ:</speaker>
               <p>Hvala za besedo. Spoštovane, spoštovani! Odbor je navedeni predlog zakona
                  obravnaval in se potem naknadno opredelil tudi do še naknadno vloženih amandmajev,
                  ki so bili vloženi tisti dan prejšnji teden, ko smo že načeli to točko. Tiste
                  amandmaje je delno podprl, delno pa smiselno povzel v svojih amandmajih, z izjemo
                  enega, in to je amandma gospe Danice Simšič k drugemu členu tega predloga zakona,
                  ki je razširjal oprostitev še na vse storitve, ki se opravljajo pri posameznih
                  socialnih programih v invalidskih organizacijah. Torej gre za tiste prave pogodbe
                  o delu, ne za nadomestila materialnih stroškov in pa za neke minimalne nagrade v
                  organizacijah, ki so humanitarne, invalidske ali kakšne druge narave, strankarske,
                  sindikalne in podobno.</p>
               <p>Skratka, želel bi povzeti samo to. Sedaj se skozi amandmaje odbora in pa amandmaje
                  Vlade in predlog predlagateljev - vse skupaj pa je precej zapleteno, zato vas lepo
                  prosim, da glasujete za vse amandmaje Vlade in odbora, in da strogo sledite
                  mnenju, ki je usklajeno med odborom in Vlado, ker gre velikokrat za amandma na
                  amandma skozi amandma in kaj podobnega, drugače bomo naredili zmedo. Skratka,
                  povzetek vsega tega je, da nadomestila materialnih stroškov, ki se izplačujejo v
                  razno raznih društvih, v sindikatih in pa političnih organizacijah ne bi bila
                  podvržena plačilu tega davka in ob tem poudarjam, da tudi</p>
               <p>že do sedaj niso bila, vendar je pri izvajanju tega prihajalo do različnih
                  tolmačenj širom po Sloveniji. In pa, kar je novost, da v razno raznih društvih, ne
                  pa v sindikatih in pa v političnih strankah, bi bile občasne nagrade v skupni
                  višini do 150 tisoč tolarjev letno funkcionarjem teh razno raznih društev
                  oproščene plačila tega davka, ker gre za neko posebno vrsto pogodbenega dela, ki
                  ni, bom rekel, prosto na trgu, ampak je vezano na opravljanje določene funkcije v
                  nekem dotičnem društvu.</p>
               <p>Menim, da smo s tem pravzaprav zadovoljili v neki določeni meri - nekatere želje
                  so bile seveda tudi večje - vse različne interese, ki so se križali v tem Državnem
                  zboru. In moram reči, da je odbor zares bil zelo soglasen pri sprejemanju večine
                  teh amandmajev.</p>
               <p>Čisto za zaključek torej: predlagam, da podprete amandmaje odbora in Vlade, ki so
                  med seboj seveda usklajeni oziroma, da pri glasovanju o drugih amandmajih sledite
                  mnenju odbora ali podpira ali ne podpira. Za edino stvar, ki na nek način ne bo
                  podrla konsistentnosti tega zakona o spremembah in dopolnitvah osnovnega zakona,
                  gre pri amandmaju Danice Simšič, kar pa je stvar seveda politične odločitve, ali
                  se za nek določen tip pogodbenega dela pa sedaj uvaja posebna ekstra oprostitev.
                  Odbor je bil mnenja, da to ni primerno in je skratka nasprotoval tistemu
                  amandmaju. Hvala lepa.</p>
            </sp>
            <sp xml:id="SDZ1-Redna-19-1994-04-14.sp126">
               <speaker>PODPREDSEDNIK DR. LEV KREFT:</speaker>
               <p>Hvala lepa. Preden preidemo h glasovanju po amandmajih in členih sprašujem tudi
                  zastopnike Vlade, če želijo besedo? <stage>(Ne.)</stage> Želijo besedo
                  predstavniki predlagateljev? Da. Besedo ima gospod Vladimir Topler, izvolite.</p>
            </sp>
            <sp xml:id="SDZ1-Redna-19-1994-04-14.sp127">
               <speaker>VLADIMIR TOPLER:</speaker>
               <p>Gospod predsedujoči, hvala za besedo. Kolegice in kolegi! Kot vidite, je ta zakon
                  bistveno spremenjen. Že gospod Kopač je podal mnenje, jaz bi pa rad povedal samo
                  to. Poglejte, mi smo dobili sedaj kar precejšen kup pošte, vse organizacije,
                  društva pošiljajo, da bi bile rade vključene v to točko v četrto alineo, in zato
                  smo skupaj z Vlado na odboru imenovali amandma na amandma, ki zamenjuje 4 točko
                  tako, da so vsa društva v to vključena; ker ne moremo pisati gasilci, lovci,
                  ribiči, turistično društvo, razne zbornice in vse. Na koncu predvsem želimo, da bi
                  društva lahko svoje delo opravljala in da hkrati ne bi prihajalo do zlorab. Zato
                  smo torej četrto alineo prinesli tudi v 11. člen, kjer nekako predpisujemo tudi
                  sankcije. Črtali smo 10. člen. Tega prej nisem povedal.</p>
               <p>Jaz prosim, da to podprete zaradi tega, ker je to pomembno, da ne bi določenih
                  obveznosti podvajali. Glede invalidov oziroma invalidskih društev, smo jih
                  vključili v 4. člen, nismo jih pa v posebni 2. člen, ker mislimo, da to ne bi bilo
                  smiselno in da zakon ne bi bil takšen, kot smo si ga zamislili.</p>
               <p>Na koncu pa upam, da bomo vsi skupaj tudi podprli sklep, ki smo ga na odboru
                  obravnavali, da določenim društvom, ki so plačala posebni davek na določene
                  prejemke od povračil stroškov za opravljanje prostovoljnega dela, se ta sredstva
                  refundirajo. To smo sprejeli zaradi tega, ker to ni</p>
               <p>retroaktivnost zakona, ampak zaradi tega, ker je določena SDK upoštevala navodilo
                  finančnega ministrstva, določene pokrajine pa ne in mislimo, da je potrebno, da
                  zagotovimo enakost in da se ta sredstva refundirajo. Na koncu bi pa želel, da s
                  tem zakonom omogočimo družbi oziroma tistemu delu civilne družbe čim boljše delo.
                  Upam, da je to tudi namen tega parlamenta.</p>
            </sp>
            <sp xml:id="SDZ1-Redna-19-1994-04-14.sp128">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prehajamo torej h glasovanju v smiselni drugi obravnavi znotraj
                  hitrega postopka po amandmajih in členih. In najprej smo pri 1. členu.</p>
               <p>K 1. členu so bili vloženi štirje amandmaji. Pod točko 1 imate prvega
                     <stage>(Vlada Republike Slovenije)</stage>: Besedilo 1. člena se spremeni tako,
                  da se glasi: "V zakonu o posebnem davku na določene prejemke <stage>(Uradni list
                     RS št. 72/93)</stage> se v 3. členu doda nov tretji odstavek, ki se glasi: "Za
                  opravljeno storitev po prvem odstavku se ne šteje izplačilo fizični osebi, ki
                  opravlja funkcijo na podlagi imenovanja državnega ali drugega organa v skladu z
                  zakonom oziroma drugim aktom, izplačilo fizični osebi, ki opravi storitev na
                  podlagi napotitve upravnega organa v skladu z zakonom. Izplačilo fizični osebi na
                  podlagi napotitve oziroma poziva na določeno opravilo s strani državnega ali
                  drugega organa". Predlagateljica je Vlada Republike Slovenije. Odbor amandma
                  podpira.</p>
               <p>Pod 2. točko imate amandma, ki sedaj postane amandma na amandma pod točko 1. To se
                  pravi, ta amandma na amandma se sedaj glasi: K amandmaju Vlade k 1. členu zakona,
                  se doda četrta alinea, ki se glasi: "izplačilo nagrad in povračil stroškov fizični
                  osebi, ki prostovoljno oziroma na podlagi vabila ali poziva sodeluje v
                  prostovoljnih ljubiteljskih, humanitarnih, invalidskih, vzdrževalnih, znanstvenih,
                  kulturnih, športnih raziskovalnih dejavnostih ter v dejavnostih društev in
                  njihovih zvez, zaradi uresničevanja ciljev oziroma namenov, zaradi katerih so
                  društva ustanovljena, ne pa v okviru opravljanja gospodarskih dejavnosti po 10.
                  členu zakona o društvih ter v sindikalnih in strankarskih dejavnostih pod pogojem,
                  da izplačila nagrad ne presegajo 150 tisoč tolarjev letno, povračilo stroškov v
                  zvezi z opravljanjem storitve pa ne presega višine, ki je določena s predpisom
                  Vlade".</p>
               <p>Doda se nov četrti odstavek, ki se glasi: "Podrobnejše izvajanje tega zakona
                  predpiše minister, pristojen za finance. Sedanji tretji odstavek postane peti
                  odstavek". Predlagatelj je Odbor za finance in kreditno-monetarno politiko. Vlada
                  amandma podpira.</p>
               <p>Pod 3. točko imamo amandma: V četrti alinei 1. člena se za besedo "humanitarni",
                  doda nova beseda "invalidski". Predlagateljica je gospa Danica Simšič; Odbor ne
                  podpira, Vlada ne podpira.</p>
               <p>Pod 4. točko: Za 4. členom se dopolni nov 4.a člen tako, da se glasi: "Davek se ne
                  plačuje od izplačil za potne stroške ter občasne nagrade nepoklicnim funkcionarjem
                  društev, sindikatov, občin, krajevnih, vaških in četrtnih skupnosti ter političnih
                  strank, ki svoje delo opravljajo na podlagi statutov oziroma pravili in njihovega
                  dela ni mogoče šteti za opravljanje dela po zakonu o delovnih razmerjih oziroma
                  zakonu o</p>
               <p>obligacijskih razmerjih". Predlagatelj je gospod Ivan Verzolak. Odbor amandmaja ni
                  podprl. Vlada amandmaja ne podpira.</p>
               <p>Dajem te amandmaje in 1. člen v celoti v obravnavo. Kdo želi besedo? Prosim, gospa
                  Danica Simšič, izvolite.</p>
            </sp>
            <sp xml:id="SDZ1-Redna-19-1994-04-14.sp129">
               <speaker>DANICA SIMŠIČ:</speaker>
               <p>Hvala. V bistvu bi rada samo olajšala delo. Umikam amandma pod 3. točko, ker je že
                  v obrazložitvi odbora jasno zapisano, da je to vsebovano v stališčih odbora. Tako,
                  da o tem je nepotrebno glasovati. Hvala.</p>
               <p>Sicer pa podpiram tako dikcijo, kot jo je predlagal odbor.</p>
            </sp>
            <sp xml:id="SDZ1-Redna-19-1994-04-14.sp130">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi kdo besedo v razpravi? Ugotavljam da ne in prehajamo h
                  glasovanju.</p>
               <p>Najprej o amandmaju na amandma, se pravi nekdanji točki 2, ki je sedaj amandma na
                  amandma pod točko 1. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma na amandma sprejeli.</p>
               <p>Sedaj bomo glasovali o amandmaju pod 1. točko, s to spremembo, torej s tem
                  amandmajem na amandma, ki smo ga sprejeli. Prosim, da ugotovimo sklepčnost.
                  Glasujemo o amandmaju pod točko 1, k 1. členu. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Amandma pod točko 3. je bil umaknjen.</p>
               <p>Na glasovanje dajem sedaj amandma pod 4. točko, ki predlaga novi 4.a člen.</p>
               <p>Obrazložitev glasu, Vladimir Topler, prosim.</p>
            </sp>
            <sp xml:id="SDZ1-Redna-19-1994-04-14.sp131">
               <speaker>VLADIMIR TOPLER:</speaker>
               <p>Glasoval bom proti temu amandmaju, ker je že zajet. Opozoril bi: če bomo sprejeli
                  ta amandma, je potem 1. člen napačen, nespremenjen, ker smo ga s tem besedilom v
                  prejšnjih odstavkih popolnoma nadomestili. Mislim, da je amandma brezpredmeten. Če
                  glasujemo, pa moramo glasovati proti.</p>
            </sp>
            <sp xml:id="SDZ1-Redna-19-1994-04-14.sp132">
               <speaker>PODPREDSEDNIK DR. LEV KREFT:</speaker>
               <p>Ali želi še kdo obrazložiti svoj glas? Ugotavljam, da ne.</p>
               <p>Glasujemo o amandmaju pod 4. točko. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(5 poslancev.)</stage> Je kdo proti? <stage>(42
                     poslancev.)</stage></p>
               <p>Ugotavljam, da amandma ni sprejet.</p>
               <p>Glasovali bomo še o 1. členu v celoti. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo 1. člen sprejeli.</p>
               <p>K 2. členu je vloženih sedem amandmajev. Če dovolite, jih ne bi vseh po vrsti
                  bral. Ali se strinjate, ali kdo želi, da jih kot ponavadi berem? Ugotavljam, da ni
                  te želje po mojem branju.</p>
               <p>Amandma pod 1. točko je predlagala Vlada Republike Slovenije. Odbor ga
                  podpira.</p>
               <p>Sledijo amandmaji za nove člene: k novemu 2.a členu. za prvi amandma pod 2. točko
                  je predlagatelj Vlada Republike Slovenije. Odbor amandma podpira;</p>
               <p>za novi 2.b člen, predlagatelj je Odbor za finance in kreditno monetarno politiko.
                  Vlada podpira;</p>
               <p>pod 4. točko, Odbor za finance in kreditno monetarno politiko predlaga, da se
                  besedilo četrte alinee prvega odstavka 11. člena spremeni. Vlada podpira;</p>
               <p>k novemu 2.c členu, gre za amandma predlagateljice gospe Danice Simšič, Odbor in
                  Vlada ne podpirata;</p>
               <p>pod 6. točko, amandma gospe Danice Simšič Odbor in Vlada ga ne podpirata;</p>
               <p>pod 7. točko, amandma gospoda Iva Verzolaka, ki ga Odbor in Vlada ne
                  podpirata.</p>
               <p>Dajem v obravnavo 2. člen in teh sedem amandmajev. Ali kdo želi besedo?
                  Ugotavljam, da nihče ne želi besede.</p>
               <p>Prehajamo h glasovanju po vrstnem redu, tako kot so amandmaji zapisani. Najprej
                  dajem na glasovanje amandma pod 1. točko. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem amandma na 3. strani pregleda, pod 2. točko. Ugotovimo
                  sklepčnost! <stage>(51 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je amandma sprejet.</p>
               <p>Naslednji amandma pod točko 3 k novemu 2.b členu. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Glasovali bomo o amandmaju pod 4. točko. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo tudi ta amandma sprejeli.</p>
               <p>Smo pri amandmaju pod 5. točko, ki ga gospa Danica Simšič, tako kot prejšnjega,
                  umika.</p>
               <p>Glasujemo o amandmaju pod 6. točko, na 4. strani pregleda. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da ta amandma ni sprejet.</p>
               <p>Glasovali bomo še o amandmaju pod 7. točko. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(6 poslancev.)</stage> Je kdo proti? <stage>(38
                     poslancev.)</stage></p>
               <p>Ugotavljam, da amandma ni sprejet.</p>
               <p>Sedaj dajem na glasovanje tako spremenjen 2. člen v celoti. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 2. člen v celoti sprejeli.</p>
               <p>V obravnavo in na glasovanje dajem 3. člen zakona, h kateremu ni bil vložen noben
                  amandma.</p>
               <p>Želi kdo besedo? Ugotavljam, da ne in dajem 3. člen na glasovanje. Ugotovimo
                  sklepčnost! <stage>(55 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 3. člen sprejeli.</p>
               <p>V obravnavo in na glasovanje dajem naslov zakona.</p>
               <p>Želi kdo razpravljati o naslovu zakona? Ugotavljam, da ne in dajem naslov zakona
                  na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo naslov zakona sprejeli.</p>
               <p>S tem smo opravili razpravo in glasovanje po amandmajih in členih zakona ter o
                  naslovu zakona in smo v tretji obravnavi znotraj hitrega postopka. Amandmaji so
                  bili sprejeti k 1. in 2. členu, torej k tema dvema členoma lahko amandmaje tudi v
                  tej fazi predlaga najmanj deset poslancev, poslanska skupina, matično delovno telo
                  in predlagatelj zakona. Želi kdo predlagati amandmaje za tretjo obravnavo znotraj
                  hitrega postopka? Ugotavljam, da nihče. Glede na to, da ni bilo vloženih nobenih
                  amandmajev, dajem na glasovanje zakon v celoti. Ugotovimo sklepčnost! <stage>(55
                     prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo zakon v celoti sprejeli.</p>
               <p>Glasovati moramo še o predlogu sklepa, ki ga je predlagal odbor. Namreč sklep se
                  glasi: "Društvom, ki so plačala poseben davek na določene prejemke od povračil
                  stroškov za opravljanje prostovoljnega dela, se sredstva refundirajo". Želi kdo
                  razpravljati o tem predlogu sklepa? Ugotavljam, da nihče in ga dajem na
                  glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo tudi ta sklep sprejeli.</p>
               <p>S tem zaključujem to točko dnevnega reda in dopoldanski del zasedanja. Popoldne ob
                  16. uri vas prosim, da se udeležite v polnem številu, da poskrbite tudi za
                  udeležbo tistih, ki so dopoldne manjkali, kajti želeli bi začeti obravnavo in
                  glasovanje o zadnji fazi obravnave ustavnega zakona oziroma sprememb in dopolnitev
                  1. člena ustavnega zakona. Hvala.</p>
            </sp>
            <stage type="time">(Seja je bila prekinjena ob 13.52 uri in se je nadaljevala ob 16.15
               uri.)</stage>
            <sp xml:id="SDZ1-Redna-19-1994-04-14.sp133">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Nadaljujemo z zasedanjem Državnega zbora na nadaljevanju njegove 19. seje. Za
                  popoldanski del seje so se opravičili še: gospa Jadranka Šturm-Kocjan, gospod Rudi
                  Moge, mag. Jože Protner, gospod dr. Dimitrij Rupel za dve uri, gospod Ignac
                  Polajnar in gospod Ivan Oman.</p>
               <p>Glede na to, da smo že dopoldne delovali na meji sklepčnosti,vas bom prosil za
                  polno udeležbo v teh treh urah, ki nam še danes za delo preostanejo, hkrati pa vas
                  prosim, da ugotovimo prisotnost na seji. Ugotovimo sklepčnost! <stage>(54
                     prisotnih.)</stage></p>
               <p>Ugotavljam, da je zbor sklepčen in lahko odloča;seveda pa ne more odločati o sicer
                  predvidenem ustavnem zakonu, za katerega je za sprejetje potrebnih najmanj 60
                  glasov, to se pravi, da za samo obravnavo seveda vsaj nekaj več kot toliko, zato
                  bomo ustavni zakon obravnavali prvič, ko bo zagotovljena ustrezna, več kot
                  dvetretjinska prisotnost na seji Državnega zbora.</p>
               <p>Prehajam torej na <title>27. TOČKO DNEVNEGA REDA</title>, to je k <title>DRUGI
                     OBRAVNAVI PREDLOGA ZAKONA O SAMOUPRAVNIH NARODNIH SKUPNOSTIH</title>.</p>
               <p>Za ta zakon nam je Komisija za narodni skupnosti kot matično delovno telo
                  posredovala predlog, da razpravo in odločanje o predlogu zakona o samoupravnih
                  narodnih skupnostih, druga obravnava, Državni zbor predloži na svojo aprilsko
                  sejo, oziroma vsekakor na naslednjo in ne na to 19. sejo Državnega zbora. Ta
                  predlog dajem - gre za proceduralni predlog matičnega delovnega telesa - na
                  glasovanje. Glasujemo torej o predlogu, da se ta točka dnevnega reda, 27. v našem
                  dnevnem redu, prestavi na naslednjo sejo, na naslednjo redno sejo Državnega zbora.
                  Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je s tem točka na predlog matičnega delovnega telesa
                  prestavljena.</p>
               <p>Prehajamo na <title>28. TOČKO DNEVNEGA REDA</title>, to je na <title>PRVO
                     OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O DAVKU OD DOBIČKA
                     PRAVNIH OSEB</title>.</p>
               <p>Predlog zakona je v obravnavo zboru predložila Vlada Republika Slovenije. Želi
                  predstavnik Vlade besedo? <stage>(Ne.)</stage> Predlog zakona je v obravnaval
                  Odbor za finance in kreditno monetarno politiko kot matično delovno telo. Želi
                  poročevalec odbora besedo? Besedo ima gospod Janez Kopač. Izvolite.</p>
            </sp>
            <sp xml:id="SDZ1-Redna-19-1994-04-14.sp134">
               <speaker>JANEZ KOPAČ:</speaker>
               <p>Hvala za besedo. Spoštovane in spoštovani! Verjetno se spomnite, kako na hitro smo
                  v decembru sprejemali sočasno drugo in tretjo obravnavo zakona o davku od dobička
                  pravnih oseb in se takrat soglasno, moram reči z veliko naklonjenostjo vseh
                  vlagateljev takratnih amandmajev tako iz koalicije kot iz opozicije dogovorili za
                  tak način dela, kakršen je sedaj pred nami, torej da gremo  po novem letu, kar
                  pomeni letos, v spremembe in dopolnitve zakona o davku od dobička pravnih oseb.
                  Vlada je v svojem predlogu sprememb povzela večino takrat vloženih amandmajev;
                  čisto vseh res ne. No, in matični odbor je predlog zakona obravnaval, ga podprl v
                  prvi obravnavi in sam pridodal še tri stališča. Eno od njih se nanaša na tematiko,
                  oziroma eno od njih je pravzaprav tako, kot je bilo že izglasovano stališče tega
                  Državnega zbora ob prvi obravnavi tistega prejšnjega zakona, torej novembra lani,
                  dva pa se nanašata še na druge tehnične detajle. Pri tej konkretni obdavčitvi
                  predlagam, da predlog zakona sprejmete v prvi obravnavi in seveda tudi stališča
                  odbora, pa da se lotimo predloga zakona v drugi obravnavi in ga počasi pripeljemo
                  h koncu, tako kot bi ga pravzaprav morali že pred novim letom, sedaj bomo enega,
                  pa nič ne de, kajti veljavnost sprememb bo seveda od 01.01. letos dalje. Torej za
                  podjetja je predvsem pomembno, da do teh sprememb pridemo pred koncem letošnjega
                  leta. Hvala lepa.</p>
            </sp>
            <sp xml:id="SDZ1-Redna-19-1994-04-14.sp135">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Želijo besedo predstavniki poslanskih skupin? Pisno
                  prijavljenih k tej točki dnevnega reda nimamo. <stage>(Ne.)</stage> Besedo dajem
                  poslankam in</p>
               <p>poslancem. Želi kdo besedo? Ja, prosim gospod Franc Avberšek, za njim še gospod
                  Feri Horvat.</p>
            </sp>
            <sp xml:id="SDZ1-Redna-19-1994-04-14.sp136">
               <speaker>MAG. FRANC AVBERŠEK:</speaker>
               <p>Hvala lepa. Sedaj bom rekel v imenu enajstih poslancev, ki smo pri prejšnjem
                  zakonu vložili amandma in smo ga tako, kot je rekel gospod Kopač, vljudno umaknili
                  takrat s sklepom, da bo seveda to upoštevano pri predlaganemu zakonu. Ker to ni
                  bilo upoštevano, najprej sprašujem, kje je razlog. Gre za pripombo k 10. členu,
                  ker smo vložili takrat amandma, da se prav tako med prihodke davčnega zavezanca ne
                  vštevajo prihodki od obračuna slabega imena na podlagi računovodskih standardov,
                  če slabo ime izvira iz zakona o lastninskem preoblikovanju podjetij in iz njega
                  izhajajočih predpisov.</p>
               <p>Želel bi najprej odgovor, potem bom pa seveda skušal vložiti amandma.</p>
            </sp>
            <sp xml:id="SDZ1-Redna-19-1994-04-14.sp137">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Feri Horvat, prosim.</p>
            </sp>
            <sp xml:id="SDZ1-Redna-19-1994-04-14.sp138">
               <speaker>FRANC (FERI) HORVAT:</speaker>
               <p>Hvala za besedo. Gospod podpredsednik, spoštovane kolegice in kolegi! Se pravi, iz
                  razlogov, ki jih je že deloma navedel kolega Avberšek, bi predlagal, da dodamo k
                  tem predlaganim stališčem in sklepom, ki jih je predlagal matični odbor in jih je
                  tukaj predstavil kolega Kopač, še eno stališče oziroma še en sklep, ki naj bi se
                  glasil takole: "Vlada Republike Slovenije naj pri pripravi zakona za drugo
                  obravnavo prouči in upošteva pripombe in predloge poslancev in tudi nekatere
                  amandmaje, dane ob obravnavi in sprejemu zakona o davku od dobička pravnih oseb
                  ter druge predloge, ki bi lahko pripomogli ali pozitivno vplivali na razvoj in
                  prestrukturiranje gospodarstva".</p>
               <p>Naj še rečem nekaj besed za obrazložitev, zakaj je tak predlog. Dejstvo je, da
                  stanje gospodarstva, predvsem potreba po prestrukturiranju, potreba po skladnejšem
                  regionalnem razvoju in razvoju sploh zahteva čimbolj aktivno ekonomsko politiko.
                  Gotovo je davčna politika vključno z davčnimi olajšavami eden od takih
                  instrumentov. Tako da ne bi precenjeval, ker vemo, da davek od dobička
                  kvantitativno ne pomeni ne vem kaj, ampak ni pa tudi nepomemben in če pogledamo
                  primerjave, ki jih je tudi delalo Ministrstvo za finance z drugimi, nam
                  primerljivimi državami, vidimo, da imajo širšo paleto raznih davčnih olajšav,
                  glede na ekonomsko doktrino in glede na potrebe, politiko itd.</p>
               <p>Tukaj se je predlagatelj omejil predvsem na znižanje te osnovne davčne stopnje od
                  30 na 25 procentov, kar je v redu. Se pa seveda da diskutirati, ali je samo tako
                  linearno zniževanje pravo ali dovolj učinkovita oblika spodbujanja
                  prestrukturiranja, ali ne bi bile koristne tudi nekatere selektivne oblike. Ne bi
                  hotel, da bi že kar z nekimi trdimi sklepi prejudicirali kaj, ampak prav zaradi
                  tega predlagam tako dikcijo tega sklepa, da se še enkrat proučijo predlogi, ki so
                  bili dani v obliki, ki jih tujci uporabljajo in da potem eventualno za drugo
                  obravnavo predlagatelj sam pride še z določenimi predlogi.</p>
               <p>Imam še en argument za to. V Vladi, in sicer v Ministrstvu za gospodarske
                  dejavnosti nastaja dokument, ki bo verjetno tudi prišel v ta zbor, to je
                  strategija industrijske razvojne politike. Tam je tudi analiziran inštrumentarij
                  za spodbujanje, prestrukturiranje in razvoj, tako sektorski kot regionalni in
                  razni drugi, in je tudi prišlo do nekaterih ugotovitev in tudi nekaterih
                  predlogov. In koristno bi bilo, da bi tiste ugotovitve po možnosti upoštevali
                  potem tudi v teh konkretnih inštrumentih, ki bodo potem tudi sprejeti v tem
                  zakonu. Zato predlagam, da zbor tak dodaten sklep še sprejme.</p>
            </sp>
            <sp xml:id="SDZ1-Redna-19-1994-04-14.sp139">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak, prosim.</p>
            </sp>
            <sp xml:id="SDZ1-Redna-19-1994-04-14.sp140">
               <speaker>ANTON PERŠAK:</speaker>
               <p>Spoštovane poslanke in poslanci, gospod predsedujoči! Opravičujem se, da nisem
                  tega, kar bom sedaj povedal, oddal in pripravil v bolj dostojni obliki, ampak v
                  skladu z dogovorom na kolegiju sem mislil, da se bomo danes bolj ukvarjali z
                  kazensko zakonodajo. Rad bi spomnil na dejstvo, da smo ob obravnavi osnovnega
                  zakona tudi na mojo pobudo sprejeli nek amandma, ki je od prvotnega predloga možne
                  davčne olajšave za vlaganje v kulturo ali podobne dejavnosti od 0,1% dvignil to
                  olajšavo na 0,2% od osnove, ki je za davek.</p>
               <p>Prav pred nekaj dnevi sem se pogovarjal zlasti z ljudmi iz kulture, ki
                  organizirajo razne prireditve, festivale in ugotavljajo, da ta olajšave že pomeni
                  določeno izboljšavo, da pa še ne prinaša v rezultatu tistega, kot bi bilo želeti.
                  Ne prinaša, zaradi preprostega dejstva, ker tisti, ki računa, računa na ta način:
                  če vložim 100 tisoč tolarjev npr. v organizacijo nekega festivala resne glasbe,
                  sem pri tistem končnem izračunu še vedno na izgubi 70 tisoč tolarjev, tako reče
                  tisti podjetnik. Od teh 100 tisoč tolarjev je plačal 30 tisoč tolarjev; po
                  sedanjem predlogu je 25 tisoč tolarjev davka, tistih 75 tisoč je pa še vedno
                  dal.</p>
               <p>Predlog, ki ga bom sedaj povedal, se bo ministrstvu in tudi marsikomu v tej
                  dvorani zdel zelo iluzoren. Predlagam, da se ga premisli. Njihov predlog je
                     <stage>(predlog teh prirediteljev teh festivalov, kulturnih
                  prireditev)</stage>, da bi bila možnost naslednja: da si vlagatelj <stage>(ki
                     vloži v izdajo npr. neke knjige, ki jo Ministrstvo za kulturo oceni kot
                     nesporno kulturno vrednost, organizacijo festivala resne glasbe)</stage> tisti
                  znesek do določene višine odšteje od davka. Kolikšen je sedaj ta znesek? To bo
                  potrebno, ali kolikšen del možnega davka je lahko, to je potrebno premisliti in
                  izračunati. Ta možnost bi bila za možne sponzorje neprimerno bolj vabljiva, kot je
                  ta sedanja.</p>
               <p>Predlagam, opravičujem se, da dajem to tako, kar z roko napisano, da bi danes
                  sprejeli sklep: "Vlada naj do druge obravnave zakona preuči možnost takšne davčne
                  olajšave za vlaganje v kulturo, znanost ali šport, ki bi se do določene višine
                  odštevala od zneska davka in ne le od davčne osnove."</p>
               <p>To damo v preučitev do druge obravnave. Takrat naj Vlada odgovori, ali je ta
                  razmislek o tem sprejemljiv, ali ne.</p>
               <p>Med tem imamo tudi mi ostali možnost o tem dodatno razmišljati. Hvala.</p>
            </sp>
            <sp xml:id="SDZ1-Redna-19-1994-04-14.sp141">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Frim.</p>
            </sp>
            <sp xml:id="SDZ1-Redna-19-1994-04-14.sp142">
               <speaker>STANE FRIM:</speaker>
               <p>Hvala, gospod predsedujoči. Spoštovane poslanke in poslanci! Predlagam, da za
                  drugo obravnavo Vlada vključi tudi povečanje olajšave tistemu davčnemu zavezancu,
                  ki za nedoločen čas zaposli pripravnika oziroma druge delavce, ki prvič sklepajo
                  delovno razmerje in delavce, ki so bili šest mesecev prijavljeni pri Službi za
                  zaposlovanje. Tako bi se ta olajšava  povečala iz sedanjih 30 na 50% izplačanih
                  plač teh zaposlenih za 12 mesecev zaposlitve.</p>
               <p>Menim, da bi bilo ustrezno, ker bi s tem enačili tudi podobno določilo, ki velja v
                  zakonu o dohodnini, kjer je tudi 50% za davek, takšna olajšava pri davku iz
                  dejavnosti. Hvala.</p>
            </sp>
            <sp xml:id="SDZ1-Redna-19-1994-04-14.sp143">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Prosim, besedo ima predstavnik
                  Vlade Republike Slovenije, Siniša Mitrovič, svetovalec Vlade Republike Slovenije v
                  Ministrstvu za finance.</p>
            </sp>
            <sp xml:id="SDZ1-Redna-19-1994-04-14.sp144">
               <speaker>SINIŠA MITROVIČ:</speaker>
               <p>Spoštovani zbor! Najprej sem dolžan odgovor gospodu Avberšku. Tako kot je
                  predsednik matičnega odbora prej povedal, je Vlada upoštevala večino tistih
                  amandmajev, ki so bili vloženi pri drugi obravnavi tega zakona meseca decembra.
                  Nekatere od teh ni upoštevala. Odgovore na te amandmaje ste dobili že decembra,
                  razen pri amandmaju gospoda Avberška. Vlada ni vključila njegovega amandmaja, toda
                  ne zato, ker se Vladi ne zdi primerno vključiti te rešitve v ta zakon, ampak
                  zaradi tega, ker Vlada pripravlja hkrati spremembo tiste uredbe, ki opredeljuje
                  otvoritveno bilanco. In po tej uredbi tečejo pogovori o izključitvi "bed willa" iz
                  otvoritvene bilance. V kolikor se to izključi po tej metodologiji, potem ni
                  potrebe, da se ta zakon obremenjuje še s tako rešitvijo zaradi tega, ker ga tako
                  ali tako ne bo med prihodki. Zaradi tega nismo tega vključili v ta zakon.</p>
               <p>Glede predloga stališča oziroma sklepa gospoda Horvata se strinjamo predvsem
                  zaradi tega, ker smo nekaj pripomb dobili še naknadno po obravnavi zakona na
                  matičnem odboru. Z nekim takim sklepom bi lahko nekatere stvari upoštevali pri
                  pripravi zakona za drugo obravnavo.</p>
               <p>Predlog gospoda Peršaka bi lahko ocenili takole. Tudi te rešitve so možne, s tem
                  da je treba natančno definirati to, kar je sam tudi opredelil, to je zgornjo mejo
                  teh sredstev. Poznavajoč zakonodajo drugih držav, obstajajo tudi zakoni in če
                  pogledate te zakone, vidite, da uporabljajo oba parametra: en parameter je ta, ko
                  so določajo v promilih in ne procentih davčne olajšave za donatorska sredstva v
                  primerjavi s celotnim prihodkom. Drugi kriterij pa je, da se lahko zgornja meja
                  opredeli tudi na višino plačila davka oziroma na višino ustvarjenega dobička. So
                  pa te stvari konsistentne oziroma meje je treba temu primerno postaviti. Povem vam
                  lahko za primerjavo: 0,1% donatorskih sredstev, ki so šteta kot olajšava po prej
                  veljavnem zakonu, so približno med 6 do 8% profita.</p>
               <p>Do predloga gospoda Frima bi se težko opredelil, razen da bi vas opozoril, da 50%
                  plač teh delavcev pomeni, da so vse socialne dajatve tako delavca kot delodajalca
                  odštete od davčne osnove. Hvala lepa.</p>
            </sp>
            <sp xml:id="SDZ1-Redna-19-1994-04-14.sp145">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Geržina. Prosim.</p>
            </sp>
            <sp xml:id="SDZ1-Redna-19-1994-04-14.sp146">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovani! Stopnja davka za nove podjetnike je
                  zmanjšana. To je v eni smeri razveseljivo, čeprav bi mogoče bil boljši tak način,
                  kot ga je gospod Horvat zagovarjal, namreč olajšave pri določenih namenskih
                  potrebah, to je namenske davčne olajšave. Zakaj? Mi se lahko primerjamo in gremo v
                  tak sistem davkov, tak kot je že nekje v utečenem tržnem gospodarstvu po svetu.
                  Ampak mislim, da nam osnove manjkajo našim mladim podjetnikom. Glede na to, da
                  naša država, družba, skozi drobno gospodarstvo, da rečem, in spodbujanje
                  podjetništva v infrastrukturo, v osnovna sredstva itd. bore malo da. Mislim, da je
                  to manj kot ena milijarda tolarjev; to ni praktično nič. Če bi jaz imel, bi že
                  nekaj imel, ampak če pa to vsi mladi podjetniki dobijo, je pa to precej malo. Zato
                  mislim, da bi dejansko morali tam več narediti. Strinjam se, da bi namenske
                  olajšave bile številčnejše in večje. Zakaj?</p>
               <p>Poglejte, ali ni žalostno, da morajo mladi podjetniki, namesto da bi plačevali
                  davek normalno ali pa vlagali v proizvodnja sredstva, v proizvodnjo, širili
                  proizvodnjo, odpirali delovna mesta, da si ohranijo nekaj tistega svojega, kar so
                  naredili, dobička, pa kupijo velike avtomobile. Mislim, nimam nič proti velikim
                  avtomobilom, ampak mislim, da bi bilo boljše, da se spodbuja, da se širi
                  proizvodnja, odpirajo delovna mesta, kot pa da se kupujejo lepi avtomobili. Lepi
                  avtomobili pridejo v drugem polčasu, da se tako izrazim. V prvem polčasu mislim,
                  da je treba podpirati proizvodnjo.</p>
               <p>Zato vsekakor podpiram tudi predlog sklepa, ki ga je dal gospod Feri Horvat, da se
                  upoštevajo vsi tisti predlogi, da se olajšave, namenske davčne olajšave uzakonijo.
                  Hvala lepa.</p>
            </sp>
            <sp xml:id="SDZ1-Redna-19-1994-04-14.sp147">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Metka Karner-Lukač.</p>
            </sp>
            <sp xml:id="SDZ1-Redna-19-1994-04-14.sp148">
               <speaker>METKA KARNER-LUKAČ:</speaker>
               <p>Spoštovani zbor! Glede na to, da nam dnevni red Državnega zbora služi bolj kot
                  orientacija in ne daje poslancem pravega občutka oziroma vedenja, kaj bomo
                  naslednji dan obravnavali, sem se tudi jaz nekako zavedla, ker sem mislila, da bo
                  danes na vrsti sodna zakonodaja in nisem ustrezno pripravljena.</p>
               <p>Zato bom nekoliko bolj po spominu povedala, kar me pravzaprav teži še od tiste
                  zadnje obravnave, torej v decembru mesecu. Takrat smo predlagatelji številnih
                  amandmajev galantno odstopili od tega in smo rekli, sprejmimo ta zakon, zato da se
                  fiskalno leto lahko začne s 1.1.1994, vendar naj pa Vlada le upošteva naše
                  amandmaje. Vlada je naše amandmaje upoštevala in našo pripravljenost k sodelovanju
                  le toliko, da je z zamudo dveh mesecev vložila spremembe zakona. No, seveda, pri
                  tem je izvedla</p>
               <p>le tiste redakcijske popravke določenih členov, ki bi jih že v prvi obravnavi
                  oziroma v decembru morala urediti. In razen tega, da je davčno stopnjo s 30%
                  znižala na 25%, v teh spremembah ne vidim nobenih vsebinskih dopolnil oziroma
                  izboljšav.</p>
               <p>Mene najbolj zadeva to, da sem vložila amandma na 32. člen, to je člen, ki uvaja
                  dvojno obdavčitev. Zakaj namreč gre? Pravne osebe plačujejo davek iz dobička, in
                  sicer sedaj, po tem predlogu po 25% stopnji, potem, če pa izplačujejo tudi
                  dividende, ki jih tudi izplačajo iz dobička, ampak že po obdavčitvi, je pa
                  potrebno, da se na te izplačane dividente še enkrat plača davek.</p>
               <p>Dividenda je pri prejemniku že tako dodatno obdavčena skozi dohodnino in kot taka
                  naj bo tudi skozi dohodnino obdavčena, in sicer glede na to, v kateri davčni
                  razred se pa zavezanec uvršča na podlagi prejetih dividend, se pa tudi davek na
                  dohodnino ustrezno zviša.</p>
               <p>Jaz sem predlagala, da bi uvedli imputacijski sistem in ne integracijski sistem
                  obdavčevanja, seveda se je Vlada opredelila samo do mojega amandmaja, vendar pa
                  menim, da bi bilo primerno, da predstavi tudi Državnemu zboru nov model, kako bi
                  stimulativno vplival tudi na to, da ne bi pravna oseba bila obdavčena, če je že
                  prejemnik dividende obdavčen.</p>
               <p>Zdaj bom formulirala sklep, ki ga bom tudi malo kasneje napisala, in sicer bi se
                  glasil tako: "Vlada naj pri pripravi zakona za drugo obravnavo izključi dvojno
                  obdavčitev dobička pri pravni osebi in prejemniku dividend." Hvala.</p>
            </sp>
            <sp xml:id="SDZ1-Redna-19-1994-04-14.sp149">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ja prosim, izvolite. Predstavnik Vlade, gospod Siniša Mitrovič.  
                   </p>
            </sp>
            <sp xml:id="SDZ1-Redna-19-1994-04-14.sp150">
               <speaker>SINIŠA MITROVIČ:</speaker>
               <p>Spoštovani zbor! Začel bom pri tej zadnji pobudi. Namreč, ta pobuda je zelo,
                  recimo temu <stage>(pod narekovaji)</stage> "zelo zavezujoča", zaradi tega,  ker
                  spreminja politiko, in sicer davčno politiko.</p>
               <p>Namreč, po 32. členu tega zakona pravna oseba ni obdavčena. Pravna oseba je po 32.
                  členu samo servis države, da v imenu prejemnika obračuna akontacijo dohodnine, če
                  govorimo kot prejemniku fizične osebe oziroma akontacijo davka od dobička pod
                  pogoji, če sama ni plačala tega davka. To pomeni, da je v tem primeru samo servis,
                  da v imenu prejemnika obračuna akontacijo.</p>
               <p>Zato bi še enkrat poudaril: gre za spremembo dejansko davčne politike. Namreč, če
                  pogledate strukturo zakona, lahko ugotovite, da je politika nastavljena tako, da
                  imamo dejansko v praksi dve stopnji davka. In sicer imamo stopnjo za tako
                  imenovani nerazdeljeni dobiček, ki je po predlogu petindvajset, in višjo stopnjo
                  za razdeljeni dobiček. Pomeni, da se s tem sistemom destimulira razdeljevanje
                  dobička. Tak sistem poznajo tudi drugi: ko se nahaja je v približno v enakih
                  pogojih, kot se nahaja naše gospodarstvo, države postopajo tako.</p>
               <p>Glede tistega predloga oziroma razprave gospoda Geržine, bi pa naslednje rekel:
                  selektivne olajšave so smiselne takrat, kadar je visoka stopnja. Pri nizkih
                  stopnjah govoriti o kakšnih selektivnih olajšavah, bi rekel, to je v praksi samo
                  nalaganje davčni službi dodatne stroške. Večjega efekta od tega ni. Že po sedaj
                  veljavnem oziroma po prej veljavnem zakonu, ko je bila stopnja 30, morate vedeti,
                  da je efektivna stopnja obdavčenja 9%. S kakšnimi selektivnimi dodatnimi
                  olajšavami mi lahko pridemo na zmanjševanje efektivne stopnje 9%. Pri davku od
                  dobička je potrebno vedeti naslednje: vsaka olajšava, ki je zapisana, pomeni, da
                  se mora bodoči investitor oziroma katerikoli od investitorjev državi dejansko
                  prilagajati. Stopnja je tista, ki je garant bodočemu investitorju. Če je
                  investitor zadovoljen s 25% kot davčnim bremenom, s tistimi olajšavami, ki so
                  notri - menimo, da so pravilno definirane tako pri definiranju davčne osnove kot
                  olajšavah - se mu ni potrebno nobenemu drugemu prilagajati.</p>
               <p>Na to bi vas opozoril pri tistih investitorjih, ki prihajajo iz tujine. V
                  obrazložitvi imate tudi zapisano, kakšne so primerljive stopnje z drugimi
                  državami. Lahko ugotovite, da tudi pri tistih državah, ki imajo stopnjo 30 ali
                  več, lahko tudi 40, nimajo tovrstnih olajšav oziroma imajo bistveno večjo
                  efektivno stopnjo  v obdavčevanju. Hvala.</p>
            </sp>
            <sp xml:id="SDZ1-Redna-19-1994-04-14.sp151">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Geržina.</p>
            </sp>
            <sp xml:id="SDZ1-Redna-19-1994-04-14.sp152">
               <speaker>MIROSLAV GERŽINA:</speaker>
               <p>Hvala lepa, gospod predsedujoči.! Strinjam se z gospodom sekretarjem. Pravi, da je
                  potrebno, če sem ga pravilno razumel, tisti ki prihajajo, bodo imeli prevelike
                  olajšave. Vsekakor, če je 9; recimo 5 je manj kot 9. Strinjava se, mislim,
                  oba.</p>
               <p>Druga stvar je, lahko bi tudi tako razmišljali in jaz sem tako razmišljal, mogoče
                  nisem dovolj jasno povedal. Lahko bi selektivno dali tudi tistim, ki odpirajo na
                  novo to zadevo. To je bistvena razlika, to pa niso od zunaj. To so naši državljani
                  v Sloveniji. To je lahko tudi selekcija naših državljanov. Lahko je to bogokletno.
                  To je treba razmisliti. Ta predlog, ta sklep bo dan, mislim, v tem smislu. Hvala
                  lepa.</p>
            </sp>
            <sp xml:id="SDZ1-Redna-19-1994-04-14.sp153">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kdo še želi besedo? Ugotavljam, da nihče.</p>
               <p>Zaključujem razpravo in prehajamo h glasovanju o predloženih stališčih in
                  sklepih.</p>
               <p>Prejeli smo stališča in sklepe matičnega delovnega telesa, Odbora za finance in
                  kreditno monetarno politiko, potem pa doda novo točko, ki bi jo uvrstili kot 3.a
                  točko. Predlagal jo je gospod Feri Horvat, potem predlog dodatnega sklepa, ki ste
                  ga dobili tudi pisno, gospe Brede Pečan in dodatni predlog, novi predlog dodatnega
                  sklepa, ki ga je vložil gospod Tone Peršak.</p>
               <p>Najprej bomo glasovali o stališčih in sklepih, potem pa še o dodatnih sklepih.</p>
               <p>Pod 1. točko: "Predlog zakona o spremembah in dopolnitvah zakona o davku od
                  dobička pravnih oseb je primerna podlaga za pripravo predloga zakona za drugo
                  obravnavo".</p>
               <p>Želi kdo o tem sklepu razpravljati? Ugotavljam, da ne in ga dajem na glasovanje.
                  Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>Predno preidemo k obravnavi in glasovanju o točki 2, bi prosil zlasti sekretarje
                  poslanskih skupin, da zagotovijo prisotnost v dvorani, da ne bo kdo od prisotnih
                  poslank in poslancev zapuščal seje, ker menim, da nas je v vsakem primeru danes v
                  stavbi precej več.</p>
               <p>2. točka se glasi: "Vlada Republike Slovenije naj znižanje davčne osnove davčnemu
                  zavezancu, ki zaposluje invalide, opredeli glede na različne stopnje invalidnosti
                  zaposlenih invalidov". Želi kdo o tej točki razpravljati? Prosim, predstavnik
                  Vlade.</p>
            </sp>
            <sp xml:id="SDZ1-Redna-19-1994-04-14.sp154">
               <speaker>SINIŠA MITROVIČ:</speaker>
               <p>Hvala lepa. Glede tega sklepa bi povedal, da stopnje invalidnosti v zakonih ni.
                  Namreč invalidnost se priznava z odločbo pristojnega organa. Po naši zakonodaji
                  imamo delovne po zakonu o pokojninskem in invalidskem zavarovanju, imamo civilne
                  invalide vojne po zakonu o civilnih invalidih vojne, imamo vojaške invalide po
                  zakonu o temeljnih pravicah vojaških invalidov in družin padlih borcev, imamo
                  invalidne osebe po zakonu o usposabljanju in zaposlovanju invalidnih oseb, imamo
                  kategorizirane mladostnike po zakonu o izobraževanju in usposabljanju otrok in
                  mladostnikov z motnjami v telesnem in duševnem razvoju. Katere od teh invalidov,
                  če že odbor predlaga, naj pove, katere od teh naj izločimo.</p>
               <p>V davčnem zakonu je ponavadi prevzeto tisto, kar je v temeljnih zakonih rešeno. In
                  če v temeljnih zakonih niso predvidene oziroma niso niti opredeljene stopnje,
                  lahko iz prakse povem, da je najslabša varianta, če se davkarji izmišljujejo
                  stopnje invalidnosti. Hvala lepa.</p>
            </sp>
            <sp xml:id="SDZ1-Redna-19-1994-04-14.sp155">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo o tem predlogu sklepa? Prosim, gospod Stane Frim,
                  izvolite.</p>
            </sp>
            <sp xml:id="SDZ1-Redna-19-1994-04-14.sp156">
               <speaker>STANE FRIM:</speaker>
               <p>Hvala. Menim, da bi lahko to dilemo glede različnih teh stopenj rešili s
                  povečanjem olajšave za invalide. To bi pomenilo, da bi enako določilo, kot je v
                  50. členu zakona o dohodnini, ker gre na olajšave iz dejavnosti, usmerili oziroma
                  opredelili v 64. členu tega zakona. In bi mogoče dali takšen sklep.</p>
            </sp>
            <sp xml:id="SDZ1-Redna-19-1994-04-14.sp157">
               <speaker>PODPREDSEDNIK DR. LEV KREFT:</speaker>
               <p>Želite vložiti amandma? Bo vložen amandma na besedilo. Zanima me zato, da bi vsi
                  vedeli, kaj se pripravlja.</p>
            </sp>
            <sp xml:id="SDZ1-Redna-19-1994-04-14.sp158">
               <speaker>JANEZ KOPAČ:</speaker>
               <p>Bo vložen amandma, rad bi pa samo pojasnil, zakaj je prišlo do takega predloga.
                  Moram reči, da prav na predlog invalidov oziroma invalidskih organizacij. Meni se
                  je tisti predlog zdel precej utemeljen. Mi imamo predvsem znotraj invalidov, ki so
                  različnih vrst, imamo pa vseeno dve generalni vrsti invalidov: eni so tisti, ki
                  rabijo tujo pomoč za to, da opravljajo neke vsakodnevne zadeve, eni so pa tisti,
                  ki so prizadeti, vendar ne v tako hudi meri, da bi potrebovali tujo pomoč - da bi
                  potrebovali vodiča, oskrbnika ali karkoli drugega. Zato je seveda pomembno, da so
                  tovrstni ukrepi, recimo temu socialne politike, kakršen je na primer zakon o
                  dohodnini <stage>(in je nanj opozoril kolega Frim)</stage>, naravnani tako, da te
                  invalide, katerih stopnja invalidnosti je zelo velika in sami za sebe ne morejo
                  skrbeti, skratka, da se ti, kar se že takih ukrepov tiče, ločijo od tistih, ki ne
                  potrebujejo druge osebe za to, da vsakodnevno živijo, kakor pač živijo.</p>
               <p>Treba je reči to, da odkar je sprejet ta zakon o davku od dobička pravnih oseb, je
                  seveda prišlo tudi do mnogih zlorab, kjer so ljudje z zelo majhnimi stopnjami ali
                  pa z zelo majhno prizadetostjo, ki se navzven takorekoč ne razlikujejo od vseh
                  ostalih neprizadetih ljudi, so seveda deležni povsem enake olajšave, kot tisti
                  delodajalci zanje, ne oni osebno, kot za tiste, ki potrebujejo za svoje vsakdanje
                  življenje tujo nego oziroma pomoč. Po mnenju odbora bi bilo primerno to razdeliti.
                  In dikcija predloga stališča, kakršna je predlagana, je poskušala to zajeti.</p>
               <p>Če nam to ni najbolj spretno uspelo, bo morda to bolje narejeno skozi amandma, ki
                  ga pripravlja kolega Frim. Mislim pa, da sem pojasnil, kaj je vsebovano v intenci
                  tega stališča. Hvala lepa.</p>
            </sp>
            <sp xml:id="SDZ1-Redna-19-1994-04-14.sp159">
               <speaker>PODPREDSEDNIK DR. LEV KREFT:</speaker>
               <p>Hvala lepa. Upam, da ste govorili dovolj dolgo. Ja. Gospod Stane Firm je med tem
                  napisal amandma.</p>
            </sp>
            <sp xml:id="SDZ1-Redna-19-1994-04-14.sp160">
               <speaker>STANE FRIM:</speaker>
               <p>Hvala. Torej predlagam amandma na stališče in sklepe Odbora za finance: 2. člen se
                  spremeni tako, da se glasi: "Vlada Republike Slovenije naj znižanje davčne osnove
                  davčnemu zavezancu, ki zaposluje invalide, opredeli enako kot v zakonu o dohodnini
                  v 50. členu".</p>
            </sp>
            <sp xml:id="SDZ1-Redna-19-1994-04-14.sp161">
               <speaker>PODPREDSEDNIK DR. LEV KREFT:</speaker>
               <p>Hvala lepa. Slišali ste ta predlog amandmaja na 2. točko stališč in sklepov. Se
                  pravi: Vlada Republike Slovenije naj znižanje davčne osnove davčnemu zavezancu, ki
                  zaposluje invalide, opredeli enako kot v zakonu o dohodnini v 50. členu". In dajem
                  ta amandma na 2. člen v obravnavo in na glasovanje. Želi kdo besedo? Gospa Danica
                  Simšič, prosim.</p>
            </sp>
            <sp xml:id="SDZ1-Redna-19-1994-04-14.sp162">
               <speaker>DANICA SIMŠIČ:</speaker>
               <p>Hvala. Jaz imam v bistvu podoben predlog, čeprav ne ravno tak. Predlagala bi , da
                  se to 2 točko stališč in sklepov dopolni nekako takole: "Vlada Republike Slovenije
                  naj prouči možnosti in metode - ta hip ne vem na pamet točno kako - za znižanje
                  davčne osnove davčnemu zavezancu" in tako dalje, kot je zapisano v tem predlogu
                  sklepov. Ne vem, če je točno ta predlog, ki ga je dal gospod Frim, definitivna
                  natančna rešitev. Jaz bi predlagala "naj prouči in naj predlaga", in naj na osnovi
                  te proučitve in predlogov, se potem to sprejme, ne pa v samem zakonu. Bom pa
                  napisala. Hvala.</p>
            </sp>
            <sp xml:id="SDZ1-Redna-19-1994-04-14.sp163">
               <speaker>PODPREDSEDNIK DR. LEV KREFT:</speaker>
               <p>No saj, če je smiselno. "Vlada Republike Slovenije naj prouči možnosti za znižanje
                  davčne osnove davčnemu zavezancu, ki zaposluje invalide". Če gre samo za</p>
               <p>to priporočilo, potem ga lahko sam povem. Sedaj sta hkrati v obravnavi dva
                  amandmaja na 2. točko stališč.</p>
               <p>Torej prvi, ki ga je vložil gospod Stane Frim, ki govori o 50. členu zakona o
                  dohodnini, in drugi, ki ga je vložila gospa Danica Simšič, ki se glasi: "Vlada
                  Republike Slovenije naj prouči možnosti za znižanje davčne osnove davčnemu
                  zavezancu, ki zaposluje invalide". Je potrebno še kaj dodati? Pa ostane isto
                  besedilo "opredeljeno glede na različne stopnje invalidnosti zaposlenih
                  invalidov". Ja, razumem. Se pravi, spremeni se samo to, da se namesto "naj" doda
                  še "prouči možnosti za", se pravi različne možnosti. Se pravi predlog, ki ga je
                  dala gospa Danica Simšič je: "Vlada Republike Slovenije ne prouči možnosti za
                  znižanje davčne osnove davčnemu zavezancu, ki zaposluje invalide, in ga opredeli
                  glede na različne stopnje invalidnosti zaposlenih invalidov". Glede na to, da je
                  ta bližje prvotnemu predlogu, moramo seveda najprej glasovati o predlogu, ki ga je
                  dal gospod Stane Frim. Se pravi "Vlada Republike Slovenije naj znižanje davčne
                  osnove davčnemu zavezancu, ki zaposluje invalide, opredeli enako kot v zakonu o
                  dohodnini v 50. členu". Želi še kdo razpravljati o teh vloženih amandmajih na 2.
                  točko sklepov? Ugotavljam, da ne in dajem na glasovanje najprej predlog gospoda
                  Staneta Frima.</p>
               <p>Ugotovimo sklepčnost! <stage>(42 prisotnih.)</stage> Torej, samo v dvorani nas je
                  precej več. Ugotovimo sklepčnost! <stage>(43 prisotnih.)</stage> Enega smo že
                  zbudili. Ugotovimo sklepčnost! <stage>(51 prisotnih.)</stage></p>
               <p>Kdo je za sklep, ki ga je predlagal gospod Stane Frim? <stage>(37
                     poslancev.)</stage> Je kdo proti? <stage>(Nihče.)</stage> Hvala lepa.</p>
               <p>Ugotavljam, da smo s tem sprejeli drugo točko. In seveda druge verzije
                  odpadejo.</p>
               <p>Pod 3. točko: "Vlada Republike Slovenije naj predvidi priznanje stroškov za
                  prehrano med delom le pod pogojem, da so bila prejeta nadomestila materialnih
                  stroškov dejansko uporabljena za prehrano med delom. Pri tem naj predvidi ustrezen
                  mehanizem nadzora". Želi o tej točki kdo razpravljati. Ugotavljam, da ne in jo
                  dajem na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo predlog sklepa sprejeli. Hvala lepa.</p>
               <p>Pod novo 3.a točko je vložil gospod Feri Horvat predlog za naslednje besedilo:
                  "Vlada Republike Slovenije naj pri pripravi zakona za drugo obravnavo prouči in
                  upošteva pripombe in predloge poslancev, dane ob obravnavi in sprejemu zakona o
                  davku od dobička pravnih oseb ter druge predloge, ki bi lahko pozitivno vplivali
                  na razvoj in prestrukturiranje gospodarstva". Želi kdo besedo o tem sklepu?</p>
               <p>Ugotavljam, da ne in vas ponovno prosim, da ugotovimo sklepčnost.</p>
               <p>Glasujemo o sklepu, ki ga je predlagal gospod Feri Horvat. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage>
                  Hvala lepa.</p>
               <p>Ugotavljam, da smo ta predlog sklepa sprejeli.</p>
               <p>Pod 4. točko: "Vlada Republike Slovenije, naj predlog zakona o spremembah in
                  dopolnitvah zakona o davku od dobička</p>
               <p>pravnih oseb za drugo obravnavo predloži Državnemu zboru v mesecu maju 1994". Želi
                  kdo razpravljati o tem sklepu? Ugotavljam, da ne. Ja, prosim, izvolite.
                  Predstavnik Vlade.</p>
            </sp>
            <sp xml:id="SDZ1-Redna-19-1994-04-14.sp164">
               <speaker>SINIŠA MITROVIČ:</speaker>
               <p>Jaz bi samo pojasnilo oziroma rad bi dal predlog, da se spremeni in če bi lahko
                  prišli na junijsko sejo, potem je to v redu.</p>
            </sp>
            <sp xml:id="SDZ1-Redna-19-1994-04-14.sp165">
               <speaker>PODPREDSEDNIK DR. LEV KREFT:</speaker>
               <p>Seveda, z veseljem. To je prvi tak predlog, ki ga slišim po dolgem času. Mislil
                  sem, da boste predlagali, da na aprilski. Pozabil sem vprašati, gospa Metka
                  Karner-Lukač, vi ste vložili predlog dodatnega sklepa. Gre za dodatni sklep. To se
                  pravi, da o tem dodatno glasujemo. O dodanih sklepih glasujemo potem, ko sprejmemo
                  stališča in sklepe in potem gremo na dodatne sklepe. Zato sprašujem. Je pravilno.
                  Dobro.</p>
               <p>Dajem na glasovanje sklep, ki pravi da bo predlagatelj predložil zakon za
                  naslednjo obravnavo v mesecu juniju 1994. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>Gremo k predlogom dodatnih stališč in sklepov. Prvega, dobili ste ga tudi pisno,
                  je predlagala gospa Breda Pečan: "Matično delovno telo naj pripravi javno
                  predstavitev mnenj o tem zakonu". Želi kdo o tem predlogu dodatnega sklepa
                  razpravljati? Ugotavljam, da ne in ga dajem na glasovanje. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da je ta predlog sklepa sprejet.</p>
               <p>Drugi dodatni predlog sklepa je dal gospod Tone Peršak: "Vlada naj do druge
                  obravnave zakona preuči možnost takšne davčne olajšave za vlaganja v kulturo,
                  znanost ali šport, ki bi se do določene višine odštevala od zneska davka in ne le
                  od davčne osnove". Želi kdo razpravljati o tem predlogu sklepa? Ugotavljam, da ne
                  in ga dajem na glasovanje. Ugotovimo sklepčnost! <stage>(48
                  prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta predlog dodatnega sklepa sprejeli.</p>
               <p>Gospa Metka Karner-Lukač pa je predlagala naslednji dodatni sklep: "Vlada naj pri
                  pripravi zakona za drugo obravnavo uredi plačilo posebne akontacije pri davčnem
                  zavezancu, izplačevalcu dividend tako, da se ta odšteje od obračunanega davka od
                  dobička te pravne osebe". Želi kdo razpravljati o tem predlogu sklepa? Ugotavljam,
                  da ne in ga dajem na glasovanje. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da smo tudi ta predlog sklepa sprejeli.</p>
               <p>Zaključujem to točko dnevnega reda.</p>
               <p>Naslednja <title>29. TOČKA DNEVNEGA REDA</title> je <title>PREDLOG ZAKONA O
                     PORAVNAVANJU OBVEZNOSTI DO BANK IZ IZPLAČANIH DEVIZNIH VLOG</title>.</p>
               <p>Predlog zakona je v obravnavo predložila Vlada Republike Slovenije. Gre za prvo
                  obravnavo. Želi predstavnik Vlade besedo? <stage>(Ne.)</stage> Predlog zakona je
                  obravnaval Odbor za finance in kreditno-monetarno politiko kot matično delovno
                  telo. Poročevalec gospod Janez Kopač,  predsednik odbora, bo predstavil mnenje
                  odbora o predlogu zakona.</p>
            </sp>
            <sp xml:id="SDZ1-Redna-19-1994-04-14.sp166">
               <speaker>JANEZ KOPAČ:</speaker>
               <p>Hvala lepa. Tudi mene je nekoliko presenetilo. Nimam poročila pred seboj, lahko pa
                  povem, kako se je odbor do tega opredeljeval.</p>
               <p>To je eden od zakonov, ki pravzaprav sodijo med popravni izpit te države, kajti
                  morali bi biti sprejeti že davno, bom rekel, v osamosvojitvenem paketu.</p>
               <p>Gre torej - sicer se dandanašnje sliši to drugače, kot bi se slišalo takrat, če bi
                  o tem zakonu govorili v času osamosvajanja - za nič drugega, kot za povečevanje
                  javnega dolga iz naslova izdaje obveznic za že izplačane devizne hranilne vloge.
                  Vendar je treba reči, da je seveda država v tistem obdobju poslovnim bankam
                  jamčila to izplačilo in to dokumentirano, bom rekel, s podpisi, uradno in tega
                  svojega jamstva nikoli ni izpolnila in je poslovne banke, ki so to izplačevale,
                  bom rekel, pustila na milost in nemilost, da se znajdejo, kakor vedo in znajo,
                  čeprav je to bila garantirana obveznost s strani države.</p>
               <p>No, potem se je ta problem dolgo razreševal v odnosu med bankami in državo in
                  resnici na ljubo je treba povedati, da je bila država že tožena in je tožbo
                  zgubila na Temeljnem sodišču, tožbo je zgubila na Višjem sodišču, v tem trenutku
                  je pa tožba za zadevo, ki jo danes obravnavamo, na Vrhovnem sodišču, kjer pa še ni
                  prišlo do razprave in torej še ni znana razsodba.</p>
               <p>Odbor je bil mnenja, da je predlog zakona potrebno sprejeti v prvi obravnavi.
                  Ampak, kaj je pomembno pri tem zakonu? Pomembno je, da se poslovne banke
                  strukturno sanirajo, torej da  si popravijo svoje bilance, kajti sedaj imajo v
                  svojih bilancah terjatev do Narodne banke Jugoslavije, ki je tako rekoč brez
                  vrednosti.</p>
               <p>Sistem sanacije, tokrat linearne - za izjemo ali pa za razliko od selektivne, ki
                  se izvaja preko agencije za sanacijo bank - princip sanacije je torej v tem, v
                  obeh primerih je enak, da se v bilanci banke, na strani aktive te slabe terjatve
                     <stage>(v tem primeru torej terjatve do Narodne banke Jugoslavije)</stage>
                  zamenjajo s kvalitetnimi terjatvami, torej v tem primeru terjatvami do države
                  Slovenije v obliki obveznic.</p>
               <p>To bi lahko rekli, da je bolj ali manj knjigovodska operacija. Vendar, pa je
                  seveda pomembno tisto, kar pa resnično šteje, je pa likvidnostni tok. Likvidnostni
                  tok pa nastaja samo na podlagi obresti za te obveznice. Zato je pomembno, kakšna
                  obrestna mera je za te obveznice določena. V zakonu je določena po mnenju odbora
                  relativno visoka obrestna mera - čeprav nižja, kot za izdane obveznice za
                  selektivno sanacijo. Zato odbor predlaga v enem od svojih stališč <stage>(v prvi
                     alinei svojega tretjega stališča, ki je pravzaprav najbolj pomembno)</stage>,
                  da se zaveže Vlado, da naj predvideno obrestno mero na glavnico zniža.</p>
               <p>Druga stvar, ki je pri tem pomembna, je, da če se že gremo popravni izpit za čas
                  osamosvajanja oziroma sprejemamo zakon, ki bi ga morali sprejeti že ob
                  osamosvojitvi, je pa res tudi to, da je v času od osamosvojitve do danes bilo
                  sprejetih nekaj zakonov na to temo in od vseh teh zakonov na to temo, je en sam
                  tak, ki ga res lahko označimo za slabega. Šel je na selektivno sanacijo brez
                  posebnih kriterijev. To je bil zakon o izdaji obveznic za sanacijo terjatev do
                  Slovenskih železarn, t.j. za izdajo takoimenovanih železarskih obveznic. Tisti
                  zakon ni dal zadosti dobrih rezultatov. Obremenil je državni proračun za precejšen
                  znesek. Res je tudi to, da bi sedaj tiste banke <stage>(gre za tri poslovne banke
                     v Sloveniji, ki so bile prejemnice tistih obveznic, bile sedaj tudi prejemnice
                     teh obveznic)</stage> bile dvakrat sanirane: enkrat po linearnem principu iz
                  tega zakona in enkrat po selektivnem principu iz tistega zakona za izdajo tako
                  imenovanih železarskih obveznic.</p>
               <p>Zato je odbor predlagal, recimo temu v nekem žargonu, "out, out varianto". Torej
                  poslovne banke, ki bi bile upravičene do prejema teh obveznic, naj se same
                  odločajo: ali bodo vzele te obveznice in vrnile one druge, takoimenovane
                  železarske, ali pa teh ne bodo vzele in bodo zadržale one druge. S tako potezo,
                  moram reči, bi zelo znižali, pocenili finančne posledice, ki izhajajo iz tega
                  zakona in mnogo manj bi se povečal obseg javnega dolga, ki bi izhajal iz zakona
                  kot takega.</p>
               <p>Tretja pomembna zadeva, na katero bi rad opozoril in izhaja iz razprav na odboru,
                  pa je ta, da odbor predlaga v tretji alinei tretjega stališča Vladi, da naj pri
                  drugi obravnavi zakona predvidi razrešitev problema neizplačanih deviznih
                  hranilnih vlog pri slovenskih poslovnih bankah, vplačanih izven območja Republike
                  Slovenije, v odnosu med poslovnimi bankami in institucijami Republike
                  Slovenije.</p>
               <p>Ta relativno kompliciran stavek pomeni to, da naj bi ta zakon razreševal tudi
                  institucionalni odnos, torej lahko rečemo, knjigovodski odnos brez likvidnostnega
                  toka med poslovnimi bankami v Sloveniji, ki so prek svojih poslovnih enot izven
                  območja Republike Slovenije prejemale devizne hranilne vloge, imajo obveznosti iz
                  njihovega naslova še danes, čeprav jih izplačujejo ali pa tudi ne. Ta obveznost bi
                  se prenesla na terjatev do preostalega dela Jugoslavije. Bila bi usmerjena tja,
                  kamor je usmerjena tudi obveznost iz tega naslova.</p>
               <p>Predlagam, da ta stališča odbora podprete in da podprete tudi sprejem tega zakona
                  v prvi obravnavi. Opozarjam pa, da se številka, ki je navedena v obrazložitvi
                  zakona in je relativno visoka, se izjemno močno zniža, če bi bila sprejeta
                  stališča matičnega odbora pod točko 3, t. j. ta stališča, ki sem jih ravnokar
                  tukaj poizkušal čimbolj preprosto razložiti. Ne vem, če mi je to uspelo. Podprite
                  stališča in zakon. Hvala lepa.</p>
            </sp>
            <sp xml:id="SDZ1-Redna-19-1994-04-14.sp167">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Želijo besedo predstavniki poslanskih skupin? V imenu
                  poslanske skupine Slovenskih krščanskih demokratov, gospa Jana Primožič.</p>
            </sp>
            <sp xml:id="SDZ1-Redna-19-1994-04-14.sp168">
               <speaker>JANA PRIMOŽIČ:</speaker>
               <p>Spoštovani gospod podpredsednik, drage poslanke in poslanci!</p>
               <p>Glede na to, da sem bila pred tem poslanskim mandatom tudi sama bančnica, upam, da
                  vas ne bom preveč dolgo zadržala pri tej temi.</p>
               <p>Opozorila bi vas na dejstvo, da gre tu za javni dolg. Opažam precejšnjo razliko
                  danes v primerjavi s tisto razpravo pred 14 dnevi oziroma tremi tedni, ko smo tako
                  krčevito razpravljali o tem javnem dolgu. Danes, ko pa gre za dodatnih 493
                  milijonov mark javnega dolga, pa takega navdušenja nad to tematiko ne opažam. Če
                  pogledamo, kaj je ta naš javni dolg oziroma kaj pomeni ta zakon o poravnavanju
                  obveznosti do bank iz neizplačanih deviznih vlog. Poslanska skupina slovenskih
                  krščanskih demokratov podpira stališča odbora, vendar bi pa radi opozorili na
                  nekaj problemov.</p>
               <p>Najprej glede nastajanja tega našega javnega dolga, ki naj bi ga potrdili danes
                  oziroma ob sprejemu tega zakona. Spomnila bi vas rada na leto 1970 in nekaj prej,
                  ko so varčevalci pridno prinašali v banke devize. Banke pa so morale večino od teh
                  deviz odvajati v Narodno banko Jugoslavije, ki je spet razdeljevala te devize po
                  republikah in te po bankah, banke pa po podjetjih. Vemo pa, da je bila ta
                  razdelitev oziroma odobravanje kreditov dokaj neekonomska, lahko rečemo, da se je
                  pospeševalo ekstenzivno gospodarstvo; lahko sicer trdimo, da del prebivalstva je
                  kar uspešno koristil te kredite in je tudi prišel do določenega standarda, medtem
                  ko drugi niso uspeli tega izrabiti.</p>
               <p>Iz tega naslova so nastajale devizne oziroma tečajne razlike, kajti ljudje, ki so
                  želeli dvigniti te devize iz bank, jim banke tega niso mogle več nuditi, ker so
                  bile devize pač že porabljene. Likvidnostna situacija se je v glavnem proti letu
                  1990 zelo poslabševala, tako da je prišlo do devizne nelikvidnosti. Verjetno se še
                  sami spomnite leta 1990 oziroma 1991, ko je prišlo do zamrznitve deviznih vlog
                  občanov.</p>
               <p>Ob osamosvojitvi je Republika Slovenija v ustavnem zakonu za izvedbo temeljne
                  ustavne listine o samostojnosti in neodvisnosti Republike Slovenije uredila prenos
                  jamstva za devizne vloge v bankah iz federacije na Republiko Slovenijo. Prvi
                  zakon, ki se tiče teh deviznih vlog, je bil sprejet leta 1993, se pravi na začetku
                  našega mandata, to je zakon o poravnavanju obveznosti iz neizplačanih deviznih
                  vlog. Se pravi, tiste devizne vloge, ki jih še niso banke izplačale, je država
                  prevzela v svoj javni dolg, medtem ko tiste, ki so jih banke izplačale, torej so
                  iz svojih dinarskih sredstev kupovale devize, da so lahko izplačevale občanom, ki
                  so v bistvu trumoma stali v vrstah pred bančnimi okenci, za tiste pa naša država
                  še ni poskrbela oziroma je poskrbela ob pripravi tega zakona.</p>
               <p>Druga stvar, na katero bi rada opozorila, je, da je možna razrešitev tega problema
                  v bistvu na dva načina. Lahko bi rekli, da tega javnega dolga ne sprejmemo in
                  naložili bankam, da z visokimi obrestnimi merami same razrešujejo te terjatve, te
                  dolgove, vendar taka možnost bi zelo slabo vplivala tako na banke in seveda na
                  gospodarstvo, ki bi ob visokih obrestnih merah zelo težko prestajalo. Druga stvar
                  je ta predloženi zakon, s katerim se, kot sem že rekla, strinjamo.</p>
               <p>V zakonu pa je nekaj stvari, na katere je že odbor opozoril. In sicer smo
                  opozorili zlasti na to, da ni pošteno, da se izplačajo ta denarna sredstva oziroma
                  da se dajo obveznice samo tistim bankam, ki bi imele izgubo in bi imele v bistvu
                  dovoljenje, da zahtevajo od države poplačilo tega javnega dolga. Ta nelinearni
                  oziroma selektivni pristop na vsak način ni pošten, zato se zavzemamo za to - in
                  tudi odbor je to podprl - naj bo ta pristop le linearen. To pomeni, da ima vsaka
                  banka, ki je izplačala občanom devizne vloge, pravico do povrnitve teh
                  sredstev.</p>
               <p>Druga stvar, na katero je treba opozoriti, so roki zapadlosti in pa obrestna mera,
                  ki se tiče teh obveznosti oziroma obveznic, ki jih je naša država že sprejela in
                  obrestne mere, ki je navedena v tem 7. členu. Če pogledamo, katere obveznice smo v
                  naš javni dolg že vključili oziroma obveznosti, vidimo: iraške obveznice imajo rok
                  zapadlosti sedem let in obrestna mera je 7%; neizplačane devizne vloge občanom so
                  na deset let in imajo 5% obrestno mero; sanacija bank, rok zapadlosti trideset let
                  in 8% obrestna mera; izplačane devizne vloge, ki se predvidevajo v zakonu, pa
                  imajo obrestno mero 6% in pa rok zapadlosti trideset let. Ob tem obstaja še
                  železarska obveznica, ki ima rok zapadlosti trideset let in pa obrestno mero 8%.
                  To pomeni, da je velika raznolikost tako v obrestnih merah kot v roku zapadlosti,
                  zato se strinjam z odborom, ki predlaga, naj po možnosti sprejme tudi kakšen
                  popravek zakonov, ki urejajo to področje oziroma naj prilagodi obrestno mero teh
                  izplačanih deviznih vlog vsaj obrestni meri neizplačanih deviznih vlog; mislim, da
                  je to 5%.</p>
               <p>Še na nekaj stvari bi bilo treba opozoriti, in sicer na to neselektivnost pri
                  našem javnem dolgu. Kot smo že rekli, je najbolj pravično in pošteno, da
                  upoštevamo linearen pristop in pa pristop, ki bo enoten za vse banke, kar pomeni,
                  da železarske obveznice, ki so bile nekako na hitro sprejete, nikakor ne padejo
                  pod ta, kolikor lahko rečemo, pošten odnos do vseh bank v Sloveniji. Zato je tudi
                  odbor predlagal, da v primeru, da banka zahteva izplačilo obveznic iz teh
                  izplačanih deviznih vlog in sama posreduje obveznice iz sanacije Slovenskih
                  železarn, da dobi izplačane te obveznice oziroma obresti samo v primeru, da te
                  železarske obveznice zamenja za izplačane. S tem se naš javni dolg, ki bi se s
                  sprejemom zakona, kot je predviden, se pravi 493 milijonov mark, zmanjša za
                  približno 200 milijonov mark, kar je vsekakor spodbudno.</p>
               <p>Druga stvar je, kot sem rekla, znižanje obrestne mere za te obveznice. In na ta
                  način upam, da bomo učinkovito in pa dokaj pošteno razrešili ta problem, hkrati pa
                  upamo tudi, da se bo vsaj v kratkem tudi znižala obrestna mera vseh teh naših
                  starih in še bolj novih bank, tako da bi tudi gospodarstvo lahko lažje zaživelo.
                  Hvala lepa.</p>
            </sp>
            <sp xml:id="SDZ1-Redna-19-1994-04-14.sp169">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želite v imenu poslanske skupine, gospod Feri Horvat? Dobro. Želi še
                  kdo v imenu poslanskih skupin? Ugotavljam, da ne in dajem besedo poslankam in
                  poslancem.</p>
               <p>K razpravi se je prijavil gospod Feri Horvat. Prosim.</p>
            </sp>
            <sp xml:id="SDZ1-Redna-19-1994-04-14.sp170">
               <speaker>FRANC (FERI) HORVAT:</speaker>
               <p>Hvala za besedo gospod podpredsednik. Spoštovane kolegice in kolegi! Tako zelo se
                  strinjam s kolegico Jano Primožič, da ne morem kaj, da ne bi ponovno ugotovil pri
                  tem primeru, da je toliko vsebinske in programske skladnosti med nami, da ni
                  razloga, da ne bi še naprej skupaj delali v vladni koaliciji kolegi Krščanski
                  demokrati in poslanci Združene liste. <stage>(Podpredsednik dr. Lev Kreft: Ali pa
                     v opoziciji, ne?)</stage> Tako, tudi to lahko. <stage>(Podpredsednik dr. Lev
                     Kreft: Se opravičujem.)</stage></p>
               <p>Tudi sam izražam podporo k sprejemu zakona. Zaželjeno bi bilo, da bi ga čim prej
                  sprejeli, kajti že tako zelo zamujamo, kot je rekla kolegica Jana. Minilo je že
                  več kot leto, ko je ta zbor sprejel sklep, da je potrebno pripraviti rešitev tudi
                  za izplačane hranilne vloge. Imam pa enake rezerve tudi do samih rešitev, ki jih
                  ponuja Vlada, zato podpiram stališča odbora, predvsem tista pod točko 2 in točko
                  3, in sicer, da se upoštevajo pripombe združenja bank in pa tudi nekaterih bank v
                  smislu linearnega reševanja problema, odvisno od dejansko izplačanih hranilnih
                  vlog in ne po principu, da se da obveznice bankam, ki so v izgubi oziroma v
                  sanaciji, kajti to bi bilo nadaljevanje tistega starega principa, da se nagradi
                  tiste, ki so v izgubi in kaznuje tiste, ki niso v izgubi in bi s tem dejansko
                  spravili v neenakopraven položaj banke, ki so same reševale ta problem in to v
                  glavnem tako, da so zaračunale višje aktivne obrestne mere in se pravi, posledice
                  prenašale na svoje komitente, na gospodarstvo. In naj še k temu dodam, da se je to
                  praviloma dogajalo pri manjših bankah, ki so izven centrov v Republiki Sloveniji,
                  in ki niso uživale "blagodati" bodisi sanacije bank, ali pa tistih, ki so dobile
                  železarske obveznice in tako dalje. Seveda pa je iz razlogov, ki jih je podrobno
                  razčlenila kolegica Jana, potrebno sprejeti tudi predlog odbora pod številko 3, da
                  se seveda pri tem upoštevajo banke, ki so pa že dobile železarske obveznice. Tako
                  da bi s tem podrl sprejem tudi teh sklepov, ki jih je predlagal odbor. Hvala
                  lepa.</p>
            </sp>
            <sp xml:id="SDZ1-Redna-19-1994-04-14.sp171">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Ja, prosim minister Janez Jug.</p>
            </sp>
            <sp xml:id="SDZ1-Redna-19-1994-04-14.sp172">
               <speaker>MAG. JANEZ JUG:</speaker>
               <p>Jaz bi mogoče imel samo repliko malo na gospo Primožičevo, ampak ne v tem
                  negativnem smislu. Veste, ko govorimo, kdo bo plačal te obresti, morate razumeti
                  sistem, kot je gospa Primožičeva govorila. Takratni sistem je bil: sektor
                  gospodarstva in sektor prebivalstva. Točno vemo, kdo je imel suficit in kdo je
                  imel deficit. Danes tisti, ki so imeli takrat suficit, so bili varčevalci, bodo
                  danes ponovno plačali to zadnjo, čeprav so bili varčevalci aktivni. Denar, devize,
                  ki so šle v Narodno banko, gospa Jana bo vedela, da je Narodna banka vedno dajala
                  kredite iz primarne emisije tistih, ki so odvajali devize. To pomeni, da tudi
                  tisto gospodarstvo, ki je bilo ljubljansko ali izolsko ali katerokoli, je že
                  dobilo tisti denar  in ga je tudi porabilo. In sedaj ga ponovno rešujemo.
                  Mačehovsko smo se obnašali sami do sebe oziroma do varčevalcev. To je</p>
               <p>nepošteno. Tudi tretji rajh je propadel, pa se ni tako negativno obnašal do svojih
                  varčevalcev <stage>(tudi v Avstriji ali kjerkoli)</stage> kot smo se mi, ko smo se
                  osamosvajali, ko smo šli iz Jugoslavije. Tisti ljudje so bili napeharjeni in jih
                  ponovno silimo v take igre.</p>
               <p>Podpiram, da enkrat to zadevo rešimo. Če ne znamo drugače, pa naj bo kar tako.
                  Hvala lepa.</p>
            </sp>
            <sp xml:id="SDZ1-Redna-19-1994-04-14.sp173">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, Žaro Pregelj, izvolite.</p>
               <p>Hkrati bi prosil, da se v dvorani ponovno zagotovi sklepčnost.</p>
            </sp>
            <sp xml:id="SDZ1-Redna-19-1994-04-14.sp174">
               <speaker>ŽARKO PREGELJ:</speaker>
               <p>Spoštovani! Ne pričakujte od mene, da bom podprl tako soglasno in skladno kot
                  predhodnika, ta zakon, ker to ni v moji navadi.</p>
               <p>Ta zakon, s to tematiko oziroma podobne zakone smo imeli že nekajkrat v obravnavi.
                  Stalno so se kazali določeni problemi. Tudi ta, ki mogoče na videz v finančno
                  tehničnem smislu zadeve dobro rešuje, v resnici še vedno pušča za seboj vrsto
                  črnih lukenj in nepojasnjenih zadev.</p>
               <p>Osebno menim, da bo kljub temu, da je marsikaj že pojasnjenega, ravno pri teh
                  bankah, ki niso v postopku sanacije in so ravno tako svojevrstni dolžniki do
                  varčevalcev, tudi pri teh bankah bo potrebno ugotoviti, kako so tista, takrat
                  dinarska sredstva, plasirale.</p>
               <p>Napaka je bila narejena tam. Ne moremo se izgovarjati, da je tukaj kriva Narodna
                  banka Jugoslavije, ki ni pokrila svojih obveznosti oziroma, da so to posledice
                  razpada bivše SFRJ.</p>
               <p>Mene tudi zelo moti, poglejte, v 10. členu je zapisano, da bo država sredstva
                  obveznosti bank poravnala z izbiro prodaje državnega kapitala. Lepo in prav. Toda,
                  kam bodo šla sredstva bančnega kapitala, ki se ravno tako prodaja? Tam je ravno
                  tista največja črna luknja, ki je tudi vir zla, da te banke same niso uspele
                  pokriti svojih dolgov oziroma svojih obveznosti do varčevalcev. Enostavno so tista
                  sredstva, ki so jim jih varčevalci zaupali, slabo naložila. Ta podjetja, ki so
                  bila v bistvu slabe naložbe, so pri teh bankah zapisana, ali v okviru posebnih
                  bančnih podjetij ali so na spisku dolžnikov. In menim, da bi se moralo najprej
                  poskrbeti, da se te obveznosti bank poravnajo najprej iz njihovih lastnih, črnih
                  lukenj, potem pa država da tisto nujno kritje, ki ga mora, če hočemo uveljaviti
                  principe pravne države.</p>
               <p>Predlagam, da bi kasneje, lahko tudi v naslednji obravnavi, poskrbeli, da bi
                  terjatve, ki jih bo država prevzela od teh bank, opremili z ustreznimi dokazili.
                  Hkrati pa tudi bi morala taka banka, ki bi zahtevala, da ji država krije njene
                  terjatve z obveznicami, tudi dokazati, da nima nič več drugega vira, iz katerih bi
                  lahko to pokrila. Hvala lepa.</p>
            </sp>
            <sp xml:id="SDZ1-Redna-19-1994-04-14.sp175">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v razpravi? Ugotavljam, da ne. Prehajam h
                  glasovanju o predloženem besedilu stališč in sklepov.</p>
               <p>Predloženo besedilo stališč in sklepov ima tri točke, katerim je potrebno dodati
                  še 4.: "Zakon za drugo obravnavo pripravi predlagatelj in ga predloži Državnemu
                  zboru v mesecu maju 1994". Glede na to, da na ta predlog stališč in sklepov nismo
                  dobili nikakršnega amandmaja, ga dajem v obravnavo in predlagam, da o njem tudi
                  glasujemo skupno.</p>
               <p>Želi kdo besedo o predlogu stališč in sklepov? Ugotavljam, da ne in dajem ta
                  stališče in sklepe na glasovanje.</p>
               <p>Prosim, da ugotovimo sklepčnost. Mislim, da bomo morali pridobiti še nekaj poslank
                  in poslancev. Prosim, če vsi pomagate ugotoviti sklepčnost. Potrebno bo pridobiti
                  nekaj poslank in poslancev, ki jih trenutno ni v dvorani, kajti Državni zbor po
                  mojem štetju ta trenutek ni sklepčen, če se še kdo ne vrne v dvorano. Ugotavljamo
                  torej sklepčnost za glasovanje  o predlogu stališča in sklepov o predlogu zakona o
                  poravnavanju obveznosti do bank iz izplačanih deviznih vlog. <stage>(45.
                     prisotnih.)</stage> Torej bomo morali ponovno ugotoviti sklepčnost. Jaz bi
                  ponovno prosil vse poslanke in vse poslance, če nimajo kakšnih nujnih in kratkih
                  zadržanj izven te dvorane, da v njej vzdržijo do sedme ure.</p>
               <p>Ugotavljamo sklepčnost. <stage>(44 prisotnih.)</stage> Ponovno vas prosim, da
                  ugotovimo sklepčnost. Ugotavljamo sklepčnost za glasovanje o stališčih in sklepih
                  v celoti. <stage>(45 prisotnih.)</stage></p>
               <p>Ugotavljam, da Državni zbor ni sklepčen. Sejo bomo nadaljevali čez 15 minut.</p>
            </sp>
            <stage type="time">(Seja je bila prekinjena ob 17.35 uri in se je nadaljevala ob 18.03
               uri.)</stage>
            <sp xml:id="SDZ1-Redna-19-1994-04-14.sp176">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Nadaljujemo z zasedanjem Državnega zbora na njegovi 19. seji.</p>
               <p>In preden nadaljujemo, prosim, da ugotovimo prisotnost v dvorani.</p>
               <p>Ugotavljamo prisotnost v dvorani! Še vedno ugotavljamo prisotnost v dvorani!</p>
               <p>V dvorani je prisotnih 46 poslank in poslancev.</p>
               <p>Prehajamo h glasovanju o stališčih in sklepih glede 29. točke dnevnega reda
                  predloga zakona o poravnanju obveznosti do bank iz izplačanih deviznih vlog.</p>
               <p>Prejeli smo amandma oziroma predlog dopolnilnega stališča k tretji točki stališč
                  Odbora za finance in kreditno monetarno politiko. Vložil ga je gospod Žarko
                  Pregelj, glasi pa se: "Doda se nova četrta alinea v tretji točki stališč in
                  sklepov, ki se glasi: "Ob prenosu terjatev banke na Republiko Slovenijo naj
                  predvidi tudi prenos tistega bančnega premoženja stečajna podjetja, ki ga imajo
                  banke v okviru svojih posebnih podjetij. To bančno premoženje naj služi kot vir,
                  ki se ga lahko odproda za poravnavo obveznosti do bank in za obresti."</p>
               <p>Glede na to, da je to edini predlog za spremembo teh stališč in sklepov in da smo
                  prej rekli, da bi glasovali o njih skupno, predlagam, da ga obravnavamo kot
                  amandma k tretji točki in ga dajem zato najprej v obravnavo in na glasovanje.</p>
               <p>Želi kdo besedo o tem dopolnilnem stališču?</p>
               <p>Ugotavljam, da ni želje po razpravi o tem dopolnilnem stališču, zato dajem...
                  Prosim, ja gospod Janez Kopač, izvolite.</p>
            </sp>
            <sp xml:id="SDZ1-Redna-19-1994-04-14.sp177">
               <speaker>JANEZ KOPAČ:</speaker>
               <p>Hvala. Saj, jaz sem to samo poslušal, "naj predvidi tudi prenos". Jaz moram reči,
                  da tako na hitro si ne bi upal reči kaj natančno to pomeni, ampak zdi se mi, da bi
                  to  znižalo bilanco bank in to jim pravzaprav ne pomeni nič. Če je to sprejeto,
                  potem seveda one druge stvari nimajo svojega smisla.</p>
               <p>Če bi se predlagatelj strinjal, gospod Pregelj, bi jaz predlagal, da naj se to
                  prouči. Ker v tem trenutku moram reči, da se tudi sam ne počutim kvalificiranega
                  razpravljati o tem, ampak je pa res, da - kaj jaz vem, če vi v bilanco sicer nekaj
                  nosite, v zameno pa nekaj ven vzamete, potem ne naredite, skratka, utegne se
                  znižati bilanca, potem pa kreditna sposobnost banke upade, potem pa banki v bistvu
                  samo škodujete. Tako bi jaz predlagal, če lahko predlagatelj tukaj pridoda "naj
                  prouči", pa naj potem Vlada posebej argumentirano pove, zakaj to ja ali pa ne. Sam
                  pa moram reči, da se zdaj, v tem trenutku, res ne bi upal kvalificirano o tem
                  razpravljati.</p>
            </sp>
            <sp xml:id="SDZ1-Redna-19-1994-04-14.sp178">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja prosim, gospa Jana Primožič, izvolite.</p>
            </sp>
            <sp xml:id="SDZ1-Redna-19-1994-04-14.sp179">
               <speaker>JANA PRIMOŽIČ:</speaker>
               <p>Hvala lepa za besedo. Priznati je treba, da je sklep na vsak način zelo
                  simpatičen, vendar pa v bistvu kakšne posebne povezave med premoženjem banke in pa
                  odnosom prebivalcev oziroma države do tistih, ki so plačevali hranilne vloge v
                  banko in nato ta v banko Jugoslavije, ne vidim. V tem primeru bi lahko rekli, da
                  gre za to, da bankam nekako zaplenimo premoženje. S tem se pa na vsak način ne
                  morem strinjati, čeprav je treba pa upoštevati to, na kar me je gospod kolega Jug
                  spomnil, da ne samo, da je banka plačevala Narodni banki oziroma odvajala devize
                  Narodni banki Jugoslavije, ampak je ta Narodna banka dajala tudi nazaj bankam
                  brezobrestni kredit in ta kredit oziroma sredstva, je lahko banka uporabljala.
                  Vendar pa mislim, da bi morali v tem primeru upoštevati kakšen bolj pravičen ali
                  pošten, bolj sistematičen kriterij za to, da bi tem bankam, ki so dobile te
                  brezobrestne kredite, odvzeli del te pravice do javnega dolga oziroma do sredstev
                  iz izplačila teh obveznic.</p>
               <p>Tako bi res predlagala na enak način kot gospod Kopač, da bi to možnost še
                  proučili, tako da predlagam, da predlagatelj spremeni ta amandma. Hvala lepa.</p>
            </sp>
            <sp xml:id="SDZ1-Redna-19-1994-04-14.sp180">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj.</p>
            </sp>
            <sp xml:id="SDZ1-Redna-19-1994-04-14.sp181">
               <speaker>ŽARKO PREGELJ:</speaker>
               <p>Spoštovani! Strinjam se, da se prekvalificira to dopolnilno stališče v bistvu v
                  dodaten sklep, ki naj bi Vladi predlagal, da to zadevo prouči. Menim, da je ta
                  proučitev smiselna. Sicer se strinjam, da zgolj goli prenos ne bi povzročil
                  nobenega posebnega efekta, toda v ozadju, kolikor jaz zadevo poznam, so možne tudi
                  koristi od takega prenosa; sploh če se bodo obveznosti do bank in do obresti za
                  obveznice oziroma za ta javni dolg krile iz virov prodaje državnega kapitala.
                  Menim, da bi le</p>
               <p>nekako morali v ta zakon vključiti zahtevo da banke krijejo najprej iz svojega
                  kapitala. In ta stečajna podjetja so neke vrste sicer mrtev kapital, ampak so
                  kapital. Ravno prodaja Iplesa preko Koprske banke dokazuje, da je to kapital. Ali
                  je ta prodaja dobra ali slaba in kdaj nastopi, o tem je pa veliko vprašanj in jih
                  ne Agencija za razvoj niti parlamentarna kontrola še nista uspela razrešiti.</p>
               <p>Zato se strinjam, da naj se to vprašanje prouči in bi prekvalificiral to dodatno
                  stališče v dodaten sklep.</p>
            </sp>
            <sp xml:id="SDZ1-Redna-19-1994-04-14.sp182">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali bi potem bilo samo to, da se spremeni "predvidi" v "prouči" v
                  besedilu, sicer se pa to potem sprejeme kot dodaten sklep. Dobro. Hvala lepa.</p>
               <p>V tem primeru nimamo sprememb na stališča in sklepe ponovno in jih zato v celoti
                  dajem na glasovanje. Potem bomo glasovali še o tem dodatnem sklepu.</p>
               <p>Prosim, da ugotovimo sklepčnost za glasovanje o stališčih in sklepih v celoti.
                  Ugotovimo sklepčnost! <stage>(45 prisotnih.)</stage></p>
               <p>Ponovno ugotavljamo sklepčnost za glasovanje o stališčih in sklepih. <stage>(43
                     prisotnih.)</stage></p>
               <p>Sejo bomo nadaljevali jutri ob 10 uri.</p>
            </sp>
            <stage type="time">(SEJA JE BILA PREKINJENA 14. APRILA 1994 OB 18.11 URI IN</stage>
         </div>
      </body>
   </text>
</TEI>