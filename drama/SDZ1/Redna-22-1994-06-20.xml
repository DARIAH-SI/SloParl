<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-22-1994-06-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">943E95E4112DCF5DC1257832004838E6</idno>
               <idno type="URI">943E95E4112DCF5DC1257832004838E6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-22-1994-06-20.DZ" n="22">
               <name>Redna</name>
               <date when="1994-06-20"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-22-1994-06-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENIJE</head>
            <stage type="session">22. seja</stage>
            <stage type="date">(20., 21., 22., 23., 24., 28. in 29. junij 1994)</stage>
            <stage type="chairman">Sejo so vodili: mag. Herman Rigelnik, predsednik Državnega
                     zbora, dr. Lev Kreft, Miroslav Mozetič in Vladimir Topler, podpredsedniki
                     Državnega zbora</stage>
            <stage type="time">Seja se je pričela ob 10.14 uri.</stage>
            <sp xml:id="SDZ1-Redna-22-1994-06-20.sp1">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke, kolegi poslanci, gospe in gospodje! Pričenjam 22. sejo Državnega zbora Republike Slovenije. Obveščen sem, da so zadržani, in se današnje seje ne morejo udeležiti naslednje poslanke in poslanci: Tone Partljič, Drago Šiftar dopoldan, Ciril Pucko dopoldan, Vida Čadonič-Špelič, Bojan Korošec dopoldan, dr. Leo Šešerko, dr. Dimitrij Rupel, Danica Simšič, Jana Primožič, Vladimir Topler.</p>
               <p>Ugotovimo sklepčnost! (55 prisotnih.)</p>
               <p>Ugotavljam, da je zbor sklepčen in lahko odloča.</p>
               <p>Na to sejo sem vabil tudi predstavnike Vlade Republike Slovenije in jih lepo pozdravljam.</p>
               <p>Prehajamo na <title>SPREJEM ZAPISNIKOV 19. SEJE DRŽAVNEGA ZBORA REPUBLIKE SLOVENIJE</title>, ter <title>8. in 9. IZREDNE SEJE DRŽAVNEGA ZBORA REPUBLIKE SLOVENIJE</title>.</p>
               <p>Zapisnike ste prejeli. Ali kdo zahteva spremembo ali dopolnitev oziroma ima kakršnokoli drugo pripombo k zapisnikom? (Ne.)</p>
               <p>Ker na zapisnik 19. seje Državnega zbora Republike Slovenije ni pripomb, prehajamo na odločanje o sprejemu zapisnika. Ugotovimo sklepčnost! (61 prisotnih.)</p>
               <p>Kdo je za? (55 poslancev.) Je kdo proti? (Nihče.)</p>
               <p>Ugotavljam, da je zapisnik 19. seje zbora sprejet.</p>
               <p>Ker na zapisnik 8. izredne seje Državnega zbora Republike Slovenije ni pripomb, prehajamo na odločanje o sprejemu zapisnika. Ugotovimo sklepčnost! (60 prisotnih.)</p>
               <p>Kdo je za? (55 poslancev.) Je kdo proti? (Nihče.)</p>
               <p>Ugotavljam, da je zapisnik 8. izredne seje Državnega zbora sprejet.</p>
               <p>Ker na zapisnik 9. izredne seje Državnega zbora Republike Slovenije ni pripomb, prehajamo na odločanje o sprejemu zapisnika. Ugotovimo sklepčnost! (61 prisotnih.)</p>
               <p>Kdo je za? (52 poslancev.) Je kdo proti? (Nihče.)</p>
               <p>Ugotavljam, da je zapisnik 9. izredne seje Državnega zbora sprejet.</p>
               <p>Predlog dnevnega reda 22. seje Državnega zbora je bil pripravljen na podlagi posvetovanj v kolegiju predsednika Državnega zbora in ste ga prejeli s sklicem seje dne 13.6.1994. Odločali bomo po vrstnem redu predlogov in po postopku, ki je določen v 64. členu Poslovnika.</p>
               <p>Prehajamo na določitev dnevnega reda. Najprej umiki.</p>
               <p>Vlada Republike Slovenije je poslala dopis, ki ste ga prejeli in s katerim umika iz zakonodajnega postopka predlog zakona o mestu Ljubljani.</p>
               <p>Odbor za finance in kreditno-monetarno politiki na podlagi tretjega odstavka 64. člena Poslovnika Državnega zbora predlaga, da se 50. točka - soglasje k statutu Agencije za trg vrednostnih papirjev - umakne z dnevnega reda 22. seje ter uvrsti na dnevni red naslednje seje zbora. Skladno s citiranim členom Poslovnika se o navedenem predlogu ne razpravlja in ne glasuje.</p>
               <p>Odbor za mednarodne odnose na podlagi tretjega odstavka 64. člena Poslovnika Državnega zbora predlaga, da se 10. točka - predlog zakona o ratifikaciji sporazuma o sodelovanju v kulturi in izobraževanju med Vlado Republiko Slovenije in Vlado Republike Hrvaške - umakne z dnevnega reda 22. seje ter uvrsti na dnevni red naslednje seje Državnega zbora. Skladno s citiranim členom Poslovnika se o navedenem predlogu ne razpravlja in ne glasuje.</p>
               <p>Odbor za infrastrukturo in okolje na podlagi tretjega odstavka 64.a člena Poslovnika Državnega zbora predlaga, da se 19. točka - predlog zakona o podzemnih jamah - umakne z dnevnega reda 22. seje ter uvrsti na dnevni red naslednje seje Državnega zbora. Skladno s citiranim členom Poslovnika se o navedenem predlogu ne razpravlja in ne glasuje.</p>
               <p>Poslanec Ivo Hvalica je v imenu predlagateljev umaknil predlog za sprejem obvezne razlage določb zakona o davkih občanov, zakona o računovodstvu in zakona o igrah na srečo, razen njegovega 4. člena. Tako bo zbor pod 49. točko dnevnega reda obravnaval predlog za sprejem obvezne razlage 4. člena zakona o igrah na srečo.</p>
               <p>Drugih predlogov za umik posameznih točk dnevnega reda nismo prejeli. Želi v zvezi s tem kdo besedo? Govorimo o umiku, gospod Poljšak.</p>
            </sp>
            <sp xml:id="SDZ1-Redna-22-1994-06-20.sp2">
               <speaker>MARIJAN POLJŠAK:</speaker>
               <p>Umaknil bi to, kar smo že večkrat imeli. Obravnavali smo zakon o spremembah in dopolnitvah zakona o lastninskem preoblikovanju podjetij. Ta zakon bi umaknil in sicer zato, ker nameravam skupaj s poslanci Slovenske ljudske stranke vložiti izboljšan predlog. Hvala.</p>
            </sp>
            <sp xml:id="SDZ1-Redna-22-1994-06-20.sp3">
               <speaker>PREDSEDNIK MAG. HERMAN RIGELNIK:</speaker>
               <p>Ali predlog umikate? (Vmes Poljšak: Ja, bom še pismeno vložil). Je že v redu.</p>
               <p>Poslanec gospod Marijan Poljšak predlaga: "Umik predloga zakona o spremembah in dopolnitvah zakona o lastninskem preoblikovanju podjetij: Umikam predlog zakona o spremembah in dopolnitvah zakona o lastninskem preoblikovanju podjetij, EPA 638, ki sem ga vložil 25.4.1994. Predlog umikam, ker bom s poslanci SLS vložil nov predlog." Tudi o tem predlogu ne glasujemo. Ali je še kaj z umikom? (Ne.)</p>
               <p>Prehajamo na obravnavo predlogov za razširitev dnevnega reda. Predsednik Vlade Republike Slovenije dr. Janez Drnovšek predlaga zboru, da dnevni red te seje razširi z  obravnavo obvestila o odstopu ministrice za delo, družino in socialne zadeve gospe Jožice Puhar in predlog imenovanja gospe Rine Klinar za ministrico za delo, družino in socialne zadeve.</p>
               <p>Želi predstavnik Vlade besedo? (Ne.) Želi besedo predstavnik sekretariata za zakonodajo? (Ne.) Želijo besedo predstavniki poslanskih skupin? (Ne.)</p>
               <p>Na glasovanje dajem predlog za razširitev dnevnega reda z navedenim predlogom. Ugotovimo sklepčnost! (62 prisotnih.)</p>
               <p>Kdo je za? (44 poslancev.) Je kdo proti? (2 poslanca.)</p>
               <p>Ugotavljam, da je predlog za razširitev dnevnega reda sprejet.</p>
               <p>Zbor bo to točko obravnaval v sredo, dne 22.6.1994, ob 16.00 uri kot 53.a točko dnevnega reda.</p>
               <p>Na podlagi rokovnika za izvedbo opravil za oblikovanje novih občin in za izvedbo lokalnih volitev na območju občine Koper in delu občine Sežana predlagam, da zbor dnevni red razširi z obravnavo dveh predlogov odlokov, in sicer: predlogom odloka o določitvi referendumskega območja za ustanovitev občine Koper in predlogom odloka o razpisu referenduma za ustanovitev občine Koper - predlagatelj Komisija za lokalno samoupravo. Na glasovanje dajem predlog, da dnevni red današnje seje razširimo z obravnavo predloga odloka o določitvi referendumskega območja za ustanovitve občine Koper in predloga odloka o razpisu referenduma za ustanovitev občine Koper. Ugotovimo sklepčnost! (64 prisotnih.)</p>
               <p>Kdo je za? (51 poslancev.) Je kdo proti? (3 poslanci.)</p>
               <p>Ugotavljam, da je predlog za razširitev dnevnega reda sprejet.</p>
               <p>Zbor bo navedeni odlok obravnaval v torek, 28.6.1994, ob 16. uri kot 51.a točko dnevnega reda.</p>
               <p>Vlada Republike Slovenije predlaga razširitev dnevnega reda z naslednjimi predlogi zakonov: predlogom zakona o soglasju Republike Slovenije o Družbi za avtoceste v Republiki Sloveniji, d.d. za najetje kredita pri Evropski investicijski banki; predlogom zakona o garanciji Republike Slovenije za obveznosti iz pogodbe o najetju kredita Evropske investicijske banke za projekt slovenske železnice 2; predlogom zakona o garanciji Republike Slovenije za obveznosti iz pogodbe o najetju kredita Evropske investicijske banke za projekt gradnje slovenskih avtocest A. Vlada tudi predlaga, da jih zbor sprejme po hitrem postopku.</p>
               <p>Želi besedo predstavnik Vlade? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.)</p>
               <p>Prehajamo na glasovanje o posameznih predlogih Vlade. Na glasovanje dajem predlog o razširitvi dnevnega reda s predlogom zakona o soglasju Republike Slovenije o Družbi za avtoceste Republike Slovenije d.d. za najetje kredita pri Evropski investicijski banki. Ugotovimo sklepčnost! (63 prisotnih.)</p>
               <p>Kdo je za? (44 poslancev.) Je kdo proti? (3 poslanci.)</p>
               <p>Ugotavljam, da je predlog za razširitev dnevnega reda sprejet. Zbor bo navedeni zakon obravnaval kot 19.a točko dnevnega reda.</p>
               <p>Na glasovanje dajem tudi predlog, da se navedeni zakon sprejme po hitrem postopku. Ugotovimo sklepčnost! (62 prisotnih.)</p>
               <p>Kdo je za? (41 poslancev.) Je kdo proti? (1 poslanec.)</p>
               <p>Ugotavljam, da je predlog za sprejem navedenega zakona po hitrem postopku sprejet.</p>
               <p>Na glasovanje dajem predlog za razširitev dnevnega reda s predlogom zakona o garanciji Republike Slovenije za obveznosti iz pogodbe o najetju kredita Evropske investicijske banke za projekt slovenske železnice 2. Ugotovimo sklepčnost! (61 prisotnih.)</p>
               <p>Kdo je za predlagano razširitev? (43 poslancev.) Je kdo proti? (Nihče.)</p>
               <p>Ugotavljam, da je predlog za razširitev dnevnega reda sprejet. Zbor bo navedeni zakon obravnaval kot 19.b točko dnevnega reda.</p>
               <p>Na glasovanje dajem predlog, da se navedeni zakon sprejme po hitrem postopku. Ugotovimo sklepčnost! (61 prisotnih.)</p>
               <p>Kdo je za? (41 poslancev.) Je kdo proti? (1 poslanec.)</p>
               <p>Ugotavljam, da je predlog za sprejem navedenega zakona po hitrem postopku sprejet.</p>
               <p>Na glasovanje dajem predlog za razširitev dnevnega reda s predlogom zakona o garanciji Republike Slovenije za obveznosti iz pogodbe o najetju kredita Evropske investicijske banke za projekt gradnje slovenskih avtocest A. Ugotovimo sklepčnost! (61 prisotnih.)</p>
               <p>Kdo je za predlagano razširitev? (40 poslancev.) Je kdo proti? (3 poslanci.)</p>
               <p>Ugotavljam, da je predlog za razširitev dnevnega reda sprejet. Zbor bo navedeni zakon obravnaval kot 19.c točko dnevnega reda.</p>
               <p>Na glasovanje dajem predlog, da se navedeni zakon sprejme po hitrem postopku. Ugotovimo sklepčnost! (62 prisotnih.)</p>
               <p>Kdo je za tak predlog? (33 poslancev.) Je kdo proti? (4 poslanci.)</p>
               <p>Ugotavljam, da je predlog za sprejem navedena zakona po hitrem postopku sprejet.</p>
               <p>Prehajamo na obravnavo in odločanje o predlogih za skrajšanje rokov. Kolegij predsednika Državnega zbora predlaga zboru, da skrajša rok za vlaganje amandmajev k predlogu zakona o skupnosti študentov - tretja obravnava, in sicer so se amandmaji k navedenemu predlogu zakona skladno s stališčem Komisije za poslovnik z dne 23.11.1993, lahko vlagali do 10.6.1994. Ugotovimo sklepčnost! (67 prisotnih.)</p>
               <p>Kdo je za tak predlog? (40 poslancev.) Je kdo proti? (1 poslanec.)</p>
               <p>Ugotavljam, da je predlog za skrajšanje roka sprejet.</p>
               <p>Prehajamo na obravnavo in odločanje o predlogu za združevanje obravnav. Vlada Republike Slovenije in Odbor za kulturo, šolstvo in šport predlagata zboru, da se na tej seji opravi drugo in tretjo obravnavo predloga zakona o pogojih za opravljanje reproduktivne video in audio dejavnosti. Želi besedo predstavnik Vlade? (Ne želi.)</p>
               <p>Želi poročevalec odbora besedo? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.)</p>
               <p>Na glasovanje dajem predlog za združitev druge in tretje obravnave predloga zakona o pogojih za opravljanje reproduktivne video in audio dejavnosti. Ugotovimo sklepčnost! (61 prisotnih.)</p>
               <p>Kdo je za? (33 poslancev.) Je kdo proti? (6 poslancev.)</p>
               <p>Ugotavljam, da je zbor predlog za združitev druge in tretje obravnave predloga zakona sprejel.</p>
               <p>Posamezni predlagatelji zakonov predlagajo zboru, da jih sprejme po hitrem postopku, in sicer: Vlada Republike Slovenije za predlog zakona o spremembah in dopolnitvah zakona o Skladu Republike Slovenije za sukcesijo, predlog zakona o spremembah in dopolnitvah zakona o posebnem prometnem davku od posebnih iger na srečo, predlog zakona o spremembah in dopolnitvah zakona o zaposlovanju in zavarovanju za primer brezposelnosti, predlog poslanca Toneta Peršaka in Danice Simšič za predlog zakona o spremembah zakona o ponovni vzpostavitvi agrarne skupnosti ter vrnitev njihovega premoženja in pravic, poslanca Ivo Hvalica in dr. Jože Pučnik za predlog zakona o spremembah zakona o zajamčenih osebnih dohodkih. Kolegij predsednika s predlogi za sprejem navedenih zakonov po hitrem postopku soglaša, razen za predlog zakona o spremembah in dopolnitvah zakona o zaposlovanju in zavarovanju za primer brezposelnosti, ker kolegij o tem predlogu ni razpravljal.</p>
               <p>Prehajamo na obravnavo in odločanje o posameznih predlogih. Na glasovanje dajem predlog Vlade za sprejem predloga zakona o spremembah in dopolnitvah zakona o Skladu Republike Slovenije za sukcesijo po hitrem postopku. Ugotovimo sklepčnost! (64 prisotnih.)</p>
               <p>Kdo je za tak predlog? (42 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>Na glasovanje dajem predlog Vlade za sprejem predloga zakona o spremembah in dopolnitvah zakona o posebnem prometnem davku od posebnih iger na srečo po hitrem postopku. Ugotovimo sklepčnost! (60 prisotnih.)</p>
               <p>Kdo je za tak predlog? Prosim? Gospa Breda Pečan, ni razprave. Obrazložitev glasu pa lahko. Gospa Breda Pečan bo obrazložila svoj glas.</p>
            </sp>
            <sp xml:id="SDZ1-Redna-22-1994-06-20.sp4">
               <speaker>BREDA PEČAN:</speaker>
               <p>Hvala lepa. Jaz se opravičujem, ker enostavno nisem razumela, da se ne sme vmes nič povedati. Povedala bom pa kolegom poslancem, da bom glasovala proti hitremu postopku zaradi tega, ker menim, da niso podani niti formalni še manj pa vsebinski razlogi, ki jih navaja 201. člen poslovnika Državnega zbora za sprejemanje tega zakona po hitrem postopku. Če je predlagatelj menil, da je potrebno odpraviti nejasnosti v zakonu, bi to lahko opravil z zahtevo po obvezni razlagi nejasnih določil zakona, ki jo Državni zbor sprejema po enofaznem postopku. Zato menim, da razlogov za hitri postopek pri tem zakonu ni in bom glasovala proti. Hvala.</p>
            </sp>
            <sp xml:id="SDZ1-Redna-22-1994-06-20.sp5">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Želi še kdo obrazložiti svoj glas?</p>
               <p>Na glasovanje dajem predlog Vlade za sprejem predloga zakona o spremembah in dopolnitvah zakona o posebnem prometnem davku od posebnih iger na srečo po hitrem postopku. Ugotovimo sklepčnost! (67 prisotnih.)</p>
               <p>Kdo je za tak predlog? (27 poslancev.) Je kdo proti? (30 poslancev.)</p>
               <p>Ugotavljam, da predlog ni sprejet in gre v prvo obravnavo.</p>
               <p>Na glasovanje dajem predlog Vlade za sprejem predloga zakona o spremembah in dopolnitvah zakona o zaposlovanju in zavarovanju za primer brezposelnosti po hitrem postopku. Želi predstavnik Vlade besedo? Prosim, besedo ima gospa Nataša Belopavlovič, državna sekretarka.</p>
            </sp>
            <sp xml:id="SDZ1-Redna-22-1994-06-20.sp6">
               <speaker>NATAŠA BELOPAVLOVIČ:</speaker>
               <p>Bistvo tega predloga po hitrem postopku je, da se omogoči razpis štipendij za letošnje leto oziroma za prihodnje šolsko leto, za leto 1994/95. S tem bi omogočili štipendistom v  bistvu, da ostanejo v približno enakem obsegu v okviru republiških štipendij. Če tega ne naredimo, bo izpad obstoječih štipendistov in tudi tistih, ki bi imeli pravico v bodoče, približno 40%. Gre za to, da se cenzus ohrani na nivoju, ki je bil po prehodni določbi v letošnjem letu dorečen, to se pravi 100% na glavo družinskega člana, 100% zajamčene plače, če se nekdo šola v kraju bivanja, oziroma 130% v primeru, če se nekdo šola izven kraja bivanja.</p>
               <p>V drugačnem primeru, če zakon po hitrem postopku ne bo sprejet, bo treba razpis nivelirati na 20 oziroma 30% manjši cenzus, to pa pomeni približno 40% izpad. Apeliram, če želimo ohraniti te štipendije na takem nivoju, ki jih je trenutno okrog 56.000, da še enkrat razmislite o tem hitrem postopku.</p>
            </sp>
            <sp xml:id="SDZ1-Redna-22-1994-06-20.sp7">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa Belopavlovičeva. Želi besedo poročevalec matičnega odbora? Prosim, gospod Kociper. (Moram reči, da sem dolgo razmišljal, če bi zahteval  od gospoda osebno karto, ker je tako spremenjen, da ga nisem prepoznal.) Besedo ima gospod Kociper.</p>
            </sp>
            <sp xml:id="SDZ1-Redna-22-1994-06-20.sp8">
               <speaker>ŠTEFAN KOCIPER:</speaker>
               <p>Spoštovani gospod predsednik, spoštovane kolegice in kolegi! Odbor podpira hitri postopek in razloge, ki jih je pravkar povedala gospa Nataša Belopavlovič, zato predlagam, da podpremo hitri postopek - torej proti predlogu kolegija. Hvala lepa.</p>
            </sp>
            <sp xml:id="SDZ1-Redna-22-1994-06-20.sp9">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Kociper. Želi besedo predstavnik sekretariata? (Ne želi.) Želijo besedo predstavniki poslanskih skupin? (Ne želijo.)</p>
               <p>Na glasovanje dajem predlog Vlade za sprejem navedenega zakona po hitrem postopku.</p>
               <p>Ugotovimo sklepčnost, prosim.</p>
               <p>Se opravičujem. Gospa Vika Potočnik. Obrazložitev glasu.</p>
            </sp>
            <sp xml:id="SDZ1-Redna-22-1994-06-20.sp10">
               <speaker>VIKTORIJA POTOČNIK:</speaker>
               <p>Spoštovane poslanke in poslanci. Ker gre za deljena mnenja, mislim, da je prav, da se oglasim in predlagam poslankam in poslancem, da podprete ta zakon. Namreč, gre za izredno pomembno materijo, to je urejevanje, in, bom rekla, ugodnejše pogoje za pridobitev štipendije. In dovolite mi, da izrečem tudi kritiko, da Vlada prihaja tako pozno, kajti sedaj je že čas razpisov, ne pa ustvarjanja pogojev. In najverjetneje bi bilo boljše, če bi spregovorili enkrat v tem parlamentu o štipendijski politiki na sploh, ne pa samo o neki višini in cenzusih, ki vemo, da ne povedo veliko, razen da dajo vstopnico za pridobitev štipendije.</p>
               <p>Predlagam, da glasujete za uvrstitev točke na dnevi red.</p>
            </sp>
            <sp xml:id="SDZ1-Redna-22-1994-06-20.sp11">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospa Potočnikova. Želi še kdo obrazložiti svoj glas? Če ne, dajem na glasovanje predlog Vlade za sprejem navedenega zakona po hitrem postopku. Ugotovimo sklepčnost! (66 prisotnih.)</p>
               <p>Kdo je za? (61 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>Na glasovanje dajem predlog poslanca Antona Peršaka in poslanke Danice Simšič za sprejem predloga zakona o spremembah zakona o ponovni vzpostavitvi agrarnih skupnosti ter vrnitev njihovega premoženja in pravic po hitrem postopku.</p>
               <p>Ugotovimo sklepčnost! Gospod Tone Peršak bo obrazložil svoj glas.</p>
            </sp>
            <sp xml:id="SDZ1-Redna-22-1994-06-20.sp12">
               <speaker>ANTON PERŠAK:</speaker>
               <p>Ker je bilo rečeno, da bom obrazložil glas, bi rad povedal, da bom seveda kot predlagatelj tega glasoval za to. Gre za izjemno minimalno spremembo enega odstavka v zakonu (takrat sem z amandmajem zamudil, ko smo zakon sprejemali). Gre pa za to, da se lahko zamejski Slovenci, ki tudi sodelujejo pri obnovi agrarne skupnosti, na enak način pravočasno vključijo v ta postopek obnavljanja, ki sedaj že teče. Vlada s predlogom soglaša in tako ni, po mojem, nobene ovire, da to ne bi sprejeli po hitrem postopku. Hvala.</p>
            </sp>
            <sp xml:id="SDZ1-Redna-22-1994-06-20.sp13">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Peršak. Želi še kdo obrazložiti svoj glas? Če ne, dajem na glasovanje predlog poslanca Antona Peršaka in poslanke Danice Simšič. Ugotovimo sklepčnost! (64 prisotnih.)</p>
               <p>Kdo je za? (57 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>Na glasovanje dajem predlog poslanca Ive Hvalice in Jožeta Pučnika za sprejem predloga zakona po spremembah zakona o zajamčenih osebnih dohodnih po hitrem postopku. Želi morda gospod Hvalica obrazložiti svoj glas? (Ne.) Ugotovimo sklepčnost! (62 prisotnih.)</p>
               <p>Kdo je za ta predlog? (49 poslancev.) Je kdo proti? (2 poslanca.)</p>
               <p>Ugotavljam, da je predlog sprejet.</p>
               <p>Ker ni dodatnih predlogov v zvezi z dnevnim redom, prehajamo na sprejem dnevnega reda.</p>
               <p>V zvezi z dnevnim redom vas želim obvestiti, da bo Zbor pod točko "Volitve in imenovanja" obravnaval predlog odloka o razrešitvi sodnika Temeljnega sodišča v Murski Soboti, predlog odloka o imenovanju namestnika javnega tožilca Republike Slovenije, predlog odloka o imenovanju namestnice javnega tožilca Temeljnega javnega tožilstva v Novem mestu, predlog odloka o imenovanju namestnika javnega tožilca Temeljnega javnega tožilstva v Mariboru. Pod to točko bo zbor obravnaval tudi zadeve, ki jih bo Komisija za volitve, imenovanja in administrativne zadeve predložila med sejo.</p>
               <p>Tako predlagam za današnjo sejo dnevni red, kot ste ga prejeli s sklicem in s sprejetimi dopolnitvami, in mi dovolite, da ga ne berem. Na glasovanje dajem ta predlog dnevnega reda v celoti. Ugotovimo sklepčnost! Prosim. Gospod Bučar ima besedo.</p>
            </sp>
            <sp xml:id="SDZ1-Redna-22-1994-06-20.sp14">
               <speaker>DR. FRANCE BUČAR:</speaker>
               <p>Spoštovani predsednik, spoštovani zbor! Namreč, opozoril bi čisto proceduralno, ker je na dnevnem redu tudi točka o spremembi zakona o Vladi. Ta zakon, če ga hočemo  na dnevni red, zahteva ustavni postopek, ker to je sprememba ustave - in to prav v temelju, ker gre za to, da se derogira status Državnega zbora kot najvišjega državnega organa in je treba tukaj, če se to želi, začeti postopek za spremembo ustave. Hvala lepa.</p>
            </sp>
            <sp xml:id="SDZ1-Redna-22-1994-06-20.sp15">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Bučar, predlagal bi, da glasujemo sedaj o dnevnem redu, o tej pripombi oziroma o vaših pogledih na celo zadevo pa pri sami točki. Ali soglašate, gospod Bučar? Sedaj verjetno ne moremo tega narediti. Predlagam, da to pri točki naredimo.</p>
               <p>Na glasovanje dajem predlog dnevnega reda v celoti. Ugotovimo sklepčnost! (69 prisotnih.)</p>
               <p>Kdo je za? (50 poslancev.) Je kdo proti? (4 poslanci.)</p>
               <p>Ugotavljam, da je predlog dnevnega reda 22. seje Državnega zbora sprejet.</p>
               <p>Naj podam še nekaj obvestil v zvezi s potekom te seje. Na tej seji bomo večje število predlogov zakonov sprejemali po hitrem postopku, zato poslanke in poslance prosim, da morebitne amandmaje čim prej pisno vložijo pri sekretarki Državnega zbora oziroma da imajo pri ustni predstavitvi amandmaja pripravljen tudi že pisni tekst, ki ga predložijo predsedujočemu: da ne bi prihajalo do morebitnih prekinitev pred glasovanjem zaradi priprave pisnega teksta amandmaja.</p>
               <p>Poslanke in poslance tudi prosim, da v skladu s 67. členom poslovnika vložijo pisne prijave k razpravi pri sekretarki Zbora pred pričetkom razprave, in sicer samo za predloge zakonov, ki se obravnavajo v prvi in tretji obravnavi, kar pa ni potrebno za razpravo pri predlogih zakonov v drugi obravnavi in po hitrem postopku.</p>
               <p>Točko  vprašanja in pobude poslancev bomo obravnavali v petek 26.4.1994 od 10.00 do 12.00 ure in ne 25.6.1994, kot je bilo pomotoma zapisano v sklicu seje; 24.6.1994.</p>
               <p>Na klop vam bo tekom seje razdeljen pregled vprašanj in pobud poslank in poslancev, ki so jih podali na 20. seji Državnega zbora, ter pregled vprašanj in pobud iz prejšnjih sej, na katere še niso bili posredovani odgovori.</p>
               <p>Na podlagi razpisa volitev člana Sodnega sveta (Ur. list št. 23/94) bo Zbor 53. točko dnevnega reda, t.j. volitve članov Sodnega sveta, opravil v torek 28.6.1994.</p>
               <p>V skladu z določbami poslovnika bo Zbor odločal o vsaki točki sproti, razen če ne bo drugače dogovorjeno. S tem v zvezi vas opozarjam, da mora biti zbor sklepčen ne samo ob glasovanju, ampak tudi med razpravo.</p>
               <p>Obveščam vas, da bo odmor vsak dan zasedanja predvidoma od 14.00 do 16. ure.</p>
               <p>Danes ste na klop prejeli program osrednje proslave ob počastitvi Dneva državnosti, ki bo bo 25. junija zvečer v Vipavi. Prosim, da preko vodje poslanskih skupin do srede do 12.00 ure sporočite v kabinet predsednika, ali se boste te proslave udeležili. Podatke potrebujemo za ureditev prevoza z avtobusom iz Ljubljane. Tudi vsi tisti, ki boste potovali z lastnim prevozom, to sporočite do srede do 12.00 ure, vabila bodo razdeljena. Prosim, izvolite, gospod Jelinčič.</p>
            </sp>
            <sp xml:id="SDZ1-Redna-22-1994-06-20.sp16">
               <speaker>ZMAGO JELINČIČ:</speaker>
               <p>Hvala lepa za besedo. Lep dober dan vsem skupaj.</p>
               <p>Prvič, moti me, da bo državna proslava nekje v Vipavi, tam kjer se že tako ali tako dogajajo operni dogodki in ki jih organizira isti organizator, to se pravi Skupščina občine Ajdovščina in pa Krajevna skupnost Vrh Polje.</p>
               <p>Mislim, da bi državno proslavo morali organizirati na drugačen način, in pa kdo drug. Poleg tega pa, če pogledamo programsko strukturo in o čemer vse se bo govorilo, bi človek skoraj rekel, da je to proslava italijanske državnosti. Razen Foersterja imamo tukaj: Rossini, Rossini, Donizzetti, Rossini, Bellini, Donizetti, Verdi, Verdi, no ja, Bizeja so dali še zraven, Ponchielli, Verdi, Verdi.</p>
               <p>Vse skupaj se mi zdi, da je zelo zelo omalovažujoče za slovenski narod in za slovensko državo, da si na državnem nivoju privoščimo tako svinjarijo. Hvala.</p>
            </sp>
            <sp xml:id="SDZ1-Redna-22-1994-06-20.sp17">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Jelinčič. Moram reči, da predloga nisem pripravil (dobili ste ga na mizo); pripravljala ga je posebna skupina ljudi, mislim da na Vladi in predlog, tak kot je, je pač pred nami. Mi bi na kolegiju predsednika Državnega zbora razpravljali tudi o manjši slovesnosti ob dnevu državnosti v parlamentu; o tem pa seveda nekaj kasneje.</p>
               <p>Prehajamo na <title>1. TOČKO DNEVNEGA REDA - PONOVNO ODLOČANJE O ZAKONU O DOLOČITVI VIŠINE INVALIDSKIH PREJEMKOV</title>.</p>
               <p>Državni svet Republike Slovenije je na seji dne 8.6.1994 sklenil, da na podlagi tretje alinee prvega odstavka 27. člena Ustave Republike Slovenije zahteva od Državnega zbora, da ponovno odloča o zakonu o določitvi višine invalidskih prejemkov. Želi predstavnik Državnega sveta obrazložiti zahtevo Sveta? Gospod Šuštaršič, prosim.</p>
            </sp>
            <sp xml:id="SDZ1-Redna-22-1994-06-20.sp18">
               <speaker>BORIS ŠUŠTARŠIČ:</speaker>
               <p>Hvala lepa. Spoštovane poslanke, spoštovani poslanci Državnega zbora! Obžalujem, da ponovno zagovarjam suspenzivni veto k istemu zakonu, vendar menim, da so bile posledice prvega suspenzivnega veta ugodne. Vlada je hitro pripravila dokaj kvalitetne sistemske zakone in tudi zainteresirane skupine invalidov, ki jih je zadeval poseg v njihove materialne pravice, so izrekle soglasje. Skratka, mislim, da je bila razrešitev prvega zelo produktivna, gledano s stališča slovenske države.</p>
               <p>Pri tem suspenzivnim vetu smo uporabili tri vrste argumentov. Prvi argument je formalno pravne narave, druga vrsta so vsebinske narave glede na te invalidske prejemke, tretji pa so argumenti, ki izhajajo iz splošne socialne politike na državnem nivoju.</p>
               <p>Ker so v pisnem predlogu Državnega sveta prvi dve vrsti argumentov zelo jasno razložene, bi izrekel samo par besed k tretji vrsti argumentov.</p>
               <p>Namreč tudi tu je bilo odločilno, ali se je odločil Državni svet za ta suspenzivni veto, ali ne. Namreč, če bi ta isti kriterij za inflacijsko revalorizacijo bil uporabljen tudi pri drugem zakonu, ki je bil istočasno v obravnavi v Državnem zboru, se v Državnem svetu ne bi odločili za suspenzivni veto, kajti menimo, da ko so enkrat izvedene sistemske regulacije teh socialnih transferjev, potem mora biti celotno slovensko prebivalstvo izpostavljeno istim kriterijem pri inflacijski revalorizaciji.</p>
               <p>Namreč, izhajamo iz tega, da je celovita socialna politika tudi v Sloveniji, ne samo v azijskih državah, eden od ključnih produkcijskih faktorjev.</p>
               <p>Na koncu bi želel poudariti, ker seveda zagovarjam ta suspenzivni veto, da bi želel, da bi bila posledica tega veta večja občutljivost za celovito socialno politiko, ki ima, gledano dolgoročno, produktivni značaj oziroma je produkcijski faktor. Hvala lepa.</p>
            </sp>
            <sp xml:id="SDZ1-Redna-22-1994-06-20.sp19">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Šuštaršič. Želi besedo predstavnik Vlade? (Ne.) Zadevo je obravnaval tudi naš Odbor za zdravstvo. Želi gospod Kociper besedo? Prosim.</p>
            </sp>
            <sp xml:id="SDZ1-Redna-22-1994-06-20.sp20">
               <speaker>ŠTEFAN KOCIPER:</speaker>
               <p>Hvala lepa. Odbor Državnega zbora Republike Slovenije za zdravstvo, delo, družino in socialno politiko je na svoji 40. seji, dne 13.6.1994, obravnaval zahtevo Državnega sveta Republike Slovenije za ponovno odločanje o zakonu o določitvi višine invalidskih prejemkov. Glede višine, postavljene v tem zakonu, ni bilo različnih stališč v odboru in glede tega so člani odbora ocenili, da je zakon kot tak primeren. Glede usklajevanja, ki ga ta zakon ima, pa so bila različna stališča, vendar je po razpravi prevladalo skupno večinsko mnenje, ki ga odbor tudi predlaga Državnemu zboru; namreč, da o tem zakonu Državni zbor ponovno odloča in ga tudi potrdi. Hvala lepa.</p>
            </sp>
            <sp xml:id="SDZ1-Redna-22-1994-06-20.sp21">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Kociper. Želi kdo obrazložiti svoj glas? Prosim, gospod Anton Peršak.</p>
            </sp>
            <sp xml:id="SDZ1-Redna-22-1994-06-20.sp22">
               <speaker>ANTON PERŠAK:</speaker>
               <p>Jaz osebno, in mislim, da tudi drugi člani poslanske skupine, bomo glasovali proti zakonu, tako kot smo glasovali že zadnjič, zaradi tega, ker sicer soglašamo s tem, da bi se bilo dobro dogovoriti o uskladitvi izhodiščne višine glede teh prejemkov, da pa ni mogoče pristati na to, tako kot je bilo povedano v obrazložitvi, da se usklajujejo ti prejemki potem v postopku na predlog po različnih kriterijih: za eno kategorijo na en način, za druge kategorije na drug način. Zato bom glasoval proti zakonu. Hvala.</p>
            </sp>
            <sp xml:id="SDZ1-Redna-22-1994-06-20.sp23">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Peršak. Gospod Ivan Sisinger bo obrazložil svoj glas.</p>
            </sp>
            <sp xml:id="SDZ1-Redna-22-1994-06-20.sp24">
               <speaker>IVAN SISINGER:</speaker>
               <p>Spoštovani predsednik, poslanke in poslanci! Ker je predsednik matičnega odbora povedal, da je bil vendarle predlog na koncu, takšen kot ga imate pred seboj, z večinskim mnenjem sprejet, moram reči, da sem se izrekel proti že na samem odboru zaradi tega, ker želim ostati tako, kot sem ravnal pri tem zakonu prvič. Že takrat sem glasoval proti sprejemu tako prvega interventnega zakona kot tudi tega o invalidskih prejemkih, zato bom glasoval tudi tokrat proti, da se tak zakon ne sprejme in menim, da bo danes Državni zbor, glede na to, da ponovno obravnavamo to zadevo, popravil tisto, kar smo na prejšnjem zasedanju na hitro odločili drugače. Glasoval bom proti. Hvala.</p>
            </sp>
            <sp xml:id="SDZ1-Redna-22-1994-06-20.sp25">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Sisinger. Gospod Jug bo obrazložil svoj glas.</p>
            </sp>
            <sp xml:id="SDZ1-Redna-22-1994-06-20.sp26">
               <speaker>MAG. JANEZ JUG:</speaker>
               <p>Na tem področju, ki ga pokriva ta zakon, invalidnine itd., je v Republiki Sloveniji precej neurejeno. In z neurejenostjo sedaj  iti na neurejenost, se mi zdi nepošteno in nepravilno, zato bom glasoval proti temu zakonu zaradi tega, da v Državni zbor pridejo kompententni zakoni, ki bodo enotno urejali to področje. Hvala lepa.</p>
            </sp>
            <sp xml:id="SDZ1-Redna-22-1994-06-20.sp27">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Jug. Svoj glas bo obrazložil gospod Kopač.</p>
            </sp>
            <sp xml:id="SDZ1-Redna-22-1994-06-20.sp28">
               <speaker>JANEZ KOPAČ:</speaker>
               <p>Hvala lepa. Ob tem zakonu se je razvilo tudi veliko demagogije. Rad bi pa pojasnil nekaj dejstev ali pa argumentacij, zakaj bom glasoval za ta zakon, tako kot sem že prvič.</p>
               <p>Na prejšnji seji smo imeli paket dveh zakonov, in sicer zakon, ki naj bi reguliral usklajevanje denarnih nadomestil za čas porodniškega dopusta, odsotnosti z dela zaradi bolezni nad 30 dni, denarnih nadomestil za primer brezposelnosti, pokojnin, zajamčenih plač - in pa kot drugi  zakon o določitvi višin invalidskih prejemkov. Prvi ni bil sprejet, drugi pa je bil sprejet, pa smo na njega dobili veto s strani Državnega sveta.</p>
               <p>Treba pa je povedati naslednje. Invalidski prejemki vojaških invalidov so se do oktobra 1991 izplačevali iz zveznega proračuna nekdanje SFRJ in so od 1.10.1991 do 1.1.1994 narasli za indeks 834, zato ker so se usklajevali s povprečno plačo v Sloveniji. Medtem, ko so povprečne neto plače v Sloveniji v tem času zrasle za indeks 417, najnižja pokojnina za polno pokojninsko dobo za indeks 437, medtem ko pa drugi invalidski prejemki še z mnogo manjšim indeksom. Skratka, gre za zelo široko odpiranje teh škarij in stalno večanje disproporca. Zanima me, kakšni bi bili argumenti proti temu zakonu v trenutku, ko ta disproporc ne bi bil več ena proti štiri, kot sedaj velja za prejemke "normalnih" invalidov in za prejemke vojnih invalidov? Če bi bil ta disproporc ena proti deset, ali bi še vedno veljal ta argument, da ta zakon ni potreben, se sprašujem. Menim, da je potreben že sedaj, kajti dogaja se nepravičnost do vseh drugih vrst invalidov zaradi tega velikega disproporca. Te podatke o uskladitvi invalidskih prejemkov zrelativizirajo mnenje Državnega sveta, vsebovano v sklepu o zahtevi, da Državni zbor ponovno odloča o zakonu določitvi višine invalidskih prejemkov, po katerem Državni svet poudarja, da te zahteve Državnemu zboru ne bi predlagal, če bi bili uveljavljeni isti kriteriji pri revalorizaciji denarnih prejemkov za vse skupine prebivalcev in ne le najprej za invalide. Skratka, indeksi zelo nazorno ilustrirajo, da je, četudi nekoliko drugačno usklajevanje kot za vse ostale socialne transfere (kar zadnjič na žalost ni šlo čez parlament) vseeno na mestu.</p>
               <p>Pa še to bi rad rekel. Državni svet pravi, da je zakon v nasprotju z 18. členom ustavnega zakona za izvedbo temeljne ustavne listine. Po drugi strani pa pravi, če pa bi bil oni drugi zakon sprejet, pa ne bi imeli nič proti temu zakonu. Ne vem, ali bi se takrat ta ocena ponovila.</p>
               <p>Zaradi sistema usklajevanja invalidskih prejemkov vojaških invalidov, ki je v Sloveniji še v uporabi do sprejema novega sistemskega zakona so se ti invalidski prejemki, gre za vojne, s 1.1.1994 dvignili za 40%, kar je povzročilo, da je pač mesečna poraba proračunskih sredstev povečana za okoli 90 milijonov tolarjev ali  okoli 1,1 milijardo tolarjev letno;    kar pomeni, da gre za neplanirane odhodke proračuna. In moram opozoriti, da so bili vsi tisti, ki so glasovali za letošnji proračun, seznanjeni s tem, da je proračun narejen na predpostavki, da bo ta zakon sprejet. Če bi glasovali tokrat proti sprejemu tega zakona, bi glasovali proti svoji takratni volji v zvezi s proračunom.</p>
               <p>Povečana poraba sredstev na tem segmentu državnega proračuna torej ni bila predvidena in bo, če bi zakon ne bil sprejet, jeseni prišlo do izčrpanja te postavke, kar pomeni do prenehanja izplačevanja teh prejemkov, razen če ne bi prišlo do rebalansa, kajti renominacije več nimamo. Če pa gre za rebalans, se seveda sprašujem, komu drugemu bomo vzeli? Mislim, da ne bomo mogli vzeti nikomur, kajti odhodki so planirani in že funkcionirajo. To seveda pomeni, da bi morali povečati javni dolg oziroma postavko zadolževanja.</p>
               <p>Glede na to, da je Vlada v letošnjem letu pripravila sistemski zakon o vojnih invalidih, ki ga je Državni zbor v prvem branju tudi že sprejel, in po katerem je določena osnova za odmero invalidskih prejemkov v višini 63.800 tolarjev (ta znesek je usklajen s predstavniki zainteresiranih invalidskih organizacij - kar smo slišali tudi s strani gospoda Peršaka) je Vlada v 1. členu zakona o določitvi višine invalidskih prejemkov določila, da je ta osnova taka. Sistem usklajevanja je pa uveljavljen v kolektivnih pogodbah za področje usklajevanja plač, pri čemer je treba reči, da tak sistem pomembno prispeva k umiritvi gibanj na tem področju; kar je navsezadnje Državni zbor tudi sprejel na prejšnji seji z interventnim ali pa zakonom po hitrem postopku, ki se je nanašal na uzakonitev dogovora o politiki plač.</p>
               <p>Skratka, to so bili, upam, malo na daljši način sicer, argumenti, zakaj je res razumno glasovati za ta zakon in zakaj pravzaprav nasprotovanje  temu zakonu nima razumskih ali pa razumnih argumentov, ampak je bolj političnega značaja. Rad bi se temu res izognil. Menim, da številke dokazujejo upravičenost ponovnega glasovanja za ta zakon. Hvala lepa.</p>
            </sp>
            <sp xml:id="SDZ1-Redna-22-1994-06-20.sp29">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kopač. Gospod Jelinčič bo obrazložil svoj glas.</p>
            </sp>
            <sp xml:id="SDZ1-Redna-22-1994-06-20.sp30">
               <speaker>ZMAGO JELINČIČ:</speaker>
               <p>Hvala. Res je, da smo, kar se tega zakona tiče, slišali veliko demagogije, pa nazadnje tudi ravnokar, ko je nekaterim skrb za vladni denar tako močno poudarjena.</p>
               <p>Naše stališče in moje stališče je popolnoma jasno: glasovali bomo proti temu zakonu. Konec koncev, če je nekdo izgubil roko takrat, ko je nanj streljal okupator, je to nekaj drugega, kot če je nekdo izgubil roko, ko je pijan padel po stopnicah. Mislim, da tega ne moremo enačiti in ne smemo enačiti. Tega ne enači nobena zakonodaja na svetu, čeprav si kakšni gospodje iz kakšnih strank še tako zelo trudijo, da bi spravili v kakšne druge segmente kakšen denar, pa čeprav bi ga vzeli od tistih, ki so bili pripravljeni za svojo domovino žrtvovati čisto vse. Hvala.</p>
            </sp>
            <sp xml:id="SDZ1-Redna-22-1994-06-20.sp31">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Kociper bo obrazložil svoj glas.</p>
            </sp>
            <sp xml:id="SDZ1-Redna-22-1994-06-20.sp32">
               <speaker>ŠTEFAN KOCIPER:</speaker>
               <p>Hvala lepa. Tudi sam in celotna poslanska skupina Slovenskih krščanskih demokratov bo glasovala ponovno za potrditev tega zakona iz preprostega razloga, da smo že s 1. januarjem spustili z vajeti višino invalidskih prejemkov, namreč, da smo jih spustili v nesorazmerju do vseh drugih povišanj, ki so normalna.</p>
               <p>Pri tem zakonu je od 1. januarja naprej višina 84.500, medtem ko bi bila normalna višina 63.800, tako kot so se tudi predstavniki invalidov in Vlada uskladili.</p>
               <p>Še nekaj drugega sledi, če tega zakona ne sprejmemo in ga ne potrdimo ponovno. S 1.7. se bodo ti invalidski prejemki in vsi drugi prejemki iz tega naslova povišali za celotno inflacijo. Torej, gre tukaj ne samo za 84.500, ampak še toliko zraven; da ne ponavljam tistih seštevkov, ki so bili že povedani tukaj takrat, ko smo razpravljali o sprejemu tega zakona.</p>
               <p>Torej, bistveni razlog, zakaj bomo v naši poslanski skupini glasovali za potrditev tega zakona, je v tem, da se postavi višina invalidskih prejemkov na tisti nivo, za katerega so se predstavniki invalidov in Vlada dogovorili. Da se pa tudi usklajuje šele s 1.7., se pravi za polovico leta po istih usklajevalnih mehanizmih kot plače, pa tudi sam osebno mislim, da je prav; kvečjemu bi lahko označil za cinizem ali demagogijo to, da so tukaj ti invalidski prejemki v drugačnem položaju. Seveda so, pol leta so bili nesorazmerno višji, kot bi bili, če bi uskladili tako kot bi bilo treba, kot je bil predlog v decembru. Torej, to je še dodatni bistveni razlog, da se potem tudi od 1.7. ustrezno usklajujejo.</p>
               <p>Kdaj bo sprejet sistemski zakon, bojim se pozno v jeseni ali pozimi torej, potem to, kar je gospod Kopač tudi povedal, bo dodatna milijarda in toliko bo šlo iz tega proračuna, ne da bi Državni zbor prej tako odločal.</p>
               <p>Torej, še enkrat povem, glasovali bomo za tako ustrezno zakonsko rešitev, kot jo predlaga ta zakon. Hvala.</p>
            </sp>
            <sp xml:id="SDZ1-Redna-22-1994-06-20.sp33">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Kociper. Želi še kdo obrazložiti svoj glas? Prosim, gospa Danica Simšič.</p>
            </sp>
            <sp xml:id="SDZ1-Redna-22-1994-06-20.sp34">
               <speaker>DANICA SIMŠIČ:</speaker>
               <p>Hvala za besedo. Gospod predsednik, spoštovane kolegice in kolegi! Glasovala bom proti temu zakonu zaradi tistega 2. člena. In mislim, da se bo kdo med vami še spomnil, da smo o tem 2. členu, ki ureja način usklajevanja invalidskih prejemkov, kar nekaj časa razpravljali, preden smo zakon v celoti sprejeli.</p>
               <p>Glede nekaterih številk pa bi vendarle dodala še sama nekaj  novih ali nekaj tistih, ki jih že poznate, pa morebiti v drugačnem kontekstu kot nekateri drugi.</p>
               <p>Težko bi sodila, kaj je normalna višina osebne invalidnine za vojnega invalida prve kategorije, to se pravi sto odstotnega invalida, bodisi slepega, ali brez rok, ali brez nog. Trenutno je ta višina 84.287 tolarjev. To je torej cena, ki jo je država pripravljena plačati invalidu prve kategorije, ker je v vojni vihri izgubil ali oči, ali nekatere druge pomembne organe, da bi lahko živel sicer tako življenje, kot ga poskušamo živeti mi.</p>
               <p>Res da je bila višina invalidskih prejemkov konec lanskega leta usklajena na 63.800 tolarjev, to je bilo dogovorjeno. In spreminjati oziroma nižati to raven, je glede na ustavo in ustavno listino možno zgolj in samo s strinjanjem te grupacije. Invalidi so se strinjali, razumeli so težave in razumeli so tudi dejstvo, da so ob koncu lanskega leta ti njihovi prejemki poskočili za dobrih 40%; sedaj pa znižanje za 26%. Tista številka, da je invalidnina za vojaškega invalida v primerjavi z drugimi invalidninami 1:4, bolj težko drži, kajti tisti, ki je postal po daljšem delovnem obdobju delovni invalid, ima lahko tudi zelo visoko osebno invalidnino, če je imel prej visoko plačo; to je pač odvisno od tega. Ne vem o katerih odnosih je govoril gospod Kopač, morebiti v odnosu za dodatek za pomoč in postrežbo; o invalidnini pa zanesljivo ne. Te številke ne morejo vzdržati. Res je, da to ni samo proračunsko, ampak tudi politično vprašanje. Mislim, da je zato treba še posebej temeljito razmisliti, kako se bo ta država odločala v tem primeru. Poleg tega ne gre za celo leto. Gre za pol leta. Poleg tega je treba reči, da se od tiste prve uskladitve, to se pravi decembra, da bodo ti zneski znašali 63 tolarjev, ni pogovarjalo o nikakršnem usklajevanju.</p>
               <p>Lepo vas prosim, da še enkrat resno premislite, da ugotovite, kje je bila narejena dejansko napaka v tem zboru in da zakon kot tak le zavrnemo. Hvala.</p>
            </sp>
            <sp xml:id="SDZ1-Redna-22-1994-06-20.sp35">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa Danica Simšič. Svoj glas bo obrazložil gospod Potrč.</p>
            </sp>
            <sp xml:id="SDZ1-Redna-22-1994-06-20.sp36">
               <speaker>MIRAN POTRČ:</speaker>
               <p>Hvala lepa. Niti jaz osebno niti poslanci v Združeni listi se v 10 dneh nismo premislili in spremenili odločitve. Ko smo glasovali o zakonu, smo glasovali proti amandmaju; ko je bil sprejet pa proti sprejemu zakona. Enako bomo glasovali tudi danes. Razlogov je veliko. Mislim, da je večina teh razlogov bila ob razpravi povedana in da pravzaprav odpirati razprave na novo nima velikega smisla. Sistema s tem zakonom ne bomo rešili. Kdor to trdi, zavaja oziroma govori neresnico. Samo materialni problem najbrž v tem kontekstu ne more biti edino pomemben. Kar zadeva mene, menim, da bi bilo mogoče, in to sem tudi rekel, razpravljati, če bi se rešil res celoten sistem in če bi tudi na drugih področjih našli enak sistem usklajevanja. Tako na to nismo bili pripravljeni, našli smo pa vojaške vojne invalide, ki so takšna kategorija, o kateri lahko odločamo in jim vzamemo cca 30% sedanjih sredstev. Mi na to ne pristajamo, zato bomo glasovali proti. In radi sprejmemo, da glasujemo proti tudi iz političnih razlogov. Odločitev, da se namreč samo vojaškim vojnim invalidom, ki so se borili za svobodo v Sloveniji, vzamejo sredstva, je seveda za nas tudi politična odločitev. Hvala.</p>
            </sp>
            <sp xml:id="SDZ1-Redna-22-1994-06-20.sp37">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo obrazložiti svoj glas? Če ne, prehajamo na glasovanje. Ob tem vas želim opozoriti, da mora pri ponovnem odločanju, skladno z drugim odstavkom 91. člena Ustave Republike Slovenije, za sprejem navedenega zakona glasovati večina poslancev zbora, to se pravi 46 ali več. Ugotovimo sklepčnost! (73 prisotnih.)</p>
               <p>Kdo je za? (41 poslancev.) Je kdo proti? (27 poslancev.)</p>
               <p>Ugotavljam, da zakon o določitvi invalidskih prejemkov ni sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>2. TOČKO DNEVNEGA REDA - OBRAVNAVO PREDLOGA AKTA O NASLEDSTVU SPORAZUMA NEKDANJE JUGOSLAVIJE S POLJSKO</title>.</p>
               <p>Predlog akta je v obravnavo zboru predložila Vlada republike Slovenije. Želi predstavnik Vlade besedo? (Ne želi.) Predlog akta je obravnaval tudi Odbor za mednarodne odnose. Želi predstavnik odbora besedo? (Ne.) Želi besedo predstavnik sekretariata? (Ne.) Predstavniki poslanskih skupin? (Ne.) Poslanke in poslanci? (Ne.)</p>
               <p>Zaključujem splošno razpravo.</p>
               <p>Imamo samo redakcijski amandma, in sicer našega Odbora za mednarodne odnose, ki se glasi: Naslov sporazuma navedenega akta pod zaporedno številko 10, ki se objavi v Uradnem listu Republike Slovenije v prevodu v slovenskem jeziku hkrati z aktom, se v končni redakciji popravi tako, da se glasi: "Sporazum o sodelovanju na področju veterine". Želi kdo besedo? (Ne želi.) Če ne, dajem ta amandma na glasovanje. Ugotovimo sklepčnost! (49 prisotnih.)</p>
               <p>Kdo je za? (37 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Zboru predlagam, da skladno z zadnjo alineo 189. člena poslovnika razpravlja in glasuje o vseh točkah skupaj. Ugotovimo sklepčnost! (47 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Na glasovanje dajem vse točke skupaj. Ugotovimo sklepčnost! (53 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>V razpravo dajem naslov. Želi kdo besedo? Če ne, dajem naslov na glasovanje. Ugotovimo sklepčnost! (51 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da je naslov akta sprejet.</p>
               <p>Na glasovanje dajem predlog akta v celoti. Ugotovimo sklepčnost! (46 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>Ugotavljam, da je predlog akta v celoti sprejet.</p>
               <p>In s tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI POGODBE MED VLADO REPUBLIKE SLOVENIJE IN VLADO REPUBLIKE HRVAŠKE O MORSKEM RIBIŠTVU</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne želi.)</p>
               <p>Predlog zakona je obravnaval Odbor za mednarodne odnose. Želi poročevalec besedo? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? Prosim, gospod Zmago Jelinčič v imenu Slovenske nacionalne stranke.</p>
            </sp>
            <sp xml:id="SDZ1-Redna-22-1994-06-20.sp38">
               <speaker>ZMAGO JELINČIČ:</speaker>
               <p>Hvala lepa. No, pred nami je zopet eden iz skupine t.im. sporazumov, ki so pisani Hrvatom na dušo in v njihovo korist.</p>
               <p>Kaj na dolgo tako ali tako ne bi govoril, ker nima smisla govoriti. Vladajoča koalicija, pa mogoče še kakšna stranka v opoziciji so se že tako ali tako dogovorili, da bodo, kar je v prid Hrvaški in Hrvatom, sprejeli, ne glede na to, kakšne posledice bo imelo to za slovensko gospodarstvo in za slovensko državo.</p>
               <p>Pa če se spustim samo na 3. člen te pogodbe, je  notri ekološko izredno sporna zadeva. Dovoljuje se lov na ribe s t.im. kočami. Te mreže so povsod po svetu prepovedane. Ravno tako so jih prepovedali na italijanski strani, pri nas imamo to kot bistven način lova navedeno celo v dveh oziroma v eni alinei in potem še pojasnjeno.</p>
               <p>V 4. členu se govori o dovoljenju za ribolov v teritorialnem morju republike Hrvaške. Hrvaška sodi, da je njihovo teritorialno morje kompleten Piranski zaliv. Z drugimi besedami, s kočami bo lahko kdorkoli ril po Piranskem zalivu in popolnoma uničeval in floro in fauno in potem čez nekaj časa še slovensko obalo, ko jo bo slovenska Vlada poklonila Hrvatom.</p>
               <p>In če se spustim samo še k 9. členu, ker je škoda časa za karkoli, ker rezultata verjetno, prepričan sem, ne bo nobenega: cena po kilogramu ulovljene ribe na hrvaškem je 0,15 nemške marke. Naša podjetja, če bi kupovala to ribo na Portugalskem ne bi verjetno presegla te cene, morda bi bila še cenejša, prav gotovo bi bila pa kvalitetnejša.</p>
               <p>Mislim, da tukaj pri tem sporazumu gre zgolj za to, da slovenske vladne strukture pokažejo pripravljenost prikloniti se Hrvatom, pa morda čez čas stopiti tja, kamor nas je povabil gospod Tudjman, ko je bil gospod Kučan pri njem na obisku, ko je Tudjman rekel Kučanu, da je v konfederaciji Bosne in Hercegovine s Hrvaško prostora tudi za Slovenijo.</p>
               <p>Slovenska nacionalna stranka ni za taka kupčevanja, ni za to, da bi si nekatere politične strukture gradile nekakšen konfederalni imidž, zato da bi v Evropi lepše izgledale  - in mislim, da to ni nič drugega kot prodajanje Slovenije. Zato bomo glasovali proti ratifikaciji te pogodbe. Hvala.</p>
            </sp>
            <sp xml:id="SDZ1-Redna-22-1994-06-20.sp39">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Zmago Jelinčič. Želi še kdo v imenu poslanske skupine? Prosim, gospod Žaro Pregelj.</p>
            </sp>
            <sp xml:id="SDZ1-Redna-22-1994-06-20.sp40">
               <speaker>ŽARKO PREGELJ:</speaker>
               <p>Spoštovani! Poslanska skupina Slovenske ljudske stranke sicer podpira ratifikacijo pogodbe med Vlado Republike Slovenije in Vlado Republike Hrvaške o morskem ribištvu, žal, ugotavlja, da je vsebina te pogodbe izredno pomanjkljiva in da v resnici ne rešuje problemov slovenskega ribištva.</p>
               <p>Tako da bo podpis oziroma ratifikacija te pogodbe zgolj akt dobre volje in nič drugega, v resnici pa osnovnih  problemov, ki so nastali po osamosvojitvi v slovenskem ribištvu, ta pogodba ne bo rešila niti jih ne more rešiti. Namreč, nanaša se zgolj na ulov male plave ribe, medtem ko je glavni problem slovenskega ribištva ulov bele ribe. Ulov bele ribe je še nadalje popolnoma nerešen in Hrvati takega ulova, kot kot kaže, v svojem morju ne dovolijo slovenskim ribičem. Poleg tega se tega ribolova na malo plavo ribo, kot je tukaj napisano, lahko udeležijo zgolj tiste ladje, ki so dovolj močne. In zaenkrat ima takšne ladje večinoma le Delamaris, nekaj malega zasebni ribiči. Tako da bo bistveni del slovenske ribiške flote še vedno rjavel v pristaniščih in ne bo imel pol leta nobenega dela. Poleg tega je nastopila še situacija, ko je Ministrstvo za delo prenehalo plačevati določene prispevke brezposelnim ribičem, češ da bo ta pogodba rešila vse probleme, ki so jih imeli z ribištvom. Žal ugotavljamo, da to ni tako, tako da bomo verjetno zahtevali, da Vlada pripravi dodatne rešitve, in da se tudi razjasnijo določene dileme razvoja slovenskega morskega ribištva. Ta pogodba pa je zgolj, kot sem že na začetku omenil, akt dobre volje in ničesar drugega. Hvala lepa.</p>
            </sp>
            <sp xml:id="SDZ1-Redna-22-1994-06-20.sp41">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Pregelj. Želi še kdo v imenu poslanske skupine? Če ne, dajem besedo poslankam in poslancem. Kdo želi besedo? Gospa Pečanova.</p>
            </sp>
            <sp xml:id="SDZ1-Redna-22-1994-06-20.sp42">
               <speaker>BREDA PEČAN:</speaker>
               <p>Hvala lepa. Jaz bi rada samo pojasnila nekaj stvari, ki sem jih slišala v razpravi gospoda Jelinčiča in gospoda Žareta Preglja. Povedati moram, da kadar govorimo... Ja, kot poslanka lahko repliciram tudi na stališče poslanske skupine</p>
               <p>(Predsednik mag. Herman Rigelnik:</p>
               <p>Ni razprava. Izvolite gospa Pečanova.) Lebdeča povlečna mreža ali lebdeča koča je mreža, ki ni prepovedana v Evropi, ki ni prepovedana v Italiji in tudi ni prepovedana v naših teritorialnih vodah. To je nekaj čisto drugega kot takoimenovana pridnena povlečna koča (po domače rečemo temu malo drugače), ki dejansko dela škodo na morskem dnu. Lebdeče povlečne koče se uporabljajo v celem svetu in mislim, da če bi jih prepovedali v Evropi, ne bi imeli več plave ribe na jedilniku v nobeni evropski državi. Drugo, kar bi povedala: tudi to ne drži, da ne bi bili zasebni ribiči opremljeni za ribolov v hrvaškem morju. Imajo namreč možnost uporabljati takoimenovane plavarice ali plivarice, ki ne potrebujejo zaradi tega nobene posebne moči motorjev, ker se te mreže zapira z navadnimi motornimi čolni, ne pa z ladjami z veliko močjo motorja.</p>
               <p>In še nekaj bi povedala. Govoriti okrog tega, kakšna je cena - seveda slovenskim ribičem bi bilo zelo dobrodošla, če ne bi bilo potrebno plačati nobene odškodnine za ulovljeno plavo ribo v hrvaških vodah, vendar pa, žal, je pač tako, ne da se tukaj pomagati. Hrvati imajo, normalno, suverenost nad svojimi teritorialnimi vodami in je stvar dogovora, kakšna je cena. Moram pa povedati, da, prvič, portugalska sardela ni tako poceni, kot je bilo rečeno, ampak je bistveno dražja. In drugo kar je, jadranska sardela je svetovno znana kot posebno kvalitetna sardela in takšnih sardel ni v nobenem od svetovnih morij. Tako, da govoriti o portugalski sardeli, bi bila približna primerjava takšna, kot če bi primerjali krapa in recimo ščuko. Mislim, da krap ni niti blizu tako kvaliteten kot ščuka ali pa postrv. In približno tako je, da je takšna razlika med portugalsko sardelo in jadransko sardelo.</p>
               <p>\Govoriti pa o tem, da zadeva zaradi tega ni rešena, ker Hrvati ne dovolijo ulova bele ribe, moram pa reči, da ne zagovarjam Hrvate, vendar mislim, da je bela riba tako blago oziroma taka riba, kjer je treba temeljito razmisliti; in mislim celo, da razgovori tečejo v to smer, da bi tudi belo ribo lahko naši ribiči lovili, seveda pod strogim nadzorom in v omejenem območju. Vendar pa je treba razumeti tudi Hrvate, ker bela riba je riba, ki ima omejene možnosti ulova, je podvržena izlovu. Vemo, kakšne borbe smo imeli s sosedi Italijani, ki so lovili v naših teritorialnih vodah na črno in vemo tudi, da so Italijani svojo belo ribo izlovili. Normalno je, da bo vsaka država za svoj ribji fond, ki ima omejen resurs, poskrbela in omejila možnost ulova ribičem iz drugih držav.</p>
               <p>Mislim, da je smotrno ta sporazum podpreti zaradi tega, ker je eden od prvih korakov, ki kažejo dobro voljo tudi s hrvaške strani za normalno medsebojno sodelovanje. Hvala.</p>
            </sp>
            <sp xml:id="SDZ1-Redna-22-1994-06-20.sp43">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospa Pečanova. Besedo ima gospod Zoran Thaler.</p>
            </sp>
            <sp xml:id="SDZ1-Redna-22-1994-06-20.sp44">
               <speaker>ZORAN THALER:</speaker>
               <p>Hvala lepa, gospod predsednik, spoštovane kolegice in kolegi! Danes imamo na dnevnem redu pet ratifikacij sporazumov  s Hrvaško. Rad bi svojo osebno poslansko mnenje do teh sporazumov povedal tudi vis-ŕ-vis stališč, ki jih je povedal poslanec Jelinčič in za katere verjamem, da jih bo ponovil ob vsakem sporazumu, ki jih imamo na dnevnem redu. Za vsakega bo povedal, da je to nacionalno izdajstvo Slovenije, da je to prodaja Hrvaški in da je tisti, ki je to podpisal vreden verjetno javnega obešanja na Kongresnem trgu v Ljubljani.</p>
               <p>Sam bi rad dal malo racionalnosti v to diskusijo predvsem s stališčem, da generalno vsi vemo, v kakšnem stanju so naši odnosi s Hrvaško. Ti sporazumi, o katerih danes razpravljamo, so praktično prvi rezultat pogovorov z našo južno sosedo po dolgih mesecih pa morda že letih in vemo, da jih je predsednik Vlade podpisal februarja ob svojem obisku v Zagrebu. To niso najbolj pomembni sporazumi med našima državama, vemo da ti še čakajo oziroma so še v dogovoru, pa je težko predvideti, kdaj bi jih lahko podpisali oziroma celo ratificirali.</p>
               <p>Menim pa, da so kljub temu, da ne obravnavajo najpomembnejše teme, vendarle bistveni v našem sedanjem stanju odnosov s Hrvaško, ker je ta akt podpisa teh sporazumov oziroma sklenitve pokazal, da se državi vendarle lahko določene stvari dogovorita. Menim da sejati ogenj in žveplo na te sporazume ni modro in nerazumno, posebej če to počne človek, poslanec, kot je gospod Jelinčič, ki ob nekih drugih, dokaj resnih projektih - recimo tudi ob tem zadnjem, o določanju meje, na meji dosedanjih katastrskih občin, ki so slovenske - seveda s svojim nerazumnim ravnanjem v resne projekte, takoj in z razkrivanjem in z galamo okrog teh stvari, vnaprej onemogoči zaradi svojih ozko političnih strankarskih interesov.</p>
               <p>Če govorim konkretno o tem sporazumu, je to gotovo sporazum, ki ga je forsirala Slovenija. Slovenski ribiči so tisti, ki plačujejo visoko ceno zaradi osamosvojitve naše države, ker se je slovensko teritorialno morje - pa naj je naše mnenje o meji tako ali drugačno - na vsak način močno skrčilo. Prej so lahko kot državljani Jugoslavije lovili ob celotni jugoslovanski obali, sedaj so se te razmere spremenile. In ta sporazum, ki ga je forsirala Slovenija, na katerega je Hrvaška pristala, je seveda bil in je v končni fazi rezultat tega, o čemer se je bilo mogoče s Hrvati dogovoriti. Je pa seveda neumnost govoriti, da ta sporazum pomeni kočarjenje s strani Hrvatov v Piranskem zalivu itd. Te stvari niso na ta način med seboj povezane. Piranski zaliv je slovenski, in naloga slovenske policije je, da to zagotovi. In s tem se ta sporazum ne ukvarja. Celo v 3. členu piše, da s kočami ni dovoljeno loviti bližje od 4 morskih milj na črti od rta Savudrije do zahodno od rta Kamenjak. Se pravi, po tej logiki je zadeva določena na ta način, da se ta ribolov začne šele od rta Savudrije. Vemo, da je naš bistveni predlog, da tudi morska meja poteka nekje tam od rta Savudrije s črto in prostim dostopom na odprto morje.</p>
               <p>Gotovo je, da ta sporazum ne rešuje problema naših ribičev. Ta problem ostaja in je na nek način nerešljiv. Ne znam si predstavljati, kako bi lahko, recimo 50 ali 100 kratno povečali naše teritorialno morje brez vojne s sosedi in na ta način zagotovili enake pogoje našim ribičem, kot so jih imeli pred letom 91.</p>
               <p>Sodim, da je ta sporazum  koristen in pomeni nek presedan za urejanje teh stvari tudi  vnaprej; morda za boljše dogovore tudi takrat, ko bo naša stran na vladni ravni bolje pripravljena in bo lahko izposlovala več.</p>
               <p>Tudi pri ostalih sporazumih, o katerih bomo še govorili, menim, da so to sporazumi, za katere je bila naša stran zainteresirana (posamična ministrstva) in da so koristna za urejanje določenih, dokaj specifičnih vprašanj (npr. Sporazum o pravni pomoči v civilnih in kazenskih zadevah). Koristna so tudi za ustvarjanje klime za to, da se z našo južno sosedo še kaj dogovorimo.</p>
               <p>S Hrvaško se nikoli ne bomo dogovorili po načelu vse ali nič. Ne bo se zgodilo, da mi dobimo vse, oni pa nič. Ne bo se zgodilo, da mi izgubimo vse, oni pa dobijo vse. Potrebno bo najti sprejemljive kompromise: tam, kjer ena stran daje določenemu problemu večjo težo morda pridobiti nekaj na račun drugega problema, ki za določeno stran ni tako pomemben.</p>
               <p>Menim, da bi parlament moral sodelovati pri ustvarjanju klime, ki naj končno zapre to uvodno poglavje odnosov med Slovenijo in Hrvaško; skratka, da spravimo z dnevnega reda probleme, ki so resnično že ahronistični in ki nam škodijo pri našem imidžu v Evropi in nam škodujejo nenazadnje pri naših pozicijah vis-ŕ-vis večje in morda bolj nevarne sosede, zahodne sosede Italije. Hvala lepa.</p>
            </sp>
            <sp xml:id="SDZ1-Redna-22-1994-06-20.sp45">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Zoran Thaler. Želi še kdo besedo? Gospod Žaro Pregelj.</p>
            </sp>
            <sp xml:id="SDZ1-Redna-22-1994-06-20.sp46">
               <speaker>ŽARKO PREGELJ:</speaker>
               <p>Spoštovani! Ratifikacija je sicer čisto formalno dejanje in kot tak ta zakon o ratifikaciji ni sporen. Že prej sem v imenu poslanske skupine omenil, da je v resnici težavna sama pogodba. Jasno je, da se je s to pogodbo seznanjal in jo tudi v bistvu, v okviru svojih pristojnosti, pripravljal Odbor za mednarodne odnose, tako da Državni zbor kot celota, se s to tematiko zaenkrat še ni ukvarjal.</p>
               <p>Predvsem je problematično, da se ta zbor v vsem tem času po osamosvojitvi, ni resno dotaknil problemov morskega ribištva. Omenjali smo ga zgolj takrat v resoluciji o kmetijski strategiji, pri proračunu tudi zelo malo. V resnici, v tej državi, morsko ribištvo ni zakonsko rešeno. Tukaj je verjetno tisto jedro spora, ki ga bo potrebno razrešiti in bodo kasnejša pogajanja s Hrvati veliko lažja.</p>
               <p>Potrebno si je jasno razjasniti, kaj je tisto, kar naša država želi ohraniti od morskega ribištva. Zaenkrat se je izkristaliziralo, da želi ohraniti predelovalno ribjo industrijo, vsaj v določeni meri želi ohraniti tudi vrsto dejavnosti, ki se nanašajo na stacionalno gojenje rib (to je tako imenovana marikultura). Žal, pri tem prihaja do vrste nejasnosti, nepravilnosti. Ogromno teh novih organizacij, ki se ukvarjajo s pridelavo morske hrane, je v resnici bolj trgovsko usmerjena. Prihaja do razno raznih povezav oziroma odnosov, tako na eni strani s Hrvaško, z njenimi ribiči (vemo, da je riba na Hrvaškem zelo poceni), hkrati pa potem izvoz na italijanski trg; in obratno zopet uvoz z italijanskega trga predelane (običajno zmrznjene) ribe na naš trg. Jasno, da tukaj prihaja do raznih špekulacij.</p>
               <p>Upam, da bo Ministrstvo za kmetijstvo te zadeve sčasoma uredilo. Za začetek bi bilo prav, da bi nam pripravilo posebno poročilo o stanju morskega ribištva, opremljeno z vsemi potrebnimi podatki, kjer bi bilo jasno razvidno, koliko se sploh pri nas ulovi, koliko bi se lahko in kaj se lahko s temi morskimi ribolovnimi izdelki potem v bistvu počne.</p>
               <p>Ker nekoliko le poznam to situacijo tudi z izredno praktičnih stališč, moram zgolj pri tem ugotoviti, da zaenkrat kar v Sloveniji dobro cveti, je trgovina z ribami; vse ostalo je veliko slabše. Zato je bila tudi intervencija, da je potrebno s Hrvati podpisati ustrezno pogodbo tudi za ulov bele ribe. Vemo, da je bela riba veliko bolj občutljiva zadeva, da pride prej do prelova, prej se lahko zgodijo razne svojevrstne ekološke tragedije, toda večina naših ribičev, ki so usposobljeni za lov v tem hrvaškem obalnem morju, je usposobljena za lov predvsem na mehkužce. In ta dejavnost jim sedaj nekako izpade in to najbolj pogrešajo.</p>
               <p>Tako da bi verjetno kazalo zelo kmalu nadaljevati s pogajanji s Hrvaško za nadaljne ustrezne pogodbe za lov bele ribe in upam, da bo ta sporazum služil kot nekakšen uvodni akt k nadaljnim aktivnostim.</p>
               <p>No, do takrat, ko bi se pa te zadeve tudi pri nas zakonsko uredile, predlagam, da zbor po tej ratifikaciji sprejme še dodaten sklep, ki se glasi takole: "Vlada Republike Slovenije naj do septembra 1994 pripravi celovito zakonsko rešitev slovenskega morskega ribištva. Do takrat pa naj Vlada ohrani vse bonitete, ki so jih imeli brezposelni slovenski ribiči do podpisa ribolovnega sporazuma z Republiko Hrvaško; predvsem pa plačevanje prispevkov za obvezno zdravstveno zavarovanje".</p>
               <p>Menim, da bi s sprejetjem takšnega sklepa zbor pripomogel k razreševanju nastalih problemov v slovenskem ribištvu. Hvala.</p>
            </sp>
            <sp xml:id="SDZ1-Redna-22-1994-06-20.sp47">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Pregelj. Lahko dobim predlog sklepa. Želi še kdo besedo? Če ne, zaključujem splošno razpravo. Prosim. Predstavnik Vlade. Gospod Perko ima besedo.</p>
            </sp>
            <sp xml:id="SDZ1-Redna-22-1994-06-20.sp48">
               <speaker>SREČKO PERKO:</speaker>
               <p>Spoštovani! Rad bi samo toliko pojasnil. V samih pogovorih za sklenitev te pogodbe je ves čas sodelovalo zainteresirano ribiško gospodarstvo, tudi predstavniki zasebnih ribičev. Drugo. Dejstvo je, da se s to pogodbo ne razrešuje problematika ribištva v celoti. Rešuje samo primanjkljaj plave ribe v tistem obdobju leta, ko v slovenskem morju primanjkuje tega fonda. In seveda je razumljivo tudi to, da hrvaška stran ni bila pripravljena (iz razumljivih razlogov) pristati na to, da bi pogodba govorila tudi o možnosti ulova bele ribe. Ta fond je omejen v celotnem Jadranskem morju, enako v Sloveniji. Tudi v Sloveniji mi z vsakoletnimi izjemnimi dovoljenji omejujemo ribolov bele ribe. Tudi mi imamo restrektiven režim, enako kot sosednja Hrvaška, enako kot sosednja Italija - in tukaj ne kaže drugače ravnati. Da pa je seveda pogodba pomembna, zlasti za podjetje Delamaris, ki je zainteresirano zlasti za ta ribolovni fond, je jasno. Nekaj ribičev se bo s tem ulovom tudi pričelo ukvarjati, sicer pa, kot je gospod Pregelj ugotovil, problematike ribištva zanesljivo ta pogodba ne rešuje, to je vsem znano. Mi že</p>
               <p>pripravljamo obširnejšo informacijo o tem, kakšna so stanja na tem področju in upam, da bomo v tem času, kot je predlagano, tudi v Vladi predložili to informacijo. Hvala.</p>
            </sp>
            <sp xml:id="SDZ1-Redna-22-1994-06-20.sp49">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Perko. Želi še kdo besedo? Če ne, predlagam zboru, da skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (52 prisotnih.)</p>
               <p>Kdo je za tak predlog? (40 poslancev.) Je kdo proti? (5 poslancev.)</p>
               <p>Ugotavljam, da je predlog sprejet.</p>
               <p>Ker k členom ni bil vložen noben amandma, in skladno s pravkar sprejetim sklepom, dajem na glasovanje vse člene skupaj. Ugotovimo sklepčnost! (50 prisotnih.)</p>
               <p>Kdo je za? (41 poslancev.) Je kdo proti? (2 poslanca.)</p>
               <p>Ugotavljam, da so vsi členi predloga sprejeti.</p>
               <p>V razpravo in na glasovanje dajem naslov akta. Želi kdo besedo? (Ne želi.) Če ne želi nihče besede, dajem na glasovanje naslov ratifikacije. Ugotovimo sklepčnost! (53 prisotnih.)</p>
               <p>Kdo je za naslov akta? (42 poslancev.) Je kdo proti? (1 poslanec.)</p>
               <p>Ugotavljam, da je naslov sprejet.</p>
               <p>Na glasovanje dajem predlog akta v celoti. Ugotovimo sklepčnost! (50 prisotnih.)</p>
               <p>Kdo je za predlog zakona v celoti? (45 poslancev.) Je kdo proti? (Nihče.)</p>
               <p>Ugotavljam, da je predlog zakona sprejet.  S tem zaključujem to točko dnevnega reda... Se opravičujem.</p>
               <p>V razpravo dajem dodatni sklep, ki ga je predlagal gospod Žarko Pregelj, in sicer: "Vlada Republike Slovenije naj do septembra 1994 pripravi celovito zakonsko rešitev slovenskega morskega ribištva. Do takrat pa naj Vlada ohrani vse bonitete, ki so jih imeli brezposelni slovenski ribiči do podpisanega ribolovnega sporazuma z Republiko Hrvaško, predvsem pa plačevanje prispevkov za obvezno zdravstveno zavarovanje." Želi kdo besedo? Prosim, gospod Jug.</p>
            </sp>
            <sp xml:id="SDZ1-Redna-22-1994-06-20.sp50">
               <speaker>MAG. JANEZ JUG:</speaker>
               <p>S kolegom Žaretom se samo v tistem ne strinjam s predlogom "zakonsko pripravi ureditev". Ker bi Slovenija mogla odgovoriti s strategijo, kaj misli z morskim ribištvom. Zakonsko to ni, to pomeni gospodarski del, to pomeni to strategijo razvoja, o teh stvareh bi morali vedeti. Ker so Slovenci še zmeraj lovci kot pred 3000 leti, samo lovijo. Ko so Slovenci nehali loviti po Sloveniji, potem so se šli igrat poljodelstvo. Tudi morsko ribištvo bi lahko šlo v tisti poljedelski način, to pomeni prireja ribe, ki se goji, in tako dalje; to bi lahko rešila strategija. In ko bi doma razčistili te probleme, potem se strinjam, da se lahko pregovarjamo s Hrvati, zakonsko in tako dalje. V Sloveniji nimamo čistih pojmov do te zadeve in dokler jih ne bomo imeli, se bomo vedno lovili. Ne nasprotujem v globali, ampak mogoče samo pri strategiji morskega ribištva. Hvala.</p>
            </sp>
            <sp xml:id="SDZ1-Redna-22-1994-06-20.sp51">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Jug. Gospod Kopač.</p>
            </sp>
            <sp xml:id="SDZ1-Redna-22-1994-06-20.sp52">
               <speaker>JANEZ KOPAČ:</speaker>
               <p>Hvala lepa. Ta predlog sklepa mi ni čisto jasen. Mi imamo vendarle neke zakone, ki urejajo izplačevanje določenih nadomestil. Sedaj si predstavljajte ministra - po zakonu ne sme tistega nakazovati, po sklepu Državnega zbora pa mora. Govorim o Rini Klinar, v kakšnem položaju bo sedaj. To ne gre s takimi sklepi. Te stvari so urejene z zakoni (govorim o izplačevanju ali o določenih plačilih). Najprej zakoni, ki urejajo določene pravice, potem z zakonom o proračunu, kjer je neka postavka taka, na podlagi takih in takih planov, ki se ne morejo kar z nekimi sklepi Državnega zbora mimogrede spreminjati. Tako in tako tega sklepa ni mogoče spoštovati, ker bi konkretni minister potem deloval proti dotičnemu zakonu, ki to ureja. Mislim, da ta sklep ne gre in bom glasoval proti. Hvala lepa.</p>
            </sp>
            <sp xml:id="SDZ1-Redna-22-1994-06-20.sp53">
               <speaker>PREDSEDNIK MAG. HERMAN RIGERLNIK:</speaker>
               <p>Hvala. Želi še kdo? Gospod Žaro Pregelj.</p>
            </sp>
            <sp xml:id="SDZ1-Redna-22-1994-06-20.sp54">
               <speaker>ŽARKO PREGELJ:</speaker>
               <p>Spoštovani! Kolikor je meni znano, ne gre za noben zakon, ki bi se tega področja dotikal; gre za zakonsko neurejeno področje in bistvo mojega predloga je to, da se zakonsko uredi. Tudi strategija je v resnici zakon na koncu. Tako, da tukaj mislim, da ni nobenih problemov.</p>
               <p>Ker se tiče plačevanja teh prispevkov, kolikor je meni znano, je šlo za nek dogovor med ribiči in Vlado. In se je to reševalo na tak način zaradi vseh posledic, ki so jih imeli ribiči po osamosvojitvi.</p>
               <p>S podpisom pogodbe med Republiko Hrvaško in Republiko Slovenijo je Ministrstvo za delo menilo, da ni več razlogov za brezposelnost ribičev. Dejstvo pa je, da so nekateri ribiči še vedno brezposelni, predvsem v tem obdobju, ko ni dovoljen lov.</p>
               <p>Tako da bi prosil predstavnika Vlade, da to natančno pojasni kaj je s temi ribiči in v primeru, da obstaja kakšna drugačna rešitev, bi tisti del sklepa, kar se nanaša na prispevke, umaknil in predlagal zgolj ta del, da se zakonsko uredi enkrat jeseni ta problematika slovenskega ribištva.</p>
            </sp>
            <sp xml:id="SDZ1-Redna-22-1994-06-20.sp55">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Pregelj. Gospa Belopavlovičeva.</p>
            </sp>
            <sp xml:id="SDZ1-Redna-22-1994-06-20.sp56">
               <speaker>NATAŠA BELOPAVLOVIČ:</speaker>
               <p>Lahko pojasnim, kako smo v okviru Ministrstva za delo poskušali pomagati na tem področju.</p>
               <p>Prvo kar je bilo, so bili ti ribiči kot zasebniki zavarovani tudi za primer brezposelnosti in so bili upravičeni v določenem času do nadomestil iz tega naslova. Ta nadomestila so prejemali odvisno od zavarovalne dobe.</p>
               <p>Potem se je pa v okviru ohranjanja delovnih mest tem ribičem zagotavljala določena pomoč, določene subvencije, tudi v obliki subvencioniranja nekaterih prispevkov. Dejstvo pa je, da ta prehodna obdobja le ne morejo trajati toliko časa. V bistvu s tem, ko se podpisuje konvencijo, naj bi se počasi prilagodili tudi ribiči - ali načinu ribolova, ali novega ribolova, ali pa se v bistvu morajo nekako prekvalificirati oziroma preorientirati v neke druge dejavnosti.</p>
               <p>Moram reči, da se bodo v okviru ministrstva te stvari še vedno poskušale reševati, kot so se tudi do sedaj. Mislim, da tak sklep, da se jim plačuje nek prispevek in to ravno za zdravstveno zavarovanje, pa nikakor ne bi bil primeren. Pač, treba je pogledati konkretno situacijo. Vsi ribiči tudi niso v istem položaju, marsikdo od njih bo sedaj lahko začel delati na podlagi sporazuma: za tiste, ki jim to ne bo mogoče, bomo poskušali najti neke rešitve, ampak mislim da ne na podlagi nekega takega sklepa. Zato moram reči, da smo proti sprejemu sklepa v tem delu.</p>
            </sp>
            <sp xml:id="SDZ1-Redna-22-1994-06-20.sp57">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospa Belopavlovičeva. Gospod Žaro Pregelj.</p>
            </sp>
            <sp xml:id="SDZ1-Redna-22-1994-06-20.sp58">
               <speaker>ŽARKO PREGELJ:</speaker>
               <p>No, da ne bi zapletal, predlagam, da glasujemo zgolj o prvem delu mojega sklepa, kjer predlagam, da naj Vlada do septembra tega leta pripravi celovito zakonsko rešitev za nadaljnjo usodo našega morskega ribištva. Bi pa zraven še dodal: "in hkrati naj pripravi poročilo, ki bo prikazovalo sedanje stanje." Mislim, da je to sprejemljivo in da je Vlada v bistvu dolžna nekaj narediti do tega segmenta slovenskega kmetijstva. Hvala.</p>
            </sp>
            <sp xml:id="SDZ1-Redna-22-1994-06-20.sp59">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Žaro Pregelj. Sedaj, če vas razumem, gospod Žaro Pregelj, bi se glasil dodaten sklep takole: "Vlada Republike Slovenije naj do septembra 1994 pripravi poročilo o sedanjem stanju na področju slovenskega morskega ribištva in celovito zakonsko  rešitev tega vprašanja." Je to v redu? Je.</p>
               <p>Želi še kdo besedo? Če ne, dajem ta predlog dodatnega sklepa na glasovanje. Ugotovimo sklepčnost! (50 prisotnih.)</p>
               <p>Kdo je za? (35 poslancev.) Je kdo proti? (1 poslanec.)</p>
               <p>Ugotavljam, da je predlog sklepa sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>4. TOČKO DNEVNEGA REDA -  OBRAVNAVA PREDLOGA ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE HRVAŠKE O ZAPOSLOVANJU</title>.</p>
               <p>Predlog zakona je v obravnavo Zboru predložila Vlada Republike Slovenije. Želi predstavnik Vlade besedo? (Ne želi.) Predlog zakona je obravnaval Odbor za mednarodne odnose. Želi poročevalec besedo? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? Prosim, gospod Matuš.</p>
            </sp>
            <sp xml:id="SDZ1-Redna-22-1994-06-20.sp60">
               <speaker>ŠTEFAN MATUŠ:</speaker>
               <p>Hvala za besedo! Spoštovani! V poslanski skupini Slovenske ljudske stranke menimo, da je potreben tak sporazum med Vlado republike Hrvaške in Slovenije o zaposlovanju.</p>
               <p>Vendar predlagamo, da se ta omenjeni sporazum ne ratificira, in sicer iz naslednjih dejstev: zaposlovanje naših državljanov na Hrvaškem je praktično neomogočeno, in sicer zaradi višine plače na Hrvaškem. Potrebno je vedeti, da je to razmerje tako visoko, da se praktično slovenski državljani ne bodo zaposlovali na Hrvaškem oziroma bo zelo zelo omejeno.</p>
               <p>Podoben primer bi lahko navedli ravno podobno, kot se Avstrijci ne bi zaposlovali v Sloveniji. To je podobna zadeva. Rekel bi, da je ta sporazum v tem primeru izključno v prid hrvaškim državljanom, čeprav nekje omenja recipročnost, vendar menim, da tega načela recipročnosti ne bo možno uveljavljati oziroma še celo menim, da se bo to načelo recipročnosti preigravalo.</p>
               <p>Zato menimo, da je sporazum naravnan proti interesom naše države in predlagamo, da tega sporazuma ne ratificiramo.  Ratifikacija pa naj počaka na spremembe tega sporazuma oziroma, ko bo nekako bolj jasno, kako in kaj; kajti odprta so še druga, težja vprašanja, to je ureditev meja, ki je bolj težko vprašanje od tega sporazuma glede zaposlovanja.</p>
               <p>Tu bi omenil, da v 19. členu dnevnim emigrantom, ki imajo na dan uveljavitve tega sporazuma osebno delovno dovoljenje itd., preneha veljati zakon o zaposlovanju tujcev. To se pravi, da se ne zaposlujejo več na podlagi tega zakona, ampak na podlagi tega sporazuma in so bistveno v previligiranem položaju.</p>
               <p>Rekel bi samo to: če bo politika v tem smislu prevladala naprej, se bodo podobni sporazumi lahko uveljavljali z ostalimi bivšimi republikami SFRJ oziroma z novo nastalimi državami. Potem bomo nekako te države, novo nastale, izvzeli iz kontekstov ostalih držav, ko tudi prihajajo tujci k nam. Hvala.</p>
            </sp>
            <sp xml:id="SDZ1-Redna-22-1994-06-20.sp61">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Matuš. Želi še kdo v imenu poslanske skupine? (Ne.) Besedo dajem poslankam in poslancem. Kdo želi besedo? Ker ne želi nihče razpravljati, prihajamo na obravnavo in odločanje o posameznih členih predloga zakona.</p>
               <p>Zboru predlagam, da skladno z zadnjo alineo 189. člena poslovnika razpravljamo in glasujemo o vseh členih skupaj. Ugotovimo sklepčnost! (46 prisotnih.)</p>
               <p>Kdo je za takšen predlog? (32 poslancev.) Je kdo proti? (5 poslancev.)</p>
               <p>Ugotavljam, da je predlog sprejet.</p>
               <p>Ker k členom ni bil vložen nobeden amandma in, skladno s pravkar sprejetim sklepom, dajem na glasovanje  vse člene skupaj. Ugotovimo sklepčnost! Predlagam pet minut odmora in prosim vse vodje poslanskih skupin, da zagotovijo prisotnost v dvorani. Gre za naš delovni čas, ki je v tem trenutku pač, žal, v tej sobi in ne zunaj v avli. Nadaljujemo sejo ob 12. uri.</p>
            </sp>
            <stage type="time">(Seja je bila prekinjena ob 11.54 uri in se je nadaljevala ob 12.05 uri.)</stage>
            <sp xml:id="SDZ1-Redna-22-1994-06-20.sp62">
               <speaker>PREDSEDNIK MAG. HERMAN RIGELNIK:</speaker>
               <p>Nadaljujemo sejo.</p>
               <p>Ugotovimo sklepčnost! (55 prisotnih.)</p>
               <p>Ugotavljam, da je zbor sklepčen in lahko odloča.</p>
               <p>Ker k členom ni bil vložen noben amandma, in skladno s sprejetim sklepom, se pravi, da glasujemo o vseh členih skupaj, dajem torej vse člene na glasovanje skupaj. Ugotovimo sklepčnost! (55 prisotnih.)</p>
               <p>Kdo je za? (38 poslancev.) Je kdo proti? (2 poslanca.)</p>
               <p>Ugotavljam, da so vsi  členi predloga sprejeti.</p>
               <p>V razpravo dajem naslov zakona. Želi kdo besedo? Če ne, dajem naslov zakona na glasovanje. Ugotovimo sklepčnost! (57 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>Na glasovanje dajem predlog akta v celoti. Ugotovimo sklepčnost! (56 prisotnih.)</p>
               <p>Kdo je za? (33 poslancev.) Je kdo proti? (3 poslanci.)</p>
               <p>Ugotavljam, da je predlog zakona sprejet.</p>
               <p>In s tem zaključujem to točko dnevnega reda.</p>
               <p>Prehajamo na <title>5. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI POGODBE MED REPUBLIKO SLOVENIJO IN REPUBLIKO HRVAŠKO O MEDSEBOJNEM IZVRŠEVANJU SODNIH ODLOČB V KAZENSKIH ZADEVAH</title>.</p>
               <p>Predlog zakona je v obravnavo Zboru predložila Vlada Republike Slovenije. Želi predstavnik Vlade besedo? (Ne želi.) Predlog zakona je obravnaval Odbor za mednarodne odnose. Želi predstavnik odbora besedo? (Ne.) Želi besedo predstavnik sekretariata? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem.</p>
               <p>Ker ne želi nihče razpravljati, prehajamo na obravnavo in odločanje o posameznih členih predloga zakona, s tem da zboru predlagam, da skladno z zadnjo alineo 189. člena Poslovnika razpravlja in glasuje o vseh členih skupaj. Ugotovimo sklepčnost! (55 prisotnih.)</p>
               <p>Kdo je za? (40 poslancev.) Je kdo proti? (1 poslanec.)</p>
               <p>Ugotavljam, da je tak predlog sprejet.</p>
               <p>Ker k členom ni bil vložen noben amandma, skladno s pravkar sprejetim sklepom, dajem na glasovanje vse člene skupaj. Ugotovimo sklepčnost! (53 prisotnih.)</p>
               <p>Kdo je za? (36 poslancev.) Je kdo proti? (Nihče.)</p>
               <p>Ugotavljam, da so vsi členi predloga akta sprejeti.</p>
               <p>V razpravo in na glasovanje dajem naslov zakona. Želi kdo besedo? (Ne želi nihče.) Na glasovanje dajem naslov zakona. Ugotovimo sklepčnost! (56 prisotnih.)</p>
               <p>Kdo je za? (46 poslancev.) Je kdo proti? (1 poslanec.)</p>
               <p>Ugotavljam, da je naslov zakona sprejet.</p>
               <p>Na glasovanje dajem predlog akta v celoti. Ugotovimo sklepčnost! (50 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je predlog zakona sprejet. S tem zaključujem to točko dnevnega reda.</p>
               <p>Prehajamo na <title>6. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI POGODBE MED REPUBLIKO SLOVENIJO IN REPUBLIKO HRVAŠKO O PRAVNI POMOČI V CIVILNIH IN KAZENSKIH ZADEVAH</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.) Predlog zakona je obravnaval tudi Odbor za mednarodne odnose. Želi poročevalec besedo? (Ne.) Želi besedo predstavnik sekretariata? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem. Želi kdo besedo? (Ne.) Zaključujem splošno razpravo in zboru predlagam, da skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (54 prisotnih.)</p>
               <p>Kdo je za? (39 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>Ker k členu ni bil vložen nobeden amandma, in skladno s pravkar sprejetim sklepov, dajem na glasovanje vse člene skupaj. Ugotovimo sklepčnost! (53 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da so vsi členi predloga akta sprejeti.</p>
               <p>V obravnavo in na glasovanje dajem naslov zakona. Želi kdo besedo? (Ne želi.) Na glasovanje dajem naslov zakona. Ugotovimo sklepčnost! (48 prisotnih.)</p>
               <p>Kdo je za? (38 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>Na glasovanje dajem predlog akta v celoti. Ugotovimo sklepčnost! Saj se bomo mi mučili dalj v tej dvorani, ne bo se mučil nihče drug; pač pomeni en dan dalj dela. Ugotovimo sklepčnost! (54 prisotnih.)</p>
               <p>Kdo je za predlog zakona v celoti? (50 poslancev.) Je kdo proti? (Nihče.)</p>
               <p>Ugotavljam, da je predlog zakona v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>7. TOČKO DNEVNEGA REDA - NA OBRAVNAVO PREDLOGA ZAKONA O RATIFIKACIJI SPORAZUMA MED VLADO REPUBLIKE SLOVENIJE IN VLADO REPUBLIKE HRVAŠKE O TRGOVINSKO GOSPODARSKIH ODNOSIH IN SODELOVANJU</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.) Predlog zakona je obravnaval tudi Odbor za mednarodne odnose. Želi poročevalec besedo? (Ne.) Predstavnik sekretariata? (Ne.) Želijo predstavniki poslanskih skupin besedo? (Ne želijo.) Besedo dajem poslankam in poslancem. Kdo želi besedo? Ker ne želi nihče besede, zaključujem razpravo in zboru predlagam, da skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (53 prisotnih.)</p>
               <p>Kdo je za takšen predlog? (49 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>Ker k členom ni bil vložen nobeden amandma, in skladno s pravkar sprejetim sklepom, dajem na glasovanje vse člene skupaj. Ugotovimo sklepčnost! (54 prisotnih.)</p>
               <p>Kdo je za? (46 poslancev.) Je kdo proti? (1 poslanec.)</p>
               <p>Ugotavljam, da so vsi členi predloga akta sprejeti.</p>
               <p>V obravnavo in na glasovanje dajem naslov zakona. Želi kdo besedo? (Ne želi nihče.) Na glasovanje dajem naslov zakona. Ugotovimo sklepčnost! (52 prisotnih.)</p>
               <p>Kdo je za naslov zakona? (46 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>Na glasovanje dajem predlog zakona v celoti. Ugotovimo sklepčnost! (52 prisotnih.)</p>
               <p>Kdo je za predlog zakona v celoti? (46 poslancev.) Je kdo proti? (Nihče.)</p>
               <p>Ugotavljam, da je predlog zakona sprejet.</p>
               <p>In s tem zaključujem to točko dnevnega reda.</p>
               <p>Prehajamo na <title>8. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA O PROSTI TRGOVINI MED REPUBLIKO SLOVENIJO IN ČEŠKO REPUBLIKO</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne želi.) Predlog zakona je obravnaval tudi Odbor za mednarodne odnose. Želi predstavnik besedo? (Ne želi.) Predstavnik sekretariata? (Ne želi.) Besedo dajem predstavnikom poslanskih skupin? Kdo želi besedo? (Nihče.) Besedo dajem poslankam in poslancem. Kdo želi besedo? (Nihče.)</p>
               <p>Zboru predlagam, da skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (50 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>Ker k členom ni bil vložen noben amandma, in skladno s pravkar sprejetim, sklepom dajem na glasovanje vse člene skupaj. Ugotovimo sklepčnost! (51 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da so vsi členi predloga akta sprejeti.</p>
               <p>V obravnavo in na glasovanje dajem naslov zakona. Želi kdo besedo? (Nihče.) Na glasovanje dajem naslov zakona. Ugotovimo sklepčnost! (52 prisotnih.)</p>
               <p>Kdo je za? (47 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>Na glasovanje dajem predlog akta v celoti. Ugotovimo sklepčnost! (51 prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da je predlog zakona v celoti sprejet.</p>
               <p>In s tem zaključujem to točko dnevnega reda.</p>
               <p>Prehajamo na <title>9. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA O PROSTI TRGOVINI MED REPUBLIKO SLOVENIJO IN SLOVAŠKO REPUBLIKO</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.) Predlog zakona je obravnaval tudi Odbor za mednarodne odnose. Želi poročevalec besedo? (Ne.) Sekretariat? (Ne.) Poslanske skupine? (Ne.) Besedo dajem poslankam in poslancem. Kdo želi besedo? Ker ne želi nihče besede, zboru predlagam, da skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (51 prisotnih.)</p>
               <p>Kdo je za? (43 poslancev.) Je kdo proti? (1 poslanec.)</p>
               <p>Ugotavljam, da je predlog sprejet.</p>
               <p>Ker k členom ni bil vložen noben amandma, in skladno s pravkar sprejetim sklepom, dajem na glasovanje vse člene skupaj. Ugotovimo sklepčnost! (50 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da so vsi členi predloga akta sprejeti.</p>
               <p>In v obravnavo in na glasovanje dajem naslov zakona. Želi kdo besedo? (Nihče.)</p>
               <p>Na glasovanje dajem naslov zakona. Ugotovimo sklepčnost! (51 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>In na glasovanje dajem predlog zakona v celoti. Ugotovimo sklepčnost! (51 prisotnih.)</p>
               <p>Kdo je za? (47 poslancev.) Je kdo proti? (Nihče.)</p>
               <p>Ugotavljam, da je predlog zakona sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>11. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA O SODELOVANJU MED VLADO REPUBLIKE SLOVENIJE IN VLADO REPUBLIKE POLJSKE V IZOBRAŽEVANJU, KULTURI IN ZNANOSTI</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne želi.) Želi besedo poročevalec Odbora za mednarodne odnose? (Ne želi.) Želi besedo predstavnik sekretariata? (Ne želi.)</p>
               <p>Poslanske skupine? (Ne želijo.) Besedo dajem poslankam in poslancem. Kdo želi besedo? Ker ne želi nihče besede, predlagam zboru, da skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (48 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>Ker k členom ni vložen noben amandma, skladno s pravkar sprejetim sklepom, dajem na glasovanje vse člene skupaj. Ugotovimo sklepčnost! (52 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da so vsi členi predloga akta sprejeti.</p>
               <p>V obravnavo in na glasovanje dajem naslov zakona. Želi kdo besedo? Ne želi nihče. Na glasovanje dajem naslov zakona. Ugotovimo sklepčnost! (51 prisotnih.)</p>
               <p>Kdo je za? (38 poslancev.) Je kdo proti? (Nihče.)</p>
               <p>Ugotavljam, da smo naslov zakona sprejeli.</p>
               <p>Na glasovanje dajem predlog zakona v celoti. Ugotovimo sklepčnost! (53 prisotnih.)</p>
               <p>Kdo je za? (40 poslancev.) Je kdo proti? (Nihče.)</p>
               <p>Ugotavljam, da je predlog zakona v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>12. TOČKO DNEVNEGA REDA - OBRAVNAVA PREDLOGA ZAKONA O RATIFIKACIJI SPORAZUMA O PROSTI TRGOVINI MED REPUBLIKO SLOVENIJO IN REPUBLIKO MADŽARSKO</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.) Predstavnik odbora? (Ne.) Sekretariata? Poslanske skupine? Besedo dajem poslankam in poslancem. Kdo želi besedo?</p>
               <p>Ker ne želi nihče besede, zboru predlagam, da skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (52 prisotnih.)</p>
               <p>Kdo je za? (44 poslancev.) Je kdo proti? (1 poslanec.)</p>
               <p>Ugotavljam, da je predlog sprejet.</p>
               <p>Ker k  členu ni bil vložen noben amandma, in skladno s pravkar sprejetim sklepom, dajem na glasovanje vse člene skupaj. Ugotovimo sklepčnost! (53 prisotnih.)</p>
               <p>Kdo je za? (42 poslancev.) Je kdo proti? (1 poslanec.)</p>
               <p>Ugotavljam, da so vsi členi predloga akta sprejeti.</p>
               <p>V obravnavo in na glasovanje dajem naslov zakona. Želi kdo besedo? (Ne.) Na glasovanje dajem naslov zakona. Ugotovimo sklepčnost! (50 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>Na glasovanje dajem predlog zakona v celoti. Ugotovimo sklepčnost! (47 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je predlog zakona sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>14. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA V SKLADU  REPUBLIKE SLOVENIJE ZA SUKCESIJO, HITRI POSTOPEK</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne želi.) Predlog zakona je obravnaval tudi Odbor za finance in kreditno-monetarno politiko. Želi poročevalec besedo? (Ne želi.) Želi besedo predstavnik sekretariata? (Ne želi.) Želijo besedo predstavniki poslanskih skupin? Besedo dajem poslankam in poslancem. Kdo želi besedo?</p>
               <p>Ker ne želi nihče besede, predlagam Državnemu zboru, da skladno z zadnjo alineo 189. člena poslovnika razpravlja in glasuje o vseh členih skupaj. Ugotovimo sklepčnost! (51 prisotnih.)</p>
               <p>Kdo je za? (45 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>Ker k členom ni bil vložen noben amandma, in skladno s pravkar sprejetim sklepom, dajem na glasovanje vse člene skupaj. Ugotovimo sklepčnost! (49 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da so vsi členi predloga zakona sprejeti.</p>
               <p>V obravnavo in na glasovanje dajem naslov zakona. Želi kdo besedo? (Ne želi.) Na glasovanje dajem naslov zakona. Ugotovimo sklepčnost! (48 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>Ugotavljam, da smo naslov zakona sprejeli.</p>
               <p>Na glasovanje dajem predlog zakona v celoti. Ugotovimo sklepčnost! (49 prisotnih.)</p>
               <p>Kdo je za? (39 poslancev.) Je kdo proti? (Nihče.)</p>
               <p>Ugotavljam, da je predlog zakona v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>15. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O POSEBNEM PROMETNEM DAVKU OD POSEBNIH IGER NA SREČO - PRVA OBRAVNAVA</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne želi.) Predlog zakona je obravnaval tudi Odbor za finance in kreditno-monetarno politiko. Želi predstavnik odbora besedo? Prosim, gospod Kopač.</p>
            </sp>
            <sp xml:id="SDZ1-Redna-22-1994-06-20.sp63">
               <speaker>JANEZ KOPAČ:</speaker>
               <p>Hvala za besedo. Odbor je sicer z večino glasov, ne pa soglasno, podprl predlog zakona in tudi hitri postopek. No, sedaj, ko je zbor izglasoval redno proceduro, mislim, da bi bilo smiselno zadolžiti odbor, da še enkrat izvede neko svojo sejo in da neka stališča ali predloge stališč, s katerimi da predlagatelju usmeritev, kako v drugi obravnavi.</p>
               <p>Problematično pri tem zakonu, kar se je izkazalo pri razpravi na odboru, je bilo, da bi s spremembami člena, ali z dopolnitvijo člena, ki opredeljuje davčno osnovno, po podatkih Gospodarske zbornice Slovenije ena od igralnic - gre za Kazino Portorož - zapadla v izgubo kot celota; po dosedanjih določbah tega zakona je bila samo ena od dveh organizacijskih enot te igralnice v izgubi, druga pa v dobičku; in ker se je to prelilo, je stvar še funkcionirala.</p>
               <p>To se je na odboru izkazalo za sporno, zato je tudi prišlo do te razprave, ki je tudi botrovala danes, kolikor sem razumel, odločitvi zbora, da gre za redni postopek. Skratka, očitek je bil, da so stvari nedodelane.</p>
               <p>Mi smo kot odbor predlagali dva redakcijska amandmaja, ker smo zakon obravnavali kot da gre za zakon po hitrem postopku. Ker pa sedaj gre za redni postopek, predlagam, sicer brez pooblastila odbora, da bi nas morda kazalo  zadolžiti, da izvedemo še eno sejo in damo neke predloge stališč, kako naprej.</p>
            </sp>
            <sp xml:id="SDZ1-Redna-22-1994-06-20.sp64">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Kopač. Želi besedo predstavnik sekretariata? (Ne želi.) Želijo besedo predstavniki poslanskih skupin? Prosim, gospod Peršak. Izvolite.</p>
            </sp>
            <sp xml:id="SDZ1-Redna-22-1994-06-20.sp65">
               <speaker>ANTON PERŠAK:</speaker>
               <p>Predlagam, da storimo to, kar je predlagal gospod Kopač, ker po mojem ni mogoče drugega. Mi moramo dobiti od matičnega delovnega telesa predlog stališč prej, preden bomo šli v obravnavo tega zakona, pa da se preloži točka.</p>
            </sp>
            <sp xml:id="SDZ1-Redna-22-1994-06-20.sp66">
               <speaker>PREDSEDNIK MAG. HERMAN RIGELNIK:</speaker>
               <p>Ja, lahko še kakšen poslanec da, ne vem, drugo sugestijo, dodaten predlog sklepa? Želi kdo besedo? Če ne, dajem na glasovanje predlog sklepa gospoda Kopača, in sicer: "Državni zbor zadolžuje Odbor za finance in kreditno-monetarno politiko, da zakon ponovno obravnava in pripravi predlog stališč in sklepov, o katerih bo odločal Državni zbor." Je bil to predlog, gospod Kopač? Želi kdo besedo? Če ne, dajem ta predlog sklepa na glasovanje. Ugotovimo sklepčnost! (46 prisotnih.)</p>
               <p>Kdo je za predlagani sklep? (36 poslancev.) Je kdo proti? (3 poslanci.)</p>
               <p>Ugotavljam, da je sklep sprejet.</p>
               <p>In s tem prekinjam to točko dnevnega reda.</p>
               <p>Prehajamo na <title>16. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH ZAKONA O PONOVNI VZPOSTAVITVI AGRARNIH SKUPNOSTIH TER VRNITVI NJIHOVEGA PREMOŽENJA IN PRAVIC, PO HITREM POSTOPKU</title>.</p>
               <p>Predlog zakona sta v obravnavo zboru predložila poslanec Tone Peršak in poslanka Danica Simšič. Želita predstavnika predlagateljev zakona besedo? Prosim. Gospod Tone Peršak ima besedo.</p>
            </sp>
            <sp xml:id="SDZ1-Redna-22-1994-06-20.sp67">
               <speaker>ANTON PERŠAK:</speaker>
               <p>Spoštovane poslanke, spoštovani poslanci! Že pri določanju dnevnega reda sem povedal, da gre v bistvu za minimalno spremembo zakona, ki jo predlagamo. Predlagamo jo pa iz naslednjih razlogov. Ko smo sprejemali ta zakon, ki je bil sprejet po normalnem postopku, smo se tudi z Vlado nekaj časa, bom rekel, pregovarjali o tem, kako rešiti problem tistih članov agrarnih skupnosti, nekdanjih članov agrarnih skupnosti ob današnji italijansko-slovenski meji, ki danes živijo onstran te meje. Vi veste, da so agrarne skupnosti na tem območju bile razlaščene in takorekoč ukinjene prej kot v ostalem delu Slovenije, in sicer s fašistično zakonodajo takoj pravzaprav kmalu po letu 1918. In zaradi tega je v teh agrarnih skupnosti bil prekinjen tudi normalen razvoj dogodkov, ki je v ostalih delih Slovenije pripeljal do tega, da se je lastnina agrarnih skupnosti do druge svetovne vojne v glavnem povsod razdelila na takoimenovane idealne deleže. To se ni zgodilo, zato je po drugi svetovni vojni, ko so se sklepali mednarodni sporazumi - kot Londonski, kasneje Videmski, ki je to natančno opredelil -  prišlo do tega, da se je sicer tem članom agrarnih skupnosti priznalo pravico, da še naprej uživajo nekdanje pravice (kar v ostalem delu Slovenije v glavnem ni bil slučaj, prej so to lahko), vendar je tukaj šlo samo za služnostno pravico, ne pa za lastnino. In zaradi tega je prišlo do tega, da imajo danes še vedno ti člani nekdanjih agrarnih skupnosti z italijanske strani služnostno pravico, ampak samo služnostno pravico. Mi pa smo v zakon zapisali (če se spomnite zaradi tega, ker se nismo mogli zediniti z Vlado), da imajo pravico sodelovati pri vzpostavitvi agrarnih skupnosti in pri lastninjenju teh agrarnih skupnosti vsi tisti, ki so dvolastniki. To pa pomeni, da smo naredili selekcijo med njimi: en del teh bi bil upoštevan, drug del, večji del pa ne. In to je tudi nekako v nasprotju s tem, kako je urejeno z druge strani. Ne vem, če veste, da Rateče, vas Rateče ne glede na to, da v Sloveniji ni bilo agrarnih skupnosti (in še ena vas), ima svoje ozemlje, mislim svoja zemljišča v okolici Trbiža in vsako leto vodijo tja krave na pašo, sekajo tam les že vsa leta po vojni - za razliko od ostalih vasi, ki so imele agrarne skupnosti v Sloveniji.</p>
               <p>Gre sedaj za to, da pač tem nekdanjim sočlanom agrarnih skupnosti s to spremembo zakona omogočimo, da tisti, ki so na podlagi tega Videmskega sporazuma sedaj imeli služnostno pravico, lahko postanejo enakopravni člani pri ponovni vzpostavitvi in vseh ostalih zadevah, ki iz tega zakona izhajajo. Moram pa posebej poudariti, da gre za Slovence, da gre za vaščane sedmih vasi (kot so Bazovica in tako naprej) na drugi strani meje, za katere je to pomembno tudi zaradi še ene druge stvari; obnoviti poizkušajo agrarne skupnosti tudi na svoji strani meje, in v zvezi s tem tečejo že nekaj desetletij pravde med temi vasmi in tržaško občino. In eden izmed mnogih pogostih ugovorov, ki ga pri teh pravdah doživljajo, je, češ, saj tudi s svojo matično državo ne morete tega urediti in tako naprej. In zato Slovenci sodijo, da bi pozitivna  odločitev v zvezi s tem pri nas, pomenila nekakšen  zgled tudi za italijansko stran, za njihovo reševanje problema na njihovi strani.</p>
               <p>Kot rečeno, to za nas pomeni samo to, da vaščani teh vasi postanejo enakopravni z ostalimi člani te agrarne skupnosti, ki sicer živijo na naši strani meje in so nekoč bili člani teh agrarnih skupnosti. Še enkrat opozarjam, da gre za Slovence.</p>
               <p>Pojavlja se problem, češ, kaj pa ob nekaterih drugih mejah, kjer teh sporazumov ni. Mi vemo, da je možno, da se ta problem pojavi ob slovensko-hrvaški meji, kjer pa še ni sporazuma. Z meddržavnim sporazumom bi moralo biti rešeno to vprašanje - če, in v kolikšni meri se bo pojavilo. Verjetno gre za nekaj vasi tudi ob tej meji; ampak tam se bo sporazum šele sklenil.</p>
               <p>Povedati moram to, da Vlada z zakonom soglaša. Vlada je vložila dva amandmaja. Eden se nanaša na to osnovno rešitev, da se dikcijo iz preteklega časa prevede v sedanji čas. Mi s tem soglašamo in mislimo, da je to smiselno. Vlaga še en amandma, ki zakon dopolnjuje v drugi točki, da se mora pri teh postopkih v zvezi s ponovnim izpostavljanjem agrarnih skupnosti upoštevati še en člen zakona o denacionalizaciji, ki je bil v prvotnem tekstu pozabljen.</p>
               <p>Predlagam, da zakon sprejmemo s tema dvema amandmajema in omogočimo Slovencem z druge strani, da se pravočasno vključijo v te postopke. Glede amandmaja gospoda Verzolaka, razumem njegovo dobronamernost, ampak amandma ni potreben, ker gre dejansko za Slovence. Hvala.</p>
            </sp>
            <sp xml:id="SDZ1-Redna-22-1994-06-20.sp68">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Peršak. Zakon je obravnavala tudi Komisija za spremljanje lastninskega preoblikovanja družbene lastnine kot matično delovno telo.</p>
               <p>Gospod Rejc ima besedo.</p>
            </sp>
            <sp xml:id="SDZ1-Redna-22-1994-06-20.sp69">
               <speaker>IZIDOR REJC:</speaker>
               <p>Spoštovani predsednik, gospe in gospodje! Komisija za spremljanje in nadzor lastninskega preoblikovanja družbene lastnine je matično delovno telo tudi za to področje. Imeli smo na svoji 36. seji, 15. tega meseca, tudi predlog sprememb in dopolnitev  za vzpostavitev agrarne skupnosti, s predlogom, ki sta ga gospod Peršak in gospa Simšič napisala in vložila.</p>
               <p>Komisija se je strinjala, obravnavala je tudi amandma Vlade in tudi amandma gospoda Verzolaka. Ugotovili smo, da amandma Vlade dopolnjuje in nekako razrešuje, temu se reče prereducirano stališče glede služnostnih stvarnih pravic tujcev. S tem je nekako zadeva pokrita. Podprli smo predlog in amandma Vlade, nismo pa se zedinili in strinjali z amandmajem gospoda Verzolaka.</p>
               <p>Predlagam, da gre ta predlog naprej po hitrem postopku. Hvala lepa.</p>
            </sp>
            <sp xml:id="SDZ1-Redna-22-1994-06-20.sp70">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Rejc. Želi predstavnik Vlade besedo? (Ne želi.) Predstavnik sekretariata? Želijo besedo predstavniki poslanskih skupin? Besedo dajem poslankam in poslancem. Kdo želi besedo?</p>
               <p>Ker ne želi nihče besede, prehajamo na glasovanje o amandmajih. Dovolite, da teh amandmajev ne berem. Glasovali bi o amandmajih Vlade Republike Slovenije. Amandma k 1. členu. Želi kdo besedo? (Ne želi.) Če nihče ne želi besede, potem dajem amandma k 1. členu na glasovanje. Ugotovimo sklepčnost! (46 prisotnih.)</p>
               <p>Kdo je za? (41 poslancev.) Je kdo proti? (Nihče.)</p>
               <p>Ugotavljam, da smo s tem člen v celoti spremenili.</p>
               <p>Amandma gospoda Verzolaka je brezpredmeten.</p>
               <p>V obravnavo in na glasovanje dajem amandma k 2. členu. Želi kdo besedo? (Ne želi.)</p>
               <p>Na glasovanje dajem amandma k 2. členu. Ugotovimo sklepčnost! (48 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da je amandma sprejet.</p>
               <p>Na glasovanje dajem 2. člen v celoti. Ugotovimo sklepčnost! (48 prisotnih.)</p>
               <p>Kdo je za? (36 poslancev.) Je kdo proti? (Nihče.)</p>
               <p>Ugotavljam, da je 2. člen sprejet.</p>
               <p>V obravnavo in na glasovanje dajem naslov zakona. Želi kdo besedo? (Ne želi.)</p>
               <p>Na glasovanje dajem naslov zakona. Ugotovimo sklepčnost! (47 prisotnih.)</p>
               <p>Kdo je za? (42 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>Ugotavljam, da sta bila v predlogu zakona v drugi obravnavi sprejeta dva amandmaja. Sprašujem, ali kdo želi vložiti amandma? Ne želi nihče.</p>
               <p>Ker ne želi nihče več, dajem na glasovanje predlog zakona v celoti. Ugotovimo sklepčnost! (50 prisotnih.)</p>
               <p>Kdo je za? (49 poslancev.) Je kdo proti? (Nihče.)</p>
               <p>Ugotavljam, da je predlog zakona v celoti sprejet.</p>
               <p>S tem zaključujem to točko dnevnega reda.</p>
               <p>Za 17. točko se razmnožuje poročilo. Predlagam, da preidemo na <title>18. TOČKO DNEVNEGA REDA - OBRAVNAVA PREDLOGA ZAKONA O SPREMEMBAH IN DOPOLNITVAH ZAKONA O ZAPOSLOVANJU IN ZAVAROVANJU ZA PRIMER BREZPOSELNOSTI, HITRI POSTOPEK</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? Prosim, gospa Belopavlovič.</p>
            </sp>
            <sp xml:id="SDZ1-Redna-22-1994-06-20.sp71">
               <speaker>NATAŠA BELOPAVLOVIČ:</speaker>
               <p>Torej, kot sem v uvodu že ob hitrem postopku povedala, obstojata dva razloga za spremembo tega zakona: prvi je tisti, ki narekuje hitri postopek, to je sprememba cenzusa oziroma praktično ohranitev cenzusa na takem nivoju, kot je bil v letošnjem študijskem in šolskem letu, zagotovljen s prehodno določbo tega zakona; drugi razlog pa je uskladitev z zakonom o družinskih prejemkih.</p>
               <p>Cenzus, kot ga Vlada predlaga, bi znašal za tiste, ki študirajo v kraju bivanja oz. se šolajo v kraju bivanja, 100% zajamčene plače, kar znaša 26.500 tolarjev na glavo družinskega člana, za tiste, ki se šolajo pa izven kraja svojega bivanja, pa 130%, kar znaša 34.450 tolarjev. Moram reči, da v lanskem letu, ko so bile razpisane štipendije, je bilo 62 tisoč, štipendije je pridobilo približno 55 tisoč študentov, od tega jih 6.500 prejema Zoisove štipendije, to so tiste, za katere je cenzus višji, čeprav moram reči, da so pomisleki, ali kaže tam cenzus ohranjati ali ne. Zaenkrat predlagamo, da tudi tam cenzus ostane v taki višini, kot je bil predviden v lanskem letu, to se pravi na povprečno plačo v Sloveniji - to pa pomeni za lansko leto 71 tisoč, za letošnje leto pa okrog 83 tisoč.</p>
               <p>Drugi razlog, zakon o družinskih prejemkih je morda bolj redakcijski, pa mislim, da je vseeno pomemben. Gre za to, da ta zakon uvaja v bistvu nove kategorije. Na eni strani starševski dodatek, ki ga ne vštevamo kot dohodke, ki imajo vpliv na pridobitev prejemka na družinskega člana; ne bi smeli vštevati, ker je strogo namenski. Ker pa tega v zakonu izrecno ne izključujemo, se seveda tudi ta starševski dodatek šteje v ta dohodek, kar mislimo, da ni pravilno. Drugo pa gre za nov prispevek, prispevek za porodniško varstvo, ki je praktično minimalen, če gledamo, v znesku 0,1%; ampak gre tudi za to, da v bistvu ne bi bil deležen usode vseh ostalih prispevkov, ki se subvencionirajo v določenih primerih, in bi tudi ta prispevek delil. Hvala lepa.</p>
            </sp>
            <sp xml:id="SDZ1-Redna-22-1994-06-20.sp72">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa Belopavlovič. Predlog zakona je obravnaval tudi Odbor za zdravstvo, delo, družino in socialno politiko kot matično delovno telo. Ali želi gospod Kociper besedo? (Ne želi.) Ali želi besedo predstavnik sekretariata? (Ne želi.) Ali želijo besedo predstavniki poslanskih skupin? (Ne želijo.) Besedo dajem poslankam in poslancem. Kdo želi besedo? Ker nihče ne želi besede, predlagam zboru, da skladno z zadnjo alineo 189. člena poslovnika razpravljamo in glasujemo o vseh tistih členih skupaj, h katerim niso bili vloženi amandmaji. Ugotovimo sklepčnost! (49 prisotnih.)</p>
               <p>Kdo je za? (46 poslancev.) Je kdo proti? (Nihče.)</p>
               <p>Ugotavljam, da je predlog sprejet.</p>
               <p>Na glasovanje dajem amandma samostojne poslanske skupine k 4. členu, in sicer: v četrti vrstici prve alinee se številka "100" nadomesti s številko "130". Ali želi kdo besedo? Prosim, gospa Belopavlovič.</p>
            </sp>
            <sp xml:id="SDZ1-Redna-22-1994-06-20.sp73">
               <speaker>NATAŠA BELOPAVLOVIČ:</speaker>
               <p>Moram reči, da v bistvu tega amandmaja Vlada ne more podpreti praktično iz dveh razlogov. Prvi razlog je, da bi se s tem število, ki je bilo predvideno in je s tem tudi proračunsko pokrito za študijsko leto 1994/95, povišalo. Natančnih izračunov, koliko dodatnih sredstev bi bilo potrebno, nimamo, ker je amandma prišel šele na mizo, moram pa reči, da sedanje število že v bistvu pokrivamo, tako da bo nekaj denarja zmanjkalo in ga bo treba zagotoviti do konca letošnjega študijskega leta.</p>
               <p>Drugič pa pomeni ta sprememba s 100 na 130 pravzaprav izenačitev tistih, ki se šolajo v kraju bivanja, s tistimi, ki se šolajo izven kraja bivanja; pri čemer se je treba zavedati, da tisti, ki živijo tam, kjer imajo tudi starše, imajo le nekoliko drugačne možnosti kot tisti, ki so popolnoma od doma, najsi bo glede prehrane, bivanja itd.; zato ta razlika v zakonu tudi obstoja. Teh 30% višje štipendije so namenjene dejansko  tistim dijakom ali študentom, ki ne živijo s starši, pa imajo zaradi tega tudi višje stroške.</p>
               <p>Pa še na nekaj bi opozorila. Gre za spremembo sistemskega zakona, to se pravi, ta cenzus naj bi veljal tudi naslednje leto in naprej. Pri čemer imate pod točko, ki ste jo preskočili, pod točko 16, predvidene določene spremembe tudi na področju zajamčene plače; kar pomeni, da če bo ta plača za letošnje leto rasla z neko drugačno dinamiko, bo tudi drugo leto pravzaprav ta dinamika vplivala na cenzus pri štipendijah, kjer naj bi bilo pa zagotovljeno to, kar s tem amandmajem osporavajo oz. želijo doseči predlagatelji amandmaja. Hvala.</p>
            </sp>
            <sp xml:id="SDZ1-Redna-22-1994-06-20.sp74">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa Belopavlovič. Ali želi še kdo besedo? Gospod Verzolak.</p>
            </sp>
            <sp xml:id="SDZ1-Redna-22-1994-06-20.sp75">
               <speaker>IVAN VERZOLAK:</speaker>
               <p>Hvala za besedo. Jaz bi samo obrazložil ta amandma, ki sem ga vložil k 4. členu: v četrti vrstici prve alinee se številka 100 nadomesti s številko 130." Obrazložitev: cenzus za pridobitev republiške štipendije znaša 80% zajamčene plače po zakonu. Ker se zajamčena plača od leta 1993 ni bistveno spremenila, bi se zaradi nizko postavljene zajamčene plače število upravičencev za republiške štipendije občutno zmanjšalo. Z amandmajem želimo zvišati cenzus, da bi s tem ne samo ohranili dosedanji obseg upravičencev do republiških štipendij, ampak bi obseg upravičencev tudi razširil, saj zajamčena plača v resnici ne predstavlja dohodka, ki bi omogočal preživetje družini, kaj šele financiranje šolanja otroka. Hvala.</p>
            </sp>
            <sp xml:id="SDZ1-Redna-22-1994-06-20.sp76">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Verzolak. Želi še kdo besedo? Če ne, dajem ta amandma na glasovanje. Ugotovimo sklepčnost! (48 prisotnih.)</p>
               <p>Kdo je za? (11 poslancev.) Je kdo proti? (28 poslancev.)</p>
               <p>Ugotavljam, da amandma ni sprejet.</p>
               <p>Na glasovanje dajem 4. člen. Ugotovimo sklepčnost! (48 prisotnih.)</p>
               <p>Kdo je za? (34 poslancev.) Je kdo proti? (Nihče.)</p>
               <p>Ugotavljam, da je 4. člen sprejet.</p>
               <p>Prehajamo na obravnavo preostalih členov, h katerim niso bili vloženi amandmaji. Želi kdo besedo? Ker ne želi nihče besede, dajem na glasovanje preostale člene, h katerim niso bili vloženi amandmaji. Ugotovimo sklepčnost! (51 prisotnih.)</p>
               <p>Kdo je za? (39 poslancev.) Je kdo proti? (Nihče.)</p>
               <p>Ugotavljam, da so preostali členi sprejeti.</p>
               <p>V obravnavo in na glasovanje dajem naslov zakona. Kdo želi besedo? Ker ne želi nihče besede, dajem na glasovanje naslov zakona. Ugotovimo sklepčnost! (51 prisotnih.)</p>
               <p>Kdo je za? (43 poslancev.) Je kdo proti? (Nihče.)</p>
               <p>Ugotavljam, da je naslov zakona sprejet.</p>
               <p>Na glasovanje dajem predlog zakona v celoti. Ugotovimo sklepčnost! ( 49 prisotnih.)</p>
               <p>Kdo je za? (42 poslancev.) Je kdo proti? (1 poslanec.)</p>
               <p>Ugotavljam, da je predlog zakona sprejet.</p>
               <p>S tem zaključujem to točko dnevnega reda.</p>
               <p>Gospa Danica Simšič predlaga predlog dodatnega sklepa. Prosim, izvolite.</p>
            </sp>
            <sp xml:id="SDZ1-Redna-22-1994-06-20.sp77">
               <speaker>DANICA SIMŠIČ:</speaker>
               <p>Hvala za besedo. Spoštovane kolegice in kolegi. Kot ste slišali in kot je omenila tudi že predstavnica ministrstva, tudi za štipendije za nadarjene oziroma zelo nadarjene otroke velja socialni cenzus. Nekajkrat smo v tem parlamentu o tem že razpravljali, dane so bile nekatere pobude in predlagam, da glede na to, da nimamo ne vem kakšnega kadrovskega potenciala, in da je seveda nadarjenost in izredna nadarjenost tisto, kar je v tej državi treba posebej negovati, predlagam tak sklep: "Državni zbor nalaga Vladi Republike Slovenije, da do jesenskega zasedanja preveri smiselnost in utemeljenost dohodkovnega cenzusa za pridobitev pravice do štipendije za nadarjene oziroma zelo nadarjene otroke ter predlaga ustrezne spremembe." Hvala.</p>
            </sp>
            <sp xml:id="SDZ1-Redna-22-1994-06-20.sp78">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa Danica Simšič. Prosim, gospod Sušek.</p>
            </sp>
            <sp xml:id="SDZ1-Redna-22-1994-06-20.sp79">
               <speaker>MAKS SUŠEK:</speaker>
               <p>Hvala za besedo. Cenjene kolegice in kolegi! Odbor za kmetijstvo in gozdarstvo je razpravljal o problematiki presežnih delavcev v gozdarstvu. Vsem nam je znano, da je prišlo zaradi preoblikovanja gozdarstva do viškov, in sicer smo to upoštevali tudi pri letošnjem proračunu, vendar se zadeva zapleta v tej zvezi, ker se mora opraviti vmes neka razdružitev in ta razdružitev se zapleta. In to je potem vezano na razreševanje teh presežnih delavcev glede na koriščenje virov sredstev, ki smo jih namenili za reševanje teh delavcev.</p>
               <p>Zato je prišel Odbor za kmetijstvo in gozdarstvo do takšnega sklepa oziroma do predloga, da predlaga Državnemu zboru, da sprejeme naslednji sklep: "Vlada Republike Slovenije naj prouči in prednostno razreši problematiko presežnih delavcev in to ločeno od pogodbe o razdružitvi sredstev in obveznosti do virov sredstev med vsemi tremi pogodbenimi strankami, ki jih določa prvi odstavek 82. člena zakona o gozdovih."</p>
               <p>Torej, če se ta zadeva ločeno obravnava, potem je možen takojšnji začetek reševanja teh presežnih delavcev, sicer, če se ta zadeva ne začne hitro reševati, pride lahko do tega, da enostavno pride do propada, likvidacije sedanjih ostankov gozdnih gospodarstev.</p>
               <p>Predlagam, da Državni zbor sprejeme ta sklep.</p>
            </sp>
            <sp xml:id="SDZ1-Redna-22-1994-06-20.sp80">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospa Belopavlovič.</p>
            </sp>
            <sp xml:id="SDZ1-Redna-22-1994-06-20.sp81">
               <speaker>NATAŠA BELOPAVLOVIČ:</speaker>
               <p>Moram reči, da ta sklep razumem kot eden od sklepov o problematiki zaposlovanja, ker se danes zakon o zaposlovanju spreminja in dopolnjuje, čeprav s problematiko, zaradi katerega smo predlagali, nima neke neposredne zveze. Moram reči, da Vlada presežke iz različnih razlogov, to se pravi tudi iz razlogov, ko so zakonske spremembe vplivale na nastanek nekih presežnih delavcev, obravnava na enak način, tako da mislim, da so lahko sklepi, da bodo nekateri imeli prednost pri tej obravnavi, rahlo nekorektni do vseh ostalih delavcev, ki se jim podobno dogaja. Moram reči, ob lastninjenju se poraja problem v trgovini, v gostinstvu, tudi drugod, lokali prehajajo v drugo last, se zapirajo in tudi na tem področju imamo mi presežne delavce, ki so v to situacijo prišli praktično zaradi nekih ukrepov, državnih ukrepov na področju nove zakonodaje. Moram reči, da se v okviru možnosti vsi ti presežni delavci rešujejo, prestrukturirajo se organizacije. S tega vidika so v ukrepih aktivne politike zaposlovanja zagotovljena določena sredstva. Ravno tako je pomoč za samozaposlitev dana nekaterim od teh, ki prihajajo v to brezposelnost in ravno tako gre za prekvalifikacijo, dokvalifikacijo. Tako da Vlada ta vidik reševanja problemov teh brezposelnih delavcev, ki jih je sistemsko nekako tudi povzročila država, pomaga omiliti in rešiti. Ampak separatno reševati samo eno populacijo, pa mislim, da ne gre in je take sklepe težko sprejemati glede na vse ostale, ki so v isti situaciji.</p>
            </sp>
            <sp xml:id="SDZ1-Redna-22-1994-06-20.sp82">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospa Belopavlovič. Gospod Protner in gospod Sušek.</p>
            </sp>
            <sp xml:id="SDZ1-Redna-22-1994-06-20.sp83">
               <speaker>MAG. JOŽE PROTNER:</speaker>
               <p>Samo v nekaj besedah bi pojasnil, da v bistvu ne gre za to, o čemer je govorila gospa Belopavlovič. Ne gre namreč za to, da bi hoteli nek poseben položaj. Gre skratka za to, da zakon o gozdovih v prehodnih in končnih določbah pač določa tudi to razdružitev oziroma pogodbo med tremi stranmi: državo, ki jo zastopa Zavod za gozdove, potem gozdnimi gospodarstvi (trije partnerji so tam našteti) in seveda po isti pogodbi, do katere iz objektivnih razlogov ni prišlo, seveda ne morejo posledic nositi ti odvečni delavci. Zato predlagamo, da ne glede na to, da do te pogodbe še ni prišlo, da se ta problematika ločeno rešuje in da jo takšno potem ministrstvo tudi jemlje.</p>
               <p>Skratka, sklep je tako naravnan - in prosim, da ga tako razumemo, ker je tako napisan - in prosim, da ga podprete. Hvala.</p>
            </sp>
            <sp xml:id="SDZ1-Redna-22-1994-06-20.sp84">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Če ne, dajem v obravnavo in na glasovanje predlog dodatnega sklepa gospe Danice Simšič, ki se glasi: Državni zbor nalaga Vladi Republike Slovenije, da do jesenskega zasedanja preveri smiselnost in utemeljenost dohodkovnega cenzusa za pridobitev  pravice do štipendije za nadarjene oziroma zelo nadarjene otroke ter predlaga ustrezne spremembe. Želi kdo besedo? Če ne, dajem ta predlog dodatnega sklepa na glasovanje. Gospod Potočnik, prosim.</p>
            </sp>
            <sp xml:id="SDZ1-Redna-22-1994-06-20.sp85">
               <speaker>FRANC POTOČNIK:</speaker>
               <p>Spoštovani! Podpiram ta sklep gospe Simšičeve. Namreč, ti nadarjeni otroci v tem programu t.i. Zoizovih štipendij in za pridobitev tega statusa Zoizovih štipendistov morajo dati določen proceduro skozi. Testiranje že od sedmega razreda naprej, in potem se mi zdi krivično do tistih, ki so pač to torturo dali skozi, da potem za nekaj tolarjev, če preseže dohodek staršev, da so potem neupravičeni do štipendije. Mislim, da bi bilo prav, da bi za te otroke - potem tudi študente - pravzaprav ta socialni cenzus ukinili. Seveda ta sklep ni v tem smislu, ampak pričakujem, da bo Vlada potem na osnovi tega sklepa - sem prepričan, da ga bomo sprejeli - zavzela tako stališče, da pač tega cenzusa ne bo več.</p>
            </sp>
            <sp xml:id="SDZ1-Redna-22-1994-06-20.sp86">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Potočnik. Želi še kdo? Če ne, dajem ta predlog dodatnega sklepa na glasovanje. Ugotovimo sklepčnost! (57 prisotnih.)</p>
               <p>Kdo je za? (57 poslancev.) Je kdo proti? (Nihče.)</p>
               <p>Ugotavljam, da je predlog dodatnega sklepa gospe Danice Simšič sprejet.</p>
               <p>Na glasovanje dajem predlog sklepa Odbora za kmetijstvo in gozdarstvo, ki se glasi: Vlada Republike Slovenije naj preuči in prednostno razreši problematiko presežnih delavcev in to ločeno od pogodbe o razdružitvi sredstev in obveznosti do vira sredstev med vsemi tremi pogodbenimi strankami, ki jih določa prvi odstavek 82. člena zakona o gozdovih. Želi kdo besedo? Če ne, dajem ta predlog dodatnega sklepa na glasovanje. Ugotovimo sklepčnost! (61 prisotnih.)</p>
               <p>Kdo je za? (47 poslancev.) Je kdo proti? (Nihče.)</p>
               <p>Ugotavljam, da smo tudi ta dodaten sklep našega Odbora za kmetijstvo in gozdarstvo sprejeli.</p>
               <p>S tem zaključujem to točko.</p>
               <p>Prehajamo na <title>17. TOČKO DNEVNEGA REDA</title>.</p>
               <p>Poročilo ste prejeli. Dajem na obravnavo <title>PREDLOG ZAKONA O SPREMEMBAH ZAKONA O ZAJAMČENIH OSEBNIH DOHODKIH</title>, hitri postopek. Predlog zakona sta v obravnavo zboru predložila poslanca Ivo Hvalica in dr. Jože Pučnik. Želita predstavnika predlagatelja zakona besedo? Prosim, gospod Ivo Hvalica.</p>
            </sp>
            <sp xml:id="SDZ1-Redna-22-1994-06-20.sp87">
               <speaker>IVO HVALICA:</speaker>
               <p>Hvala lepa. Spoštovani! Predlog zakona o spremembah zakona o zajamčenih osebnih dohodkih je bil tako rekoč nujna zadeva. Obstoječi zakon izhaja iz leta 1990, ko smo imeli, naj vas spomnim, deset in več procentno inflacijo  - in to mesečno. Torej, je na vsak način zdaj ta preživeta zadeva. S predlagateljem dr. Pučnikom sva predlagala v osnovni varianti, da bi se postopek za izračun te minimalne plače, da bi rasel tako, da bi se zvišal, če bi se v dveh zaporednih  mesecih cene živilskih potrebščin zvečale za več kot 2%. Potem je prišlo do raznih predlogov. Pred seboj imate poročilo Odbora za zdravstvo, delo, družino in socialno politiko, ki predlaga amandmaje, ki jih kot predlagatelja zakona sprejemava v osnovi. Naj samo na kratko ponovim: zajamčeni osebni dohodek namesto 26.500 po novem 27.560, potem pa trimesečna valorizacija, in sicer na podlagi eskalacijske lestvice, ki je tu v amandmaju k 1.a členu predvidena, tako kot je v tem poročilu odbora. V tem poročilu odbora pa je omenjena tudi finančna posledica. Finančna posledica tega bo približno milijarda 200 milijonov tolarjev. Sedaj pa bi vas rad spomnil na 15. točko, za katero smo malo prej lahkotno glasovali in zapravili milijardo 500 milijonov tolarjev. Toliko v razmislek, da ne bi drugič tako enostavno glasovali. Šlo je za spremembo zakona o prometnem davku za pravne osebe, ki prirejajo posebne igre na srečo. Tam je minus milijarda 500 milijonov tolarjev, tu pa plus milijarda 200 milijonov tolarjev. Sami pa lahko izračunate razliko. Hvala lepa.</p>
               <p>Apeliram na vse, da bi glasovali za ta predlog zakona o spremembah minimalnega oziroma zajamčenega osebnega dohodka. Hvala lepa.</p>
            </sp>
            <sp xml:id="SDZ1-Redna-22-1994-06-20.sp88">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Hvalica. Predlog zakona je obravnaval tudi Odbor za zdravstvo, delo, družino in socialno politiko kot matično delovno telo. Gospod Kociper ima besedo.</p>
            </sp>
            <sp xml:id="SDZ1-Redna-22-1994-06-20.sp89">
               <speaker>ŠTEFAN KOCIPER:</speaker>
               <p>Hvala lepa. Gospod predsednik, spoštovane gospe in gospodje! Odbor je predloženi zakon obravnaval na svoji 38. seji 17.4.1994 in podprl ta zakon, in predlagal Državnemu zboru, da ga sprejme po hitrem postopku. Predlagal pa je tudi tri amandmaje, ki jih imate v tem poročilu: spremembo višine zajamčene plače s 26.500,00 na 27.560,00 tolarjev (kolikor znaša prvi tarifni razred za negospodarstvo) in potem ekskalacijsko lestvico, ki velja po dogovoru o politiki za usklajevanje plač.</p>
               <p>Predlagal pa je tudi še spremembo 2. člena po opozorilu Sekretariata za zakonodajo in pravne zadeve. Tu se opravičujem, ker smo morali to poročilo pripraviti na hitro; to ni 2.a člen, ampak zamenja se 2. člen oziroma 2. člen se spremeni tako, da se v celoti glasi tako, kot je tu v tem poročilu predstavljeno. Hvala lepa.</p>
            </sp>
            <sp xml:id="SDZ1-Redna-22-1994-06-20.sp90">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Kociper. Želi predstavnik Vlade besedo? (Ne.) Želi besedo predstavnik sekretariata? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem. Kdo želi besedo?</p>
               <p>Imamo tri amandmaje in dodatni sklep našega Odbora za zdravstvo, delo, družino in socialno politiko. V obravnavo dajem najprej 1. člen, ki se spremeni tako, da se glasi: v 2. členu za drugim odstavkom se vstavi nov odstavek, ki se glasi: "Zajamčeni osebni dohodek znaša 27.560,00 SIT. Tretji odstavek pa postane četrti."</p>
               <p>Želi kdo razpravljati? (Nihče.) To spremembo dajem na glasovanje. Sklepam, da Vlada soglaša s tem. Ugotovimo sklepčnost! (56 prisotnih.)</p>
               <p>Kdo je za? (51 poslancev.) Je kdo proti? (Nihče.)</p>
               <p>Ugotavljam, da smo spremembe sprejeli in člen spremenili.</p>
               <p>In drugi amandma k 1. členu: Doda se 1.a člen, ki se glasi: 4. člen se spremeni tako, da se glasi: "Zajamčeni OD se poveča vsake tri mesece za naslednje trimesečje glede na rast drobno prodajnih cen po naslednji eskalacijski lestvici". Imate to, dovolite, da ne berem. Želi kdo besedo? Prosim, gospod Miroslav Mozetič.</p>
            </sp>
            <sp xml:id="SDZ1-Redna-22-1994-06-20.sp91">
               <speaker>MIROSLAV MOZETIČ:</speaker>
               <p>Hvala lepa. Drage kolegice, spoštovani kolegi! V bistvu imam eno vprašanje. Na tretji strani, to je tretji odstavek tega člena - ne razumem ga - pa mislim, da bi mogoče bi bilo potrebno kaj popraviti. "Zajamčeni osebni dohodek se valorizira najmanj enako, kot se valorizirajo izhodiščne plače." Jaz tega ne razumem. Sedaj, ali enako ali najmanj v enaki višini ali - mislim, da bi bilo potrebno malo popraviti. Hvala lepa.</p>
            </sp>
            <sp xml:id="SDZ1-Redna-22-1994-06-20.sp92">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Mozetič. Gospod Ivo Hvalica, prosim, gospod Mozetič je postavil vprašanje. Mislim, da to vprašanje zahteva odgovor. Prosim, izvoli, Ivo Hvalica.</p>
            </sp>
            <sp xml:id="SDZ1-Redna-22-1994-06-20.sp93">
               <speaker>IVO HVALICA:</speaker>
               <p>Hvala lepa. Spoštovani! Jaz nisem avtor tega teksta. Moj tekst je bil sila enostaven. Je imel vsega tri vrstice. Tisti, ki je predlagal sedaj ta tekst, prosim, naj to pojasni. Hvala.                        </p>
            </sp>
            <sp xml:id="SDZ1-Redna-22-1994-06-20.sp94">
               <speaker>PREDSEDNIK MAG. HERMAN RIGELNIK:</speaker>
               <p>Gospa Danica Simšič.</p>
            </sp>
            <sp xml:id="SDZ1-Redna-22-1994-06-20.sp95">
               <speaker>DANICA SIMŠIČ:</speaker>
               <p>Hvala. Jaz bom poizkušala pojasniti, ker nas je bilo v tej posebni usklajevalni komisiji nekaj, to je bil gospod Štefan Kociper, gospod Janez Kopač, gospod Pučnik, jaz sama in gospod Pavlica in pa predstavnik Ministrstva za delo in pa Ministrstva za finance. In če jaz prav razumem, pomeni to, da naj se zajamčeni osebni dohodek valorizira najmanj v enaki višini, kot se valorizirajo, in tako dalje. Takrat smo vsaj tako mislili. Prvotno je bil ta odstavek izpuščen, potem smo pa menili, da je potrebno natančno opredeliti tudi mehanizem usklajevanja. Po našem mnenju je bilo to jasno glede na postavljeno vprašanje, in če menite, da je nejasno, se pa lahko doda oziroma spremeni besedica "enako" v "enaki višini". Hvala.</p>
            </sp>
            <sp xml:id="SDZ1-Redna-22-1994-06-20.sp96">
               <speaker>PREDSEDNIK MAG. HERMAN RIGELNIK:</speaker>
               <p>Sprašujem vas, ki ste ta tekst delali, ali soglašate s takšno spremembo? Soglašate vsi?</p>
               <p>To je odbor. Gospod Kociper, soglašate vsi? To se pravi, kot odbor soglašate s to spremembo? To se pravi, prvi odstavek na tretji strani se potem glasi: "Zajamčeni osebni dohodek se valorizira najmanj v enaki višini, kot se valorizirajo" in tako dalje. Je to korektno? Je. Potem dajem takšen amandma na glasovanje. Ugotovimo sklepčnost! Prosim gospod Kopač.</p>
            </sp>
            <sp xml:id="SDZ1-Redna-22-1994-06-20.sp97">
               <speaker>JANEZ KOPAČ:</speaker>
               <p>Hvala lepa. Jaz moram reči, da če se prav spomnim, v tem predlogu amandmajev, o katerih smo se takrat pogovarjali, tega teksta sploh ni bilo in se mi zdi tudi, da je navsezadnje nepotreben, ker je eskalacijska lestvica določena že v prvem delu 1.a člena na predhodni strani poročila odbora. Zajamčeni OD se poveča vsake tri mesece, osnova je že prej določena, eskalacijska lestvica je tukaj določena. Potem je nesmiselno reči, da se zajamčeni valorizira najmanj  enako ali pa v enaki višini. Zdi se mi nepotreben tekst, ki zamegljuje ali problematizira tisto, kar prej piše v tem istem amandmaju. To govorim po spominu. Zdi se mi, da tega teksta res ni bilo, in da je mogoče v računalniški obdelavi poročila stvar prišla v taki obliki ven.</p>
               <p>Predlagal bi, da se to razčisti, da ne bomo naredili kakšne neumnosti. Hvala lepa.</p>
            </sp>
            <sp xml:id="SDZ1-Redna-22-1994-06-20.sp98">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Predlagal bi, gospod Kociper, da se odbor sestane, pregleda zadevo in dostavi Državnemu zboru na to temo korektno mnenje.</p>
               <p>S tem prekinjam to točko dnevnega reda.</p>
               <p>Ne moremo tukaj opravljati dela namesto odbora. To je Državni zbor. Za to imamo matični odbor. Matični odbor naj se sestane in pogleda, kaj je napisal. Če ni usklajeno z mnenji in stališči posameznih članov odbora, bo mnenje spremenil. Takoj, ko bomo dobili mnenje, bomo obravnavali in sprejeli sklep. Prosim, da to razumemo tako.</p>
               <p>Prehajamo na <title>21. TOČKO DNEVNEGA REDA - TRETJA OBRAVNAVA PREDLOGA ZAKONA O INŠPEKCIJI DELA</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi besedo predstavnik Vlade? (Ne želi.) Predlog zakona je obravnaval tudi Odbor za zdravstvo, delo, družino in socialno politiko kot matično delovno telo. Želi besedo poročevalec odbora? (Ne želi.) Želi besedo predstavnik Sekretariata za zakonodajo in pravne zadeve? (Ne želi.)</p>
               <p>Ker ne želi nihče razpravljati, prehajamo na obravnavo in odločanje o posameznih amandmajih. Imamo samo en amandma, in sicer amandma Vlade Republike Slovenije k 12. členu. Glasi se: v prvem odstavku 12. člena se besede "ima inšpektor dolžnost", nadomestijo z besedami "ima inšpektor pravico".</p>
               <p>Želi kdo besedo? Prosim, gospa Lukačeva.</p>
            </sp>
            <sp xml:id="SDZ1-Redna-22-1994-06-20.sp99">
               <speaker>METKA KARNER-LUKAČ:</speaker>
               <p>Spoštovani predsednik, spoštovani zbor! Res imamo samo en amandma k zakonu, vendar pa ne morem preko zadnjega izuma Vlade oziroma konkretno Ministrstva za delo. Predlagali so amandma, kjer naj bi inšpektor imel pravico pregledati sredstva za delo, delovne prostore, delovno okolje, delovišča, poslovodne knjige, pogodbe, listine in druge dokumente delodajalca ter opravljati druga dejanja, če je to določeno v zakonu.</p>
               <p>V drugi obravnavi pa zakon pravi: "Inšpektor je to dolžan narediti." Vlada predlaga, da ima pravico. Med pravico in dolžnostjo je bistvena razlika. Mi se vsi nekako bojimo, da bi prevzemali na sebe kakšne dolžnosti. Videti je, da se tega bojijo tudi inšpektorji. Želijo imeti pravico. Kako je to, če ima nekdo pravico in dolžnost, vam bom navedla v naslednjem primeru.</p>
               <p>Recimo, inšpektor dela pride v podjetje na obisk, lahko vljudnostni in pri tem pogleda tehnološko-tehnično dokumentacijo, kjer je v tej dokumentaciji predvideno, kakšna zaščitna sredstva morajo delavci uporabljati pri delu. Seveda, inšpektor ima pravico, da pogleda tudi v proizvodne obrate ali pa ne pogleda -</p>
               <p>ker ima pravico in ker nima dolžnosti. V proizvodnem obratu se pa odvijajo popolnoma drugi procesi. Recimo, delavci ne uporabljajo zaščitnih sredstev; pa ne zato, ker bi bili leni, ker jih nočejo uporabljati, ampak preprosto zato, ker jih delodajalci ne dajo.</p>
               <p>Če se spustimo v našo lesno industrijo, pa bomo videli, recimo, da so vsa rezila, rezilni stroji brez potrebne zaščite, da delavci, recimo, delajo v prahu, kjer so izpostavljeni nevarnostim poškodb oči, pa nimajo za to zaščitnih očal - kajti teh zaščitnih sredstev ne dobijo. Torej, ker so inšpektorji, ki imajo pravico pogledati. Inšpektorji imajo  dolžnost! In mi ne smemo izhajati s stališča, da bomo v tem zakonu uzakonili interes inšpektorja. Mi potrebujemo inšpektorje zato, da bodo naše delavce varovali pred delodajalci, ki hočejo visoko profitno stopnjo ravno na ta način pridobiti, da opuščajo tiste nujne ukrepe, ki bi jih morali izvesti za zaščito delavčevega zdravja.</p>
               <p>Poglejte, mi imamo v Evropi najvišjo stopnjo delovnih invalidov, torej invalidnosti, ki jih povzroča delo. Mislim, te invalidnosti so znane v vseh socialističnih državah, vendar pa imamo sedaj edino možnost, da to inšpekcijo prisilimo, da bo ustrezno delovala.</p>
               <p>In prosim vas, v dobro slovenskih delavcev, ki so nezaščiteni, podprite tisti prejšnji predlog oziroma bodite proti predlogu Vlade, proti amandmaju Vlade, ki pravi, da ima inšpektor pravico. Inšpektor mora imeti dolžnost. In čisto drugače je, če svojo dolžnost opusti, kot če svoje pravice ne uveljavi.</p>
               <p>Glasovala bom proti amandmaju Vlade, zato ker sem videla preveč stvari, kjer bi, če bi imela možnost, želela sama ukrepati, pa je na žalost nimam. Hvala lepa.</p>
            </sp>
            <sp xml:id="SDZ1-Redna-22-1994-06-20.sp100">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa Lukač. Prosim, gospa Belopavlovič.</p>
            </sp>
            <sp xml:id="SDZ1-Redna-22-1994-06-20.sp101">
               <speaker>NATAŠA BELOPAVLOVIČ:</speaker>
               <p>Gospa Lukačeva je prebrala predlog v bistvu tega zakona v tretji obravnavi, predlog 12. člena v celoti. Iz tega predloga se vidi, da gre za različna opravila inšpektorjev; skratka, pregleda različne stvari: od sredstev za delo, delovnih prostorov, okolja, delovišča, poslovnih knjig, pogodb, listin, skratka gre lahko za večvrsten inšpekcijski pregled, ki zahteva strokovnjaka enkrat pravne stroke, drugič tehnične stroke; ni rečeno, da vedno iste tehnične stroke, enkrat bo potreben kemik, drugič pa strojnik ali pa elektro inženir.</p>
               <p>Če dikcija ostane taka, kot jo predlaga gospa Lukačeva, to se pravi, da ima inšpektor dolžnost, pomeni, da vsakič, ko inšpektor za delo pride v neko organizacijo, mora to vse kumulativno narediti, ne glede na to, ali je to lahko potrebno ali ne. Včasih je potrebno pregledati z vidika pogodb o zaposlitvi samo s pravne plati, včasih samo s finančno-računovodske, včasih samo s tehnične.</p>
               <p>V primeru, da bi zapisali tako, kot je predlagano, bi moral inšpektor vsakič vse pregledati. Moram reči, da naši inšpektorji ne hodijo na vljudnostne obiske, ker jih je premalo in imajo premalo časa, da bi si to lahko privoščili. Hodijo na občasne preventivne preglede - in roko na srce - tudi tega je premalo, zaradi tega, ker za to ni toliko časa, kot bi si ga želeli. Hodijo pa velikokrat na ciljane preglede, na posamezne akcije. Ciljan pregled je lahko takrat, ko inšpektorja pozovejo iz organizacije delavci ali sindikat. To se v zadnjih časih relativno velikokrat dogaja. Skratka, ko zaprosijo oziroma opozorijo na nepravilnosti, pa gre inšpektor pogledat, ali te nepravilnosti dejansko so.</p>
               <p>Drugo so akcije, ki se opravljajo v okviru politike inšpekcije in pa ministrstva ob določenih obdobjih in fazah. Takšne akcije so bile usmerjene v preteklem letu na zaposlovanje tujcev, na črno zaposlovanje (to se pravi, ali imajo vsi, ki tam delajo, resnično tudi pogodbo o zaposlitvi), na določene varnostne pripomočke itd.</p>
               <p>In še nekaj bi rada rekla. Ne gre za noben poseben izum Vlade v zvezi s tem, še manj pa ministrstva - ker, končno vsak predlog, ki pride v parlament, je vladni predlog, čeprav ga je v delovni fazi pripravljalo ministrstvo - gre preprosto za to, da vsi ostali inšpektorji imajo (v skladu s predlogom zakona o upravi, ki ste ga v drugi fazi tudi vi sprejemali in ga boste dobili vsak čas na klop v zadnji fazi) "pravico"  pregledati prostore itd. Skratka, vsi inšpektorji imajo "pravico" to narediti, naši pa bi morali imeti "dolžnost". To se pravi, da bi bili resnično v neki drugi situaciji kot ostala inšpekcijska služba.</p>
               <p>Pa še na nekaj bi rada opozorila. Pomeni pravno v tem kontekstu - imeti "pravico" nekaj pregledati - tudi dolžnost delodajalca, da to omogoči.</p>
               <p>Še enkrat poudarjam, to so bili vsi ti razlogi, zaradi katerih je Vlada pripravila amandma, tak kot ga je dala na mizo. Hvala.</p>
            </sp>
            <sp xml:id="SDZ1-Redna-22-1994-06-20.sp102">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa Belopavlovič. Gospa Lukačeva ima besedo.</p>
            </sp>
            <sp xml:id="SDZ1-Redna-22-1994-06-20.sp103">
               <speaker>METKA KARNER-LUKAČ:</speaker>
               <p>Inšpekcijo dela pojmujem kot izredno resno in pomembno inšpekcijsko vejo predvsem zato, ker gre za zaščito življenj, za zaščito zdravja. To je drugo, kot tam, kjer gre za finančne ukrepe itn. Tu se namreč da vzpostaviti ponovno prvotno stanje, recimo pri inšpekciji dela pa tega ni mogoče ponoviti.</p>
               <p>Tudi ne mislim, da bi recimo pravnik, ki bo pregledoval oziroma bo prišel v inšpekcijo, zato da bo ugotovil, kakšna je pravna varnost delavcev, da bo pregledoval obrate, kjer se dela z izredno toksičnimi snovmi. Mislim, da tudi v ministrstvu tega ne boste zahtevali od ene osebe, ker preprosto za to ni in ne more biti usposobljena. Vendar pa "dolžnost" pomeni to, da je inšpektor, ko je prišel v podjetje, lahko to svojo dolžnost izpolnil ali jo je opustil; seveda, za kar pa ima pravico glede na to, ali misli, da je potrebno ali ni potrebno.</p>
               <p>Torej, od primera, ko sem ga vam prej navedla, ali se bo spustil v obrat oziroma bo pomolil svoj nos v obrat in pogledal kako se tam dela - če tega ne bo naredil bo opustil svojo dolžnost. Tako kot pa vi predlagate, bo pa samo uveljavil svojo pravico. V tem vidim bistveno razliko. In nehajmo se enkrat že sprenevedati, da naj zakon določa ravno inšpektorjem samo pravice; tudi dolžnosti morajo imeti. In kje je tukaj opredeljena dolžnost inšpektorja? Pa vendar gre za tako pomembne stvari.</p>
               <p>Oprostite, ta inšpektor ne nadzoruje, kako se, kaj jaz vem, neke mrtve zadeve; ljudje nismo opeka, da bi jo lahko prelagali s kupa na kup, pa ne pri tem upoštevali, kako se z njo ravna. Oprostite, mislim, da to ni ustrezno. Še daleč ni ustrezno, če hočemo res inšpekciji dela dati tisto mesto, ki jo potrebuje danes. Hvala lepa.</p>
            </sp>
            <sp xml:id="SDZ1-Redna-22-1994-06-20.sp104">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa Lukač. Želi še kdo besedo? Če ne, dajem ta amandma na glasovanje. Prosim, gospod Školč.</p>
            </sp>
            <sp xml:id="SDZ1-Redna-22-1994-06-20.sp105">
               <speaker>JOŽEF ŠKOLČ:</speaker>
               <p>Hvala lepa. Tole je očitno energetsko slabo mesto, drugače ne bi bilo toliko nesporazumov. Inšpektor mora imeti pravico, da svoje dolžnosti lahko nemoteno opravlja. Mislim, da bi bilo zelo hudo, če bi na različnih področjih imeli inšpektorji v vsakem primeru in vsako minuto dolžnost gledati, kako stvari, ki jih urejajo zakoni, kolektivne pogodbe in drugi sporazumi, funkcionirajo.</p>
               <p>Skratka, menim, da gospa Lukačeva nima prav.</p>
            </sp>
            <sp xml:id="SDZ1-Redna-22-1994-06-20.sp106">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Prosim, gospod Franc Zagožen.</p>
            </sp>
            <sp xml:id="SDZ1-Redna-22-1994-06-20.sp107">
               <speaker>DR. FRANC ZAGOŽEN:</speaker>
               <p>Spoštovani zbor, mislim, da gospa Lukačeva ima prav, ko razlaga bistveno razliko med dolžnostjo in pravico.</p>
               <p>Morda je predlagatelj v 12. členu bil premalo jasen in bi v tem primeru moral inšpektorje deliti po nalogah in po strokovni usposobljenosti. To še vedno lahko stori - če želi - s predlogom za spremembo zakona. Menim pa, da sedaj ne bi smeli izpustiti priložnosti, da s tem zakonom uzakonimo dolžnosti inšpektorja. In razume se najbrž tudi samo po sebi, da pravnik nima dolžnosti pregledovati recimo ustreznosti delovnega okolja itd., ampak da je to druga stroka - oba sta pa inšpektorja. Vsak bo opravil svojo dolžnost. Hvala.</p>
            </sp>
            <sp xml:id="SDZ1-Redna-22-1994-06-20.sp108">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Zagožen. Želi še kdo besedo? Prosim gospa Mateja Kožuh Novak.</p>
            </sp>
            <sp xml:id="SDZ1-Redna-22-1994-06-20.sp109">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Moram reči, da tudi mene Vlada ni prepričala. Namreč, kaj vrabca pa dela drugega inšpektor, kot da kontrolira delovno mesto? Zakaj mora imeti pravico, da lahko nekaj ukrepa? Mislim, da mu je treba dejansko dati,  v zakon napisati, da je to njegova dolžnost, da ukrepa. Zaradi tega bom glasovala proti temu amandmaju Vlade.</p>
            </sp>
            <sp xml:id="SDZ1-Redna-22-1994-06-20.sp110">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Lavrinc ima besedo.</p>
            </sp>
            <sp xml:id="SDZ1-Redna-22-1994-06-20.sp111">
               <speaker>MAKSIMILJAN LAVRINC:</speaker>
               <p>Hvala predsedujočemu za besedo. Mislim, da je tukaj bolj tisti boj, kakršnega je Prešeren zapisal, ali se piše kafha ali se piše kawa. Gre za to, poglejte, ko inšpektor pride v hišo, kamorkoli že, ali pa, kdorkoli je imel z inšpekcijo dela opraviti, ve, da včasih pride sam, včasih pride zaradi tega, ker je bil na to opozorjen, skratka z različnimi motivi, razlogi in podobno prihaja nekam. In ko je opozorjen, pride v neko podjetje in takrat naj bi sedaj opravljal celoten inšpekcijski nadzor. Za moje pojme naumnost. Če mu je nekdo namignil, torej da je v nekem podjetju, da se na nekem delu nekaj napačno počne in pride, sam si pravzaprav pripravlja nek plan dela, skratka, to je njegova delovna avtonomija. Če mu mi sedaj zapovemo, da mora ob vsakem takem obisku vse to postoriti; tako ali tako mora vse to delati. Morajo inšpekcijske službe delati svoje delo, sicer kršijo svojo delovno dolžnost. Zato mislim, in tukaj gre po mojem za nek nesporazum, da silimo tukaj besedo, ki sem ne sodi. Tukaj gre za zakon, gre za to, kaj naj bi inšpekcija sploh počela. Gre za posiljevanje z nekimi konkretnimi primeri, kar pa mislim, da ni pravilno.</p>
               <p>Torej, zato mislim, da je intervenca Vlade s tem amandmajem popolnoma umestna in bom amandma podprl; ravno tako svetujem tudi vam.</p>
            </sp>
            <sp xml:id="SDZ1-Redna-22-1994-06-20.sp112">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Lavrinc. Želi še kdo besedo? Gospa Belopavlovič, prosim.</p>
            </sp>
            <sp xml:id="SDZ1-Redna-22-1994-06-20.sp113">
               <speaker>NATAŠA BELOPAVLOVIČ:</speaker>
               <p>Res ne bi rada zapletala, ampak mogoče ni bilo dovolj pojasnjeno še nekaj. Ta generalna dolžnost ukrepanja inšpektorjev oziroma pregledati vse, opraviti tisto, kar ocenijo po svoji stroki, da je potrebno v konkretnem primeru, izhaja iz zakona o upravi. To se pravi, da generalno imajo dolžnost oziroma morajo delati to, kar je zdajle gospod Lavrinc rekel. V konkretnih primerih pa seveda sami presodijo, kaj bodo pregledali. Ali je potrebno pregledati vse, ali samo določene stvari. Takrat imajo pravico to narediti in iz te pravice izhaja dolžnost, da jim delodajalec oziroma tisti, kjer se te stvari delajo, to omogoči. Samo za to gre v bistvu. Po drugi strani je treba pa tudi nekaj vedeti. Mi te inšpektorje postavljamo zdaj v bistvu na precej višjo raven - tako izobrazbeno kot občasno preverjanje znanja, strokovni izpiti itd. To pomeni, da je preprosto treba tudi tem ljudem toliko zaupati, da točno vedo, kaj v konkretni situaciji morajo narediti in da bodo to tudi naredili.</p>
            </sp>
            <sp xml:id="SDZ1-Redna-22-1994-06-20.sp114">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa Belopavlovič. Želi še kdo besedo? (Ne želi.) Potem dajem ta amandma na glasovanje. Ugotovimo sklepčnost! (54 prisotnih.)</p>
               <p>Kdo je za predlagani amandma Vlade? (35 poslancev.) Je kdo proti? (15 poslancev.)</p>
               <p>Ugotavljam, da je amandma Vlade sprejet.</p>
               <p>Na glasovanje dajem zakonski predlog v celoti. Ugotovimo sklepčnost! (53 prisotnih.)</p>
               <p>Kdo je za? (44 poslancev.) Je kdo proti? (Nihče.)</p>
               <p>Ugotavljam, da je predlog zakona sprejet. S tem zaključujem to točko dnevnega reda.</p>
               <p>Prehajamo na <title>22. TOČKO DNEVNEGA REDA</title>, to je na tretjo obravnavo <title>PREDLOGA ZAKONA O SKUPNOSTIH ŠTUDENTOV</title>.</p>
               <p>Predlog zakona je za tretjo obravnavo  pripravila Vlada Republike Slovenije. Želi predstavnik Vlade besedo? Želijo predlagatelji besedo? (Ne želijo.) Predlog je obravnaval tudi Odbor za kulturo, šolstvo in šport kot matično delovno telo. Želi besedo poročevalec odbora? (Ne želi.) Želi predstavnik Sekretariata za zakonodajo besedo? (Ne želi.)</p>
               <p>V skladu s 196. členom poslovnika v tretji obravnavi razpravlja Državni zbor o zakonskem  predlogu v celoti, obravnava posameznih členov pa je mogoča le pri tistih členih, h katerim so bili v drugi obravnavi sprejeti amandmaji in h katerim so bili v skladu s 179. členom poslovnika vloženi amandmaji. Pregled amandmajev imate. Predlagam, da preidemo na obravnavo posameznih amandmajev in o teh amandmajih glasujemo in potem o zakonu v celoti.</p>
               <p>K 3. členu. Kdo želi besedo? (Dovolite, da ne čitam.) Prosim, gospod Rudi Moge.</p>
            </sp>
            <sp xml:id="SDZ1-Redna-22-1994-06-20.sp115">
               <speaker>RUDI MOGE:</speaker>
               <p>Hvala lepa za besedo. Spoštovane poslanke in poslanci! 3. člen je bil eden izmed ključnih členov, ki je razdelil v drugi in tudi v tretji obravnavi Odbor za kulturo, šolstvo in šport na dva tabora. Čisto po domače, gre za naslednjo dilemo. V 3. členu je definicija študentske organizacije v zdajšnjem tekstu takšna, da je organizacijska oblika povezovanja v Študentsko organizacijo Slovenije: 1. študentske organizacije visokošolskih zavodov, 2. študentske organizacije lokalnih skupnosti in 3. interesne oblike povezovanja študentov.</p>
               <p>Na to je bil dvakrat vložen amandma. Prvič že zaradi tega, ker je ta definicija sila restriktivna. Če se omejite samo na pojem študentske organizacije lokalne skupnosti. To bo gotovo študentska organizacija, recimo Spodnji Kašelj ali pa študentska organizacija Radeče. Takih študentskih organizacij zdajle ni - ki bi tako na drobno ta problem pokrivale - niti po vsej Evropi ne. Medtem ko pa tiste študentske organizacije, ki trenutno obstajajo, recimo študentska organizacija študentov Štajerske in Primorske, te pa po nobeni definiciji niso lokalne skupnosti, samoupravne lokalne skupnosti in jih verjetno že dolgo ni, in bi potem s tako dikcijo kot je ta, vse te  teritorije, v katere so se študentje opredelili in organizirali, nekako s tem zakonom izbrisali.</p>
               <p>Zdelo se nam je, v Liberalni demokraciji Slovenije, neprimerno boljša tale definicija, ki jo imate vi na klopi in je širša od te definicije in vse to vključuje, torej vključuje študente na fakultetah, vključuje lahko študente, če imajo interes po širših lokalnih skupnostih, da se povezujejo in po njihovih lastnostih. Je pa ta definicija tale, če pogledate: "Druge študentske organizacije po tem zakonu so interesna združenja študentov, ki so demokratično organizirana, so avtonomna v svojemu delovanju, niso strankarsko politično organizirana, imajo prostovoljno članstvo, ki plačuje članarino, imajo najmanj 15 članov, imajo člane s statusom študenta oz. največ 20 članov, ki jim od prenehanja statusa študenta ni preteklo več kot eno leto." Ta definicija je neprimerno širša in zajema vso populacijo študentov, ki so se doslej  nekje povezovali. Če pa mislimo študentsko organizacijo - kar poudarjam, v Evropi ni -  razbiti, da ima katera politična stranka takšne adute, da bi bila ena lokalna skupnost ena študentska organizacija, druga lokalna skupnost druga študentska organizacija in nekaj podobnega, se mi zdi, da takšne stvari v ta zakon ne bi smeli vnašati.</p>
               <p>Torej na kratko povedano je to. Zdi se mi, da je ta definicija širša. In še tole. Če sprejmemo amandma k 3. členu, potem  kot vidite tamle v tekstu, je kup amandmajev, ki potem samo brišejo študentske organizacije lokalne skupnosti; se pravi, da so nekako redakcijski amandmaji.</p>
               <p>Če na kratko še enkrat povzamem. Če sprejmemo to definicijo študentske organizacije, ki je predlagana v amandmaju, je ta širša, in omogoča vse tiste oblike povezovanja, ki so sedaj podane v tistem 3. členu zakona. Hvala lepa.</p>
            </sp>
            <sp xml:id="SDZ1-Redna-22-1994-06-20.sp116">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Rudi Moge. Ali želi še kdo besedo? Prosim, gospod Žaro Pregelj.</p>
            </sp>
            <sp xml:id="SDZ1-Redna-22-1994-06-20.sp117">
               <speaker>ŽARKO PREGELJ:</speaker>
               <p>Spoštovani! Gre za cel sklop amandmajev, ki posegajo v osnovni koncept tega zakona. Taka ugotovitev je bila že izrečena na matičnem odboru in verjetno tretja obravnava ni čas za spreminjanje koncepta zakona. Jasno je, da imajo vsi ti amandmaji neko določeno ozadje, tudi določen interes. Bi pa želel opozoriti, da tak amandma, kot je tukaj vložen v 3. člen, v resnici tudi izredno spreminja in hkrati na svoj način kvari samo dikcijo zakona. Namreč, dobesedno je ta amandma člen v členu. Verjetno bi bilo potrebno tisto, kar je v tretjem odstavku amandmaja, dati v poseben člen - če ne celo že v zakon - saj govori o tem, kako so organizirane druge študentske organizacije.</p>
               <p>Osnovni koncept tega zakona je, da obstaja ena študentska organizacija in ta študentska organizacija je tista združba vseh študentskih organizacij po visokošolskih zavodih, študentskih organizacij v lokalnih skupnostih in različne interesne oblike povezovanja študentov. Bistvo teh študentskih organizacij in tega zakona  je v tem, da si bo država s tem, ko bo sprejela ta zakon, nekako skupaj s študenti postavila nek subjekt, katerega bo imela za sogovornika in kateremu bo vsako leto v proračunu dodelila tudi določena finančna sredstva. In to je bistvo tega zakona. Bistvo amandmaja je pa iskanje še drugačnih študentskih organizacij, ki bi imele enak status in ki bi samostojno lahko licitirale pri državi za določene finančne ali pa kakšne druge ugodnosti.</p>
               <p>Ta amandma je v resnici popolnoma nesprejemljiv, ker bi že oblikovan zakon dobesedno postavil na glavo. Menim, da sta prva obravnava in drugo branje rezervirana za take namene, medtem ko je tretje branje v resnici usklajevanje določenih dikcij, ne pa poseganje s popolnoma drugačnim konceptom zakona.</p>
               <p>Tako da bom ta amandma in vse, ki se vežejo na njega, zavrnil. Hvala lepa.</p>
            </sp>
            <sp xml:id="SDZ1-Redna-22-1994-06-20.sp118">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Pregelj. Ali želi še kdo besedo? Prosim, gospod Geržina.</p>
            </sp>
            <sp xml:id="SDZ1-Redna-22-1994-06-20.sp119">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovane kolegice in kolegi!</p>
               <p>Nekdo mi je rekel, oziroma v pogovoru je bilo rečeno pred kratkim, da smo čuden narod. Po drugih krajih in sredinah in državah študentje hodijo v študentska središča in tam študirajo da doštudirajo - naši študentje se za vikend vračajo domov. In iz tega razloga, ali smo čudaški narod ali nismo, ali je naša država prevelika, ali premajhna - mogoče je ravno prava, da se taka čudna oblika organiziranosti pojavlja v lokalni skupnosti tudi za študente in to ne smo tista oblika, o kateri je govoril gospod Moge, to je neka regionalna, čisto lokalna. To lahko trdim za našo občino, kjer so študentje tako organizirani.</p>
               <p>Pridemo do tega, meni se je večkrat očitalo, da sem za centralizacijo. Mislim, tisti, ki so za regionalizacijo in podobne velike besede, bi morali vsekakor te zadeve podpreti, osnovno dikcijo zakona, kjer pravi, da je organiziranost študentov tudi v lokalni skupnosti. Zakaj? Ti študentje in pri nas na žalost - to je zopet naše čudaštvo, ali pa posebnost, če tako rečem - vsi bežijo v centre. Ko smo govorili o raznih zakonih, o raznih ministrstvih, če se spomnite, smo poizkušali dati izven centra razne institucije, celo ministrstva. Mi smo zadolžili Vlado, da v nekem doglednem času, ker se ne spomnim do kdaj, pripravi shemo organiziranost ministrstev.</p>
               <p>Mislim, da je v to tudi organizacija študentov s tem povezana. Študentje, ki se za vikend, ali je to dobro, ali ni, to so dejstva. Mogoče bi bilo bolje, da bi študirali do onemoglosti, (ne vem kaj) v centrih in se le tam  združevali. Ampak oblika je taka, življenje je pri nas tako, da se srečujejo in so aktivni tudi v lokalni skupnosti, preko svojih društev.</p>
               <p>Če jim to vzamemo, kaj smo storili? Še dodatno smo jih v tem parlamentu  vtaknili v centre in s tem smo osiromašili podeželje in ostalo periferijo ali regijo, ali kakor hočete.</p>
               <p>Zato sem proti temu amandmaju, posebno k 3. členu oziroma za vse tiste amandmaje, ki govorijo o tem, da se naj ne bi organizirale študentske lokalne skupnosti oz. se naj ne bi študentje organizirali v lokalnih skupnostih. Hvala lepa.</p>
            </sp>
            <sp xml:id="SDZ1-Redna-22-1994-06-20.sp120">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Geržina. Želi še kdo besedo? Prosim, gospod Rudi Moge.</p>
            </sp>
            <sp xml:id="SDZ1-Redna-22-1994-06-20.sp121">
               <speaker>RUDI MOGE:</speaker>
               <p>Hvala lepa za besedo. Še vedno trdim, da ta definicija v ničemer ne zožuje organizacij, v katere se lahko študentje vključujejo. Prosil bi, če me nekoliko zakonodaja, če se motim, popravi v teh rečeh. To, kar so mi prej povedali, ta stvar drži.</p>
               <p>Stvar je v tem, da edino študente damo v neenakopravni položaj, ker se bodo  po interesu združevali, kot se vsa društva po lokalni skupnosti združujejo in za študente je potem to ena izmed teh oblik, ki jim je s tem zakonom torej eksplicitno določena. Mislim in še enkrat poudarjam, da študentska organiziranost v Evropi in svetu ne temelji na teritorialnem principu. Interesi študentov se koncentrirajo na univerzi ali drugem visokošolskem zavodu, medtem ko imajo pa v lokalni skupnosti študenti enak status kot drugi državljani. Z razrešitvijo, kakršno predlaga zakon v tretji obravnavi, določeno konkretno populacijo civilne družbe, kot sem prej omenil, to je študente, brez pravega razloga postavlja v nek priviligiran položaj.</p>
               <p>In zato bom še enkrat rekel, da bom glasoval za ta amandma. Zdi se mi dosti bolj širok kot to, kar ima zakon v tem tretjem členu v dikciji.</p>
            </sp>
            <sp xml:id="SDZ1-Redna-22-1994-06-20.sp122">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Rudi Moge. Želi še kdo besedo? Prosim, gospod Zagožen.</p>
            </sp>
            <sp xml:id="SDZ1-Redna-22-1994-06-20.sp123">
               <speaker>DR. FRANC ZAGOŽEN:</speaker>
               <p>Spoštovani zbor! Strinjam se z oceno, da gre za dva povsem različna koncepta zakona in da tretja obravnava ne more spreminjati koncepta, ki je bil sprejet v prvi in drugi. Hkrati bi pa opozoril, da imajo te druge študentske organizacije, kot so predlagane z amandmajem poslanske skupine LDS, vse pogoje, da so kot pravne osebe registrirane recimo po zakonu o društvih. Skratka, interesno združevanje lahko tudi tako. In tudi ta osnovni tekst zakona posebej v 5. členu navaja, da študentska organizacija zagotavlja pogoje za delovanje in razvoj interesnih oblik združevanja študentov; torej ni nobene ovire - koncept zakona, kot je predložen v predlogu za tretje branje, brez amandmajev seveda - liberalno demokratska stranka pa zagotavlja (če naj zelo poenostavim) enakopravnost študentov pri odločanju o študentskih zadevah enostavno s tem, da ima pač vsak študent tudi en glas. Hvala.</p>
            </sp>
            <sp xml:id="SDZ1-Redna-22-1994-06-20.sp124">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Zagožen. Želi še kdo? Če ne želi nihče več, predlagam, da glasujemo o 3. členu. Ugotovimo sklepčnost! (57 prisotnih.)</p>
               <p>Kdo je za? (25 poslancev.) Je kdo proti? (37 poslancev.)</p>
               <p>Ugotavljam, da predlagani amandma ni sprejet.</p>
               <p>S tem so amandmaji 4, 5, 6, 8, 9, 12 brezpredmetni.</p>
               <p>Prehajamo na glasovanje o drugem amandmaju k 5. členu. In sicer je predlagatelj skupina desetih poslancev; matični odbor ga podpira. To je amandma pod 2. točko k 5. členu. Želi kdo besedo? (Ne želi.) Potem dajem ta amandma na glasovanje. Ugotovimo sklepčnost! (65 prisotnih.)</p>
               <p>Kdo je za? (49 poslancev.) Je kdo proti? (8 poslancev.)</p>
               <p>Ugotavljam, da je drugi amandma k 5. členu sprejet.</p>
               <p>V razpravo in na glasovanje dajem amandma k 13. členu; predlagatelj je skupina desetih poslancev; matični odbor ga podpira. Želi kdo besedo? Gospa Pečan, prosim.</p>
            </sp>
            <sp xml:id="SDZ1-Redna-22-1994-06-20.sp125">
               <speaker>BREDA PEČAN:</speaker>
               <p>Hvala lepa. Rada bi samo prebrala obvestilo v zvezi s tipkarsko napako, ki se je zgodila pri tem amandmaju. In sicer sta bili izpuščeni besedi "in pravne osebe" v prvi vrstici in pa "v lasti". Ker je bil namen amandmaja samo natančnejša definicija in sestava ter delovanje komisije v drugem in tretjem odstavku tega člena in je potem pri prepisovanju prišlo do tega, da se bile "pravne osebe" izpuščene in pa izraz "imajo v lasti, razpolagajo ali upravljajo s premoženjem", tako da prosim, da se redakcijsko ta amandma popravi. Hvala.</p>
            </sp>
            <sp xml:id="SDZ1-Redna-22-1994-06-20.sp126">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospa Pečan.  </p>
               <p>To se pravi, besedilo četrtega odstavka se pravilno glasi: "Druge fizične in pravne osebe, ki imajo v lasti, razpolagajo, ali upravljajo s premoženjem subjektov iz prvega odstavka tega člena, morajo v skladu z delitveno bilanco izročiti v last premoženje upravičencem iz tega člena v roku enega meseca po sprejetju delitvene bilance." Želi kdo besedo? Če ne, dajem ta amandma na glasovanje. Ugotovimo sklepčnost! (64 prisotnih.)</p>
               <p>Kdo je za? (46 poslancev.) Je kdo proti? (8 poslancev.)</p>
               <p>Ugotavljam, da je amandma sprejet.</p>
               <p>Ker ni več razprave, dajem na glasovanje zakonski predlog v celoti. Ugotovimo sklepčnost! (64 prisotnih.)</p>
               <p>Kdo je za? (46 poslancev.) Je kdo proti? (8 poslancev.)</p>
               <p>Ugotavljam, da je predlog zakona v celoti sprejet.</p>
               <p>S tem zaključujem to točko dnevnega reda in tudi dopoldanski del seje. Hvala.</p>
            </sp>
            <stage type="time">(Seja je bila prekinjena ob 13.59 uri in se je nadaljevala ob 16.11 uri.)</stage>
            <sp xml:id="SDZ1-Redna-22-1994-06-20.sp127">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje! Začenjamo s popoldanskim delom zasedanja prvega dne 22. seje Državnega zbora. Dovolite mi, da vas obvestim, da so se dodatno opravičili za popoldanski del seje od 16 ure dalje: poslanka Nada Skuk in poslanci Izidor Rejc, Štefan Kociper, Ignac Polajnar in Miroslav Mozetič ter Miroslav Geržina. Prav tako so se opravičili gospod Franc Potočnik, gospa Mihaela Logar in gospod Alojzij Metelko. Prosim, da pred nadaljevanjem ugotovimo prisotnost v dvorani. Ugotovimo sklepčnost! Prosim, da vsi potrdite prisotnost s pritiskom na gumb na svojem mestu. Prav tako ponovno prosim, da vse poslanke in vsi poslanci zasedete svoja mesta.</p>
               <p>V dvorani je 51 poslank in poslancev; torej je Državni zbor sklepčen in lahko odloča.</p>
               <p>Prehajamo na <title>20. TOČKO DNEVNEGA REDA - NA TRETJO OBRAVNAVO PREDLOGA ZAKONA O OMEJEVANJU UPORABE TOBAČNIH IZDELKOV</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi besedo predstavnik Vlade? Besedo ima predstavnik Vlade, gospod dr. Božidar Voljč, minister za zdravstvo. Prosim za mir v dvorani, da bomo lahko nadaljevali z delom in prosim ponovno, da vsi zasedete svoja mesta. Izvolite gospod minister.</p>
            </sp>
            <sp xml:id="SDZ1-Redna-22-1994-06-20.sp128">
               <speaker>DR. BOŽIDAR VOLJČ:</speaker>
               <p>Spoštovane gospe in gospodje, poslanke in poslanci! Ker sem že ob prejšnjih dveh obravnavah o smotrih in ciljih predlaganega zakona veliko govoril, mi dovolite, da se danes omejim izključno na tisto problematiko, ki se je v dosedanji javni razpravi izkazala kot najbolj vroča oziroma kot najbolj problematična in o kateri boste vi danes tukaj dokončno tudi odločali. Kakorkoli se boste že odločili, bomo seveda morali vašo odločitev spoštovati in jo tudi realizirati, vendar pa bi radi, da v času, ko je to še možno, opozorimo poslance pred odločanjem na težave, ki bi iz nekaterih odločitev lahko izhajale in prosimo za premislek oziroma za dobronamerno glasovanje.</p>
               <p>Ministrstvo je ta zakon pripravilo v skladu s cilji zdravstvene politike in z iskreno željo, da se razširjenost kajenja v slovenski družbi zmanjša. Pri tem pa smo trčili na dva problema. Prvi problem se imenuje logotip, drugi problem pa je pravica potrošnika do informiranja o produktu, o proizvodu, četudi gre za zdravju škodljiv proizvod, ki pa je vendarle legalen. Cigareta je namreč zdravju škodljiv proizvod, vendar je legalen proizvod in zaradi tega ima potrošnik, po našem mnenju, pravico do informiranja o tem, v kolikšni meri lahko škoduje in kako se lahko tej škodljivosti maksimalno izogne. Opozoril bi rad na to, da v spektru najrazličnejših produktov cigareta ne predstavlja edini zdravju škodljiv proizvod. Obe pravici, tako pravica logotipa, kot pravica potrošnika do informiranja, sta mednarodno uveljavljeni pravici in utrjeni z najrazličnejšimi mednarodnimi pogodbami. Tako tudi veste, kako je Mednarodna trgovinska zbornica reagirala potem, ko je izvedela, da skušamo v našem parlamentu pravico logotipa krčiti, po njihovem mnenju v nasprotju z določili Mednarodne trgovinske zbornice. Res pa je, da se v zadnjih letih prav tobačnim izdelkom ta pravica tako ali drugače v različnih stopnjah v različnih državah omejuje, vendar da gre tu, če generalno gledamo, za neko dinamiko, kjer gre za stopnjevanje strogosti oziroma omejevanja in nikjer niso naenkrat in čez noč presekali s prakso, ki je do včeraj veljala. Tako tudi Slovenija in mi v tem parlamentu nismo prvi v Evropi ali na svetu, ki sprejemamo podobno zakonodajo, kar pomeni, da se iz dosedanje prakse držav lahko tudi marsikaj naučimo.</p>
               <p>Rad bi opozoril tudi na to, da če bi se izkazalo, da smo zaradi mogoče kakšne premajhne pozornosti sprejeli kakšno takšno določilo zakona, ki bi v praksi omogočalo, da se ta zakon izigrava, da se išče luknje v njem, potem menim, da še vedno lahko, poučeni s tako prakso, ponovno razpravljamo o dopolnilih zakona in ga dopolnimo v to smer, da takšno izigravanje v bodoče onemogočimo.</p>
               <p>Zdi se mi, osebno če gledam na stvar, da je veliko bolje, če zakon morebiti kasneje poostrimo, kot pa da bi ga, če bi sedaj sprejeli prestrogega, morali na podlagi kakšnih razsodb Ustavnega sodišča ali mednarodnih sodišč, omiliti.</p>
               <p>V zvezi s tem smo na Ministrstvu pripravili amandmaje, ki jih je sprejela tudi Vlada. Menimo, da so ti amandmaji taki, da ne kršijo določil Mednarodne trgovinske zbornice, hkrati pa vendarle v izjemno veliki meri omejujejo reklamiranje in pravico logotipa.</p>
               <p>Tako da vas prosim, da s posebno pozornostjo razpravljate o vladnih amandmajih. In rad bi vam tudi povedal, da bom skušal, kolikor bom pač mogel, pri glasovanju o posameznih amandmajih vztrajati tudi na amandmajih Vlade zaradi tega, ker menim, da so smotrni in logični. Hvala lepa.</p>
            </sp>
            <sp xml:id="SDZ1-Redna-22-1994-06-20.sp129">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za zdravstvo, delo, družino in socialno politiko kot matično delovno telo. Želi besedo poročevalec odbora? Besedo ima gospod Štefan Kociper. (Čimvečkrat, tembolj si ga bomo zapomnili.)</p>
            </sp>
            <sp xml:id="SDZ1-Redna-22-1994-06-20.sp130">
               <speaker>ŠTEFAN KOCIPER:</speaker>
               <p>Prosim. Hvala lepa. Gospod podpredsednik, spoštovane gospe in gospodje! Odbor je predlog zakona o omejevanju uporabe tobačnih izdelkov obravnaval na svoji 38. seji 14. junija 1994. Odbor se je seznanil z mnenjem Sekretariata za zakonodajo in pravne zadeve k navedenemu zakonskemu besedilu, v katerem ugotavlja, da je predlagatelj upošteval vse spremembe v drugi obravnavi. Odbor se je seznanil tudi z mnenjem Komisije za žensko politiko, Komisije za gospodarske dejavnosti in Odbora za gospodarstvo Državnega zbora Republike Slovenije - in se z njimi ni strinjal.</p>
               <p>Komisija za gospodarske dejavnosti Državnega sveta, Odbor za gospodarstvo Državnega zbora Republike Slovenije in Komisija za žensko politiko podpirajo vse predložene amandmaje Vlade k navedenemu predlogu zakona, medtem ko odbor podpira le amandma k 22. členu, ki ga je predložila Vlada. Odbor se je v razpravi seznanil z amandmaji Vlade in amandmaji skupine poslancev, s prvopodpisano gospo Danico Simšič. Odbor tudi podpira, kot je bilo rečeno, en amandma Vlade k 22. členu ter amandmaje skupine poslancev k 12., 22. in k 23. členu. Tukaj v poročilu imate tudi navedeno, katerih amandmajev odbor ne podpira. Odbor je tudi oblikoval in sprejel amandmaje k 18., 21. ter k 24. členu.</p>
               <p>Odbor predlaga, da Državni zbor skupaj z amandmaji, ki jih odbor podpira, zakon v celoti v tretji obravnavi sprejme. Hvala lepa.</p>
            </sp>
            <sp xml:id="SDZ1-Redna-22-1994-06-20.sp131">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi besedo predstavnik Sekretariata za zakonodajo in pravne zadeve? (Ne.) Kot veste, smo v tretji obravnavi, tako da je obravnava posameznih členov, ko sprejemamo sicer zakon v celoti, možna samo pri tistih členih, h katerim so bili v drugi obravnavi sprejeti amandmaji in vloženi amandmaji za tretjo obravnavo. Ali želijo besedo predstavniki poslanskih skupin? (Pisnih prijav ni bilo.) Ugotavljam, da ne in dajem besedo poslankam in poslancem. Pisnih prijav k razpravi ni bilo. Kdo želi besedo? Da, prosim, gospa Mateja Kožuh-Novak.</p>
            </sp>
            <sp xml:id="SDZ1-Redna-22-1994-06-20.sp132">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Končno smo prišli do tretje obravnave zakona o omejevanju širjenja tobaka in tobačnih izdelkov. Večina med nami ima odrasle otroke ali pa najstnike. Kolikokrat ste se spraševali, kaj ste naredili narobe, da se je vaš otrok obnašal drugače, kot ste ga vzgajali. Sama sem se neštetokrat; neštetokrat pri vsaki od mojih treh deklet. Pred seboj imate zakon, pri katerem lahko kot parlamentarci pomagate svojim otrokom, pomagate svojim vnukom, da jih ne bo bombardirala tobačna industrija s prefinjeno reklamo, ki se vsadi v otrokovo dušo tako kot virus, tako kot tempirana bomba, ki se pojavi na dan takrat, ko je otrok najbolj ranljiv. Pomagate lahko svojim vnukom, da ne bodo kadili tobačnega dima že v materinem telesu, da ne bodo v prvem letu, ko rabijo čisti zrak bolj kot naslednja leta življenja, da ne bodo v tem prvem letu neprestano izpostavljeni kajenju. Raziskave v svetu so pokazale, da je lahko borba proti kajenju v celoti učinkovita samo, če podpira zdravstveno vzgojo, cene tobaka in visoke davke na tobačne izdelke, pa tudi celovit zakon, kjer je sprejeta popolna prepoved reklamiranja. Na klopi sem vam dala nekaj materialov, kjer je prikazano tudi, koliko milijard dolarjev daje letno tobačna industrija za reklamiranje. Že sam ta podatek lahko človeku, ki normalno razmišlja, pove, da se jim to zelo splača, da z reklamiranjem dobivajo nove kadilce (kot veste, jih morajo v Sloveniji nabrati letno najmanj 3.550, kolikor jih letno umre zaradi tobaka), omogoča jim, da vzdržujejo kadilce, ki jih imajo in da ti kadilci pokadijo tudi več kot bi, če ne bi bilo reklamiranja. Govorim o mednarodnih znanstvenih raziskavah.</p>
               <p>V teh prvih dveh branjih se je popolnoma jasno izkristaliziralo, da stojimo borci za zdravje prebivalstva na enem bregu in tisti, ki podpirajo dobičke tobačne industrije na drugem bregu, da v bistvu mostu med nami ni možno zgraditi. Verjamem gospodu ministru, ko govori, da je moč iti progresivno; saj v Sloveniji se borimo proti kajenju z zdravstveno vzgojo že svojih trideset let. Od leta 1978 naprej imamo zakon, ki prepoveduje reklamiranje, se pravi, da ta zakon, ki sedaj prihaja, je samo navijanje vrvi, se pravi strožji zakon zato, da bi nam hitreje padalo število kadilcev. Gospod minister je pozabil povedati, da je res veliko drugih snovi v okolju, ki kvarijo človekovo zdravje, da je pa daleč največji, daleč najbolj pogosto sredstvo, ki kvari človekovo zdravje, prav tobačni dim. Če vam dam primerjavo z nesrečami, ki se jih vsi tako bojimo v Sloveniji: tobak pomori v Sloveniji 5 krat toliko ljudi letno kot prometne nesreče, 5 krat toliko kot samomori - da bomo vedeli, o kakšni količini govorimo. Zagovorniki tobačne industrije trdijo, da uničujemo slovensko tobačno industrijo. Ta tobačna industrija je lani napovedala v mednarodnih časopisih 4,2 milijona dolarjev dobička. Kam je šel ta dobiček? Če ne bo mogla reklamirati cigaret, bo nekaj let imela celo bistveno večji dobiček, ki ga bo lahko porabila za plače delavcev, ker ji bo padlo število kadilcev. Znanstveniki so izračunali, da če bi uspeli pridobiti vso mladino danes, da ne bi začela kaditi, bi bilo tobačne industrije konec v 10 letih.</p>
               <p>Drugo vprašanje je, ali je ta industrija še naša. Veste, da je več kot 50% tobačne tovarne v rokah tujca. Za čigave dobičke se sedajle tepemo v parlamentu? Jaz upam, čeprav me skrbi zaradi tega, ker kaže stališče gospoda ministra na to, da morajo biti tudi v Vladi pritiski zelo hudi. 17 milijard tolarjev se letno steče v državni proračun od davkov na cigarete. Kadilec, ki kadi 20 cigaret na dan, porabi v povprečju 5 tisoč do 6 tisoč tolarjev na mesec. Ti ljudje, če bodo prenehali kaditi ali pa tisti, ki ne bodo nikoli začeli, ne bodo dajali tega denarja v nogavico. Kot veste, so to vedno bolj revni ljudje (ker se seli kajenje med reveže), ki ta denar krvavo potrebujejo za hrano. Se pravi, denar bo pritekel v državno blagajno z drugimi davki, res ne tako zelo krasno in lepo, kot prihaja s tobačnimi, pač pa bo del denarja šel domači industriji, ker se bo potrošnja prebivalstva povečala.</p>
               <p>Zagovorniki slovenske tobačne industrije trdijo, da skušamo uničiti 3 tisoč delovnih mest. Če verjamete ali ne, teh 3 tisoč delavcev nam umre v dveh letih zaradi tobaka. V dveh letih umre 3 tisoč ljudi v Sloveniji, mlajših od 46 let, zaradi tobaka. Torej ne bi smel biti problem novih delovnih mest.</p>
               <p>Blagovna znamka. Moram povedati, da smo se tudi zagovorniki zdravja tako potrudili kot zagovorniki tobačne industrije, čeprav nismo imeli toliko denarja v rokah. K sreči, imamo za seboj mogočno organizacijo - Svetovno zdravstveno organizacijo - ki nam je pomagala zbrati podatke. Torej, če je kdo od vas bral analizo Maks Plankovega inštituta, lahko vidi, da so pozabili dodati tiste dele členov, kjer so omejitve prenosa logotipa iz ene države v drugo. Pripravila sem vam v materialu, kar nekaj členov je, kjer je jasno napisano, da je prepoved prenosa tistega logotipa, ki je v nasprotju z moralo ali javnim redom in še posebej, če so take narave, da zavajajo varnost. Torej, tobačni logotip popolnoma jasno zavaja javnost.</p>
               <p>Še en člen bom navedla. Vsaka država bo sama presodila, (to je še vedno Pariška konvencija), pod katerimi specifičnimi pogoji bo blagovna znamka zaščitena in lahko zavrne zaščito, če je blagovna znamka v nasprotju z javnim interesom. 80% Slovencev se je izreklo proti širjenju kajenja. Če boste podprli amandmaje, ki jih predlaga Vlada, se boste odločili proti tem 80% Slovencev.</p>
               <p>Slišala sem, žal, šele sedaj, da je Vlada pridobila mnenje Mednarodne trgovinske zbornice. Zelo mi je žal, ampak jaz do sedaj tega mnenja nisem videla. Nekateri so me ravnokar spraševali, ali bo to moj poraz, če bo zakon sprejet z vsemi temi amandmaji, ki seveda najhuje kar dovoljujejo, dovoljujejo uporabo logotipa. Torej, dovoljujejo še naprej, da bo tobačna industrija s prefinjenimi metodami vsejevala v možgane naših otrok podobo tobaka tako, da bodo ti za tobak zagrabili takrat, ko bodo v najhujši stiski. - Ne bo moj poraz. Če ta parlament danes ni toliko sposoben, da bi sprejel prepoved blagovne znamke, potem bo to poraz tega parlamenta, bo poraz vseh tistih, ki boste blagovno znamko zagovarjali. Žal mi bo. Moram reči, da moram pokritizirati tudi gospoda ministra. Seveda se da še naslednja leta debatirati o tem, ali pa sprejemati še malo bolj restriktivno, pa še malo bolj restriktivno - čeprav jaz sploh ne vidim vmesne stopničke. Mislim, da pri logotipu je samo da ali ne. Tobačni logotip da ali ne. Mislim, da si en zdravstveni minister ne more dovoliti razmišljanja kot nek general, ki vnaprej razmišlja: toliko in toliko vojakov bom izgubil, da bom dobil bitko.</p>
               <p>Recimo, da je polovica bitk za osvoboditev nekega naroda. Ta bitka, ki jo sedaj bijemo, je samo za dobičke tobačne industrije. Če bomo dovoljevali logotip naslednjih pet let, bo pač pet let dlje umrlo najmanj 3.500 ljudi. Kajti, epidemija tobačnih smrti v Sloveniji še ni na svojem višku. Šele sedaj smo prvič opazili, da je padlo število kadilcev, kar pomeni, da bo čez 15 let začelo padati število raka na pljučih.</p>
               <p>Torej, če bo zakon izglasovan z amandmaji, ki jih predlaga Vlada, bo to vaš poraz, kolegi, ki boste glasovali za te amandmaje.</p>
            </sp>
            <sp xml:id="SDZ1-Redna-22-1994-06-20.sp133">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Zmago Jelinčič, izvolite.</p>
            </sp>
            <sp xml:id="SDZ1-Redna-22-1994-06-20.sp134">
               <speaker>ZMAGO JELINČIČ:</speaker>
               <p>Hvala lepa. Gospa Kožuhova je lepo govorila. Vendar je bilo tudi tukaj nekaj nejasnosti, če vzamemo samo pri številkah. Rekla je najprej, da v dveh letih umre 3 tisoč ljudi od tobaka. Torej 1.500 ljudi na leto. Na začetku je rekla, da letno umre okrog 3.500 ljudi od tobaka. Potem je enkrat rekla, da letno umre pet krat več ljudi, kot v prometnih nesrečah, to je okrog 2.500 ljudi. In še rekla je, da umre tudi približno pet krat več kot pri samomorih, to je pa okrog, če je samomorov 600 ali več, pride to 3.000 ali več ljudi na leto.</p>
               <p>Mislim, že tukaj so številke zelo nekonsistentne, zato razumem, da je gospa Kožuhova, in tako tudi jemljem njeno razpravo, govorila bolj iz srca kot iz pameti.</p>
               <p>Kar se tiče vzgoje. Res je, da je vzgoja tista, ki mora urejati te zadeve. Konec koncev, ko je človek polnoleten, ga nihče nima pravice siliti, ali bo kadil ali ne bo kadil in ravno tako, ali bo nehal kaditi ali ne bo nehal kaditi. Jaz sem sicer nekadilec, vendar pa puščam tudi tistim, ki kadijo, prosto voljo. Tako kot jaz ne dovolim, da bi me nekdo silil, da začnem kaditi, puščam ljudem, naj pač kadijo, če jim paše. To je njihova zadeva, če jim bo škodovalo. Če gremo pa tako daleč, da bi ljudi silili v kaj takega, potem jih pa silimo v to, da jim recimo jaz v moji bližini ne bom dovolil kaditi. Ampak tudi to je moja pravica, da o tem odločam.</p>
               <p>Ko govorimo o reklami, o prefinjeni reklami, mislim, da prefinjena reklama danes uporablja predvsem tiste teze, ki govore o boljšem oz. manj škodljivem tobaku. Vsa reklama sveta in Evrope temelji v bistvu na tem, kako novejše vrste cigaret vsebujejo nižjo stopnjo nikotina in nižjo stopnjo katrana. Zato bi pomislil, da s tem, če ne bomo imeli, če ne bi imeli te reklame, v bistvu ne vem, če ne bi naredili koraka nazaj pri vseh teh zadevah. In tudi tistih nekaj milijard ameriških dolarjev, ki se jih porabi za reklamo za cigaretne izdelke, mislim, da tudi če v Sloveniji prepovemo vso reklamo, ne bo zmanjšalo teh milijardnih stroškov in teh milijardnih vsot. Zgodilo se bo zgolj to, da ne bodo, kdor koli pač kadi, ne bo več kadil slovenskih cigaret, ampak bo kadil tuje cigarete, kajti, slovenski zakon ne bo imel nobenega vpliva na reklamiranja na MTV, na satelitskih televizijah in kjer koli drugje. To se pravi, edina zadeva, ki se bo zgodila, bo to, da ne bodo kupovali domačih cigaret, ampak, da bodo kupovali tuje.</p>
               <p>Mislim, da ne moremo ravnati na tak način, kot je govorila gospa Kožuhova, kajti v tem primeru bi potem morali ravno tako prepovedati vse avtomobile, kajti na leto je v Sloveniji približno 500 mrtvih, kakšnih 100 tisoč ranjenih in zaradi svinca v bencinu (kajti ni še ves neosvinčen bencin), je tudi toliko in toliko drugih bolezni, predvsem dihal. Hvala lepa.</p>
            </sp>
            <sp xml:id="SDZ1-Redna-22-1994-06-20.sp135">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospa Mateja Kožuh-Novak.</p>
            </sp>
            <sp xml:id="SDZ1-Redna-22-1994-06-20.sp136">
               <speaker>DR. MATEJA KOŽUH-NOVAK:</speaker>
               <p>Oproščam se, samo pojasnila bom številke, zakaj sem rekla, da v dveh letih umre 3 tisoč ljudi. Umre jih nekaj več kot 3 tisoč, samo nesmisel je govoriti številke. Namreč polovica od 3.570 umrlih so mlajši od 64 let, torej delavci. Zato sem govorila, da v dveh letih umre takšno število delavcev, kot je delavcev tobačne tovarne; pa bom bolj eksaktna: še nekoliko več. Hvala, ker ste me popravili. Dejansko je sedemkrat več smrti, ne petkrat. Zelo sem vam hvaležna. Upam, da bo to naredilo na vas večji vtis, kot je naredilo prej.</p>
               <p>Da pa tudi gospod Zmago, sicer ne govori s srcem, ampak s čim drugim, bom pa rekla tole, da zakon v ničemer ne prepoveduje kajenja kadilcem. Edini smisel tega zakona je - in tako je tudi napisano - da tobačna industrija ne more reklamirati. Če pa mislite, da je to, da bo polovica prostora v gostinskih lokalih namenjena nekadilcem, to je pa kvečjemu diskriminacija nekadilcev in bi imeli vso pravico, da bi sedaj 72% prostora bilo za nekadilce, kolikor je nekadilcev v Sloveniji.</p>
            </sp>
            <sp xml:id="SDZ1-Redna-22-1994-06-20.sp137">
               <speaker>PODPREDSEDNIK DR. LEV KREFT:</speaker>
               <p>Hvala lepa. Imate repliko, gospod Topler. Dobro. Besedo ima gospod Feri Horvat. Repliko ima gospod dr. Leo Šešerko, prosim. Vi ste se pa redno prijavil gospod Topler.</p>
            </sp>
            <sp xml:id="SDZ1-Redna-22-1994-06-20.sp138">
               <speaker> DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Imam repliko na gospod Jelinčiča. In sicer vidim v njegovi argumentaciji presenetljiv nastop, deloma izkrivljanja pomena in smisla tega zakona, deloma poizkus smešenja tistih, ki opozarjajo na škodljivost nekaterih določb in tudi na, po mojem mnenju, nepravilno smer amandmajev Vlade in pa predvsem zagovarja nekaj čistih materialnih interesov, ki jih tobačni lobi ima ne samo na Slovenskem, ampak celo v mednarodnih razmerjih. Strinjam se s tem, da gospod Jelinčič očitno ni govoril iz srca, verjetno tudi ni govoril iz razuma, prepričan pa sem, da nekateri, ki bodo danes tukaj še pri nekih drugih amandmajih govorili, bodo govorili iz finančnih interesov svojih strank.</p>
               <p>Kar zadeva vprašanje reklame. Gre za evidentno zdravju škodljivi izdelek in mi diskutiramo sedaj, ali dovoliti to reklamo ali je ne dovoliti. Kar pa zadeva te toliko omenjane televizijske reklame za tobačne izdelke - lepo vas prosim! Glejte malo mednarodne televizijske postaje. Kje vidite reklame? Razen, recimo, na nekaterih posnetkih mednarodnih avtomobilskih tekmovanj - nikjer. Čistih oblik direktnega reklamiranja tobačnih izdelkov ni in zato se, naj nanje prosim, nihče ne sklicuje. Hvala.</p>
            </sp>
            <sp xml:id="SDZ1-Redna-22-1994-06-20.sp139">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Feri Horvat. Za njim bo dobil besedo še gospod Vladimir Topler. Izvolite.</p>
            </sp>
            <sp xml:id="SDZ1-Redna-22-1994-06-20.sp140">
               <speaker>FRANC (FERI) HORVAT:</speaker>
               <p>Spoštovani gospod podpredsednik, spoštovane kolegice in kolegi! Jaz bom podrl amandmaje Vlade in tudi amandmaje skupine poslancev. Pri tem pa moram takoj zavrniti etiketo, ki jo je naslovila moja zelo spoštovana kolegica Mateja Kožuh, ki jo zelo cenim kot strokovnjaka in kot človeka in niti malo ne dvomim v najboljši namen in iskrenost angažiranja na tem projektu, vendar prav poznavajoč njene profesionalne in človeške kvalitete sem pa zelo prepričan, da je njen domet možnosti vpliva na omejevanje kajenja dejansko dosti večji, kot ga pa daje sam ta zakon in ne bi bilo dobro, če bi se samo pri tem lomila kopja. In mimogrede rečeno, kot ste lahko videli iz poročila matičnega odbora, je amandmaje podprl tudi Odbor za gospodarstvo. Dejstvo je, da rešitve, ki so zagotovljene s temi amandmaji, da so realistične, da so razumne in v skladu s pretežno ureditvijo v Evropi v tem trenutku; ne govorim o tistem, kar bo jutri. Mislim, da se moramo primerjati predvsem v Evropi, kjer živimo, kjer imamo največ gospodarskih odnosov in seveda tudi drugih povezav. Upoštevati je potrebno dejstvo, da živimo v odprtem medijskem prostoru, in da prihajajo dnevno preko tujih medijev - kljub vsem omejitvam in restrikcijam in prepovedim v tujini - še vedno vsakodnevna števila propagandna sporočila predvsem preko raznih oblik indirektnega komuniciranja, tudi oblik, ki jih je pravkar omenil dr. Šešerko. Zato trdim, da popolna prepoved, kot se zanjo vrsta kolegic in kolegov zavzema, popolna prepoved oglaševanja, tudi indirektnega, ne bo dosegla željenih ciljev, prizadela pa bo domačega proizvajalca in blagovne znamke, pod katerim proizvaja in prodaja. To dokazujejo tudi podatki za druge države, ki so uvedle popolno prepoved. Tako se je na primer na Norveškem, ker so 1976. leta popolnoma prepovedali propagiranje tobačnih izdelkov, delež domačih znamk zmanjšal od 35% na 10% udeležbe v celotni prodaji cigaret.  Na Finskem, kjer so uvedli prepoved leta 1978, se je zmanjšal delež domačih znamk od 70% na 25% in v Italiji od 90% na 45%. Spomnil bi na to, da popolna prepoved velja med 24. državami v OECD le v 7 državah, (druge o tem razmišljajo ali pa to tudi pripravljajo). In dejstvo je, da kakorkoli gledamo na študijo, ki jo je pripravil sloviti Maks Plankov institut, iz tega izhaja, da je zelo verjetno, da tvegamo konflikt s Pariško konvencijo. Spomnil bi na to, da se je Slovenija v sporazumu, ki ga je podpisala z Evropsko unijo, med drugim zavezala tudi za to, da bo spoštovala določila Pariške konvencije.</p>
               <p>Maks Plankov institut je gotovo ena najbolj ugledna in najbolj avtoritativna strokovna ustanova za mednarodno patentno avtorsko in konkurenčno pravo. Kot vidimo iz študije, ki jo je po naročilu Vlade ta institut pripravil na temo o konpatibilnosti 10. in 11. člena s Pariško konvencijo in z zakonodajo v Evropski uniji, padejo v oči zlasti naslednje tri ugotovitve.</p>
               <p>Prvo, institut ugotavlja, da so bile prvotne rešitve, ki so bile v predlogu zakona za drugo obravnavo, da so na splošno v skladu z regulativo v evropskih državah in s Pariško konvencijo (citiram navedbo tega instituta), da pa v zvezi s tem, kar se je zgodilo v drugi obravnavi, to je sedanjo dikcijo, če ne bi sprejeli amandmajev k 10. členu in tudi k 11. členu, da gre za rešitve, ki so dosti bolj restrektivne kot v evropskih državah. Nisem prepričan, da je najbolj razumno in da si to lahko privoščimo.</p>
               <p>Drugič, ta isti institut ugotavlja na strani 7, da ima Slovenija pravico oblikovati zakonodajo za omejevanje potrošnje tobačnih izdelkov. Toda Slovenija bi morala upoštevati oziroma spoštovati temeljne pravice, kot lastninska pravica in svoboda izražanja (lastninska pravica - gre za blagovne znamke), kakor tudi svobodo tiska in pravico do informiranja. To je tisto, kar je minister Voljč uvodoma govoril.</p>
               <p>Tretjič, v končnih pripombah in v predlogu na strani 11, pravi Maks Plankov institut dobesedno sledeče: Priporoča se ureditev, ki bi dovoljevala uporabo blagovnih znamk za tobačne in netobačne izdelke. Zelo pomembno je potem, kar pravi v zadnjem odstavku in kar je tudi vsebovano v amandmaju Vlade na 10. člen. "Oglaševanje za netobačne izdelke, ki nosijo logo ali blagovno znamko, uporabljano ali registrirano za tobačne izdelke, je prepovedano samo, če takšni netobačni izdelki s svojo pojavnostjo in izgledom, dizajnom, direktno navajajo na tobačne izdelke. Na primer: cigarete iz čokolade, žvečilni gumi v obliki cigarete itd."</p>
               <p>Tu bi spomnil na primer iz Finske, ki ga imamo tudi v prilogi v tej študiji, kjer je absolutna prepoved propagiranja, vendar vidimo, da finske revije na veliko propagirajo Marlboro Clasic. In zanimiva je razsodba vrhovnega sodišča Finske, ki je reklo, da to ni zavajanje oziroma navajanje potrošnika na kajenje in je dovolilo tako propagiranje kljub taki absolutni prepovedi.</p>
               <p>Iz te študije torej nedvomno izhaja, da bi pomenila takšna dikcija, kot je sedaj v predlogu zakona, sicer neformalno, a dejansko kršenje Pariške konvencije; ker pomeni omejevanje uporabe mednarodno registriranih blagovnih znamk, bi bila v nasprotju s sporazumom z Evropsko unijo in tudi z 22. členom zakona o varstvu industrijske lastnine.</p>
               <p>Ne bi govoril o posledicah, ki se nanašajo na samo tobačno tovarno, o čemer je kolegica Kožuhova govorila, ampak bi rad ponovno opozoril na posredno škodo za Slovenijo, ki bi jo lahko to izzvalo. Dejstvo je, da imamo v Sloveniji zelo sodoben zakon o varstvu industrijske lastnine, ki je tudi v mednarodnih strokovnih in drugih krogih naletel na zelo pozitiven odmev. To dokazuje tudi dejstvo, da je Slovenija svojim predstavnikom v članstvu v Izvršnem komiteju Pariške konvencije, ki je hkrati koordinacijski komite Svetovne organizacije za industrijsko intelektualno lastnino in dejstvo je, da je prav nespoštovanje pravic iz industrijske lastnine eno najbolj občutljivih vprašanj v mednarodnih ekonomskih odnosih.</p>
               <p>Argument, da celo nekatere države, ki so članice Evropske unije, ne spoštujejo te Pariške konvencije, ni dovolj prepričljiv, kajti to, kar si lahko Francija dovoli, si mi lahko dovolimo manj, ki šele prihajamo oziroma kandidiramo v to Evropsko unijo.</p>
               <p>Tako, da bi zaključil s tem, da sem za to, da se omejuje, glede na škodljivost, uporabo tobačnih izdelkov, vendar ne izključno in na ta način, da se absolutno prepove oglaševanje, ampak je še vrsta drugih dodatnih možnosti. Sem za postopnost, sem za to, da naši ugledni strokovnjaki, tukaj prisotni in tudi drugi, sodelujejo in se angažirajo pri mulateralnih aktivnostih - razen v okviru VHV-oja, bi predvsem predlagal, da se to zgodi v okviru Evropske unije, ker je treba tudi o drugih aspektih voditi računa, kot je zaščita industrijske lastnine, blagovne znamke in podobno. In preko take aktivnosti z mednarodno zakonodajo potem priti do zaželjenega stanja. To bo gotovo dalo tudi večje efekte in ne bomo prihajali v kolizijo z mednarodnimi normami.</p>
               <p>In končno, samo mimogrede, ko pravi kolegica Kožuhova, da bi s tem, če bi prepovedali oglaševanje, da bi tobačna tovarna prihranila denar, ki ga sedaj daje za oglaševanje in bi imela več dobička, mislim, da je boljše, če se izjemoma pusti take vrste oglaševanje, kot se omogoča z amandmaji, da lahko oglašuje za manj škodljive cigarete, za lažje cigarete; s tem bo več narejeno za preprečevanje škodljivih učinkov kajenja - prisiljeno oziroma omogočeno bo tej tovarni, da pospešuje tehnološki napredek, izvoz in podobno. Sem za to, da tudi od davkov za cigarete namenimo več denarja za vzgojo, to je za preventivo, za preprečevanje kajenja. Hvala.</p>
            </sp>
            <sp xml:id="SDZ1-Redna-22-1994-06-20.sp141">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali imate vi repliko gospod Thaler? Gospod Thaler, ste se vi javil k repliki? Prosim, repliko ima gospa Mateja Kožuh Novak.</p>
            </sp>
            <sp xml:id="SDZ1-Redna-22-1994-06-20.sp142">
               <speaker>DR. MATEJA KOŽUH-NOVAK:</speaker>
               <p>Saj mi je težko, drage kolegice in kolegi, da vam kradem čas, ampak moram dodati nekaj izjav k izjavi gospoda Ferija Horvata.</p>
               <p>Prvič. Maks Plankov inštitut ne pove, da Pariška konvencija ni vrhovni dokument, da se mora nanašati ali mora skupaj gledati vsaj s 7 dokumenti. Vam bom samo enega prebrala in sicer Mednarodni dogovor o civilnih in političnih pravicah, ki v 19.2. členu jasno poudarja pravico do svobodnega izražanja, na katero opozarja tudi ta analiza Maks Plankovega inštituta. Analitiki tega inštituta pa niso upoštevali 19.3. člena, torej naslednjega istega dogovora, ki piše takole: "Izvajanje pravic, ki so navedena v poglavju 2, ima tudi svoje specifične dolžnosti in odgovornosti, zaradi tega so lahko podvržene določenim omejitvam, ki pa so lahko samo take, ki jih predpiše zakon in so nujne: a) zaradi upoštevanja pravic in ugleda drugih, b) za zaščito državne varnosti, v smislu zaščite javnega reda ali zdravja prebivalstva ali morale".</p>
               <p>Še o eni stvari bi rada dopolnila gospoda Horvata. Ni bila samo ena tožba na Finskem, ampak so bile 4 tožbe na Finskem. Prvi dve tožbi, vse so se nanašale na indirektno reklamiranje,  je dobila industrija - drugo tudi zato, ker je podkupila zdravnika (imam njegovo ime in imam vsoto, ki jo je ta zdravnik dobil od tobačne industrije), da je pričal za tobačno industrijo. Tega zdravnika toži Finsko zdravniško društvo in je vprašanje, če ne bo izgubil licence.</p>
               <p>Zadnji dve tožbi je dobila finska država proti tobačni industriji - in obe sta se nanašali na indirektno reklamiranje. Da pa je res, da Finska z zakonom, kakršnega je imela, ni mogla popolno preprečiti indirektnega reklamiranja, priča dejstvo, da bo sedajle junija sprejela amandma k zakonu, ki bo posebej prepovedal uporabo tobačnega logotipa za kakršenkoli drug artikel.</p>
            </sp>
            <sp xml:id="SDZ1-Redna-22-1994-06-20.sp143">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Janko Predan, izvolite.</p>
            </sp>
            <sp xml:id="SDZ1-Redna-22-1994-06-20.sp144">
               <speaker>JANKO PREDAN:</speaker>
               <p>Spoštovani gospod podpredsednik, gospe in gospodje! Replicirati bi želel spoštovanemu kolegu Hrovatu, in sicer glede postopnosti. Jaz mislim, da pri tem problemu, s katerimi se srečujemo, postopnosti ni, ker gre pravzaprav za epidemijo. In proti epidemiji se moramo pač boriti s povsem posebnim inštrumentarjem - in ta je gotovo prepoved reklamiranja, direktnega in indirektnega.</p>
               <p>Drugič. Osiromašenje slovenske tobačne industrije. Zakon ne prepoveduje kajenja. Kadili so, kadijo in kadili bodo. Danes prodamo na dan 600 tisoč zavojčkov cigaret dnevno. Vsak kadilec je največja reklama, in to 24 ur, za vsako vrsto cigaret. Ne reklamirati oziroma reklamirati lahko cigareto, pa se mi zdi povsem iz trte zvito, kajti lahke, zdrave cigarete ni. Je samo cigareta, in to kakršnakoli, ki škodi. In če nekdo pokadi na primer 15 cigaret, kjer je veliko tobaka in katrana in vseh aktivnih substanc, bo pač potem, ko bomo prišli z zakonom na lahko cigareto, pokadil 40 in več. Hvala lepa.</p>
            </sp>
            <sp xml:id="SDZ1-Redna-22-1994-06-20.sp145">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Vladimir Topler. Za njim bo na vrsti gospod Tone Peršak, prijavil se je pa še gospod Zoran Thaler.</p>
            </sp>
            <sp xml:id="SDZ1-Redna-22-1994-06-20.sp146">
               <speaker>VLADIMIR TOPLER:</speaker>
               <p>Gospod podpredsednik, spoštovane kolegice in kolegi! Tudi jaz bi repliciral gospodu Feri Horvatu. Govoril je o Maks Plankovem inštitutu. Jaz bi pa rad povedal, kaj si pa mislimo mi, ki smo delali ali delamo na Onkološkem inštitutu. Tam pa je resnica popolnoma drugačna. Vsi govorimo sedaj o tem, da uničujemo tovarno. Jaz si upam povedati, da si to želim. Želim si, da bi to tovarno zaprli. To trdim z vso odgovornostjo. Zavedam se, da proizvaja velike dobičke, vendar kolegice in kolegi, vprašati se je potrebno, koliko pa mi potem vračamo za zdravljenje teh 3 tisoč 500 ljudi, ki umirajo v groznih bolečinah, ki se dušijo pri zavesti in tako naprej. Zato na takšne in drugačne trditve ne pristajam. Zakon ima popolnoma jasno rdečo nit. Tobačna tovarna se bo lahko razvijala naprej le na ta način, da si bo dobila nove, mlade potencialne kadilce. In če bomo omogočili propagiranje, če bomo omogočili le kanček reklame, kolegice in kolegi, ne sipajmo si peska v oči, nismo naredili ničesar. Tobačna tovarna ima denar, da si lahko privošči reklamiranje, mi ga nimamo. Lepe besede, ki jih sedaj tukaj govorimo - poglejte, ko smo govorili o akcizi o trošarini na cigarete, so nas bila polna usta, kako bomo ta denar dali v preventivo. In kaj: od 7 milijard jih je bilo najprej namenjenih 70 milijonov. Kolikšen procent je to, vemo vsi, zato smo se pogajali in smo prišli do številke 172 milijonov, ostali denar pa gre v proračun in popolnoma za druge stvari. Mislim, da se tukaj nimamo kaj sprenevedati. In če želimo kaj narediti, naredimo tukaj  radikalen korak (čeprav nisem pristaš radikalizma) prav zaradi tega, da bomo preprečili, da se bo še naprej delalo to, kar se dela sedaj. Hvala.</p>
            </sp>
            <sp xml:id="SDZ1-Redna-22-1994-06-20.sp147">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak. Za njim bo na vrsti gospod Zoran Thaler. Replika. Gospod Omerza ima repliko. Prosim.</p>
            </sp>
            <sp xml:id="SDZ1-Redna-22-1994-06-20.sp148">
               <speaker>MAG. IGOR OMERZA:</speaker>
               <p>Samo to bi rad rekel, da se strinjam s tem, da je kajenje strahovita slaba zadeva, ampak če zapremo tobačno tovarno v Sloveniji, ne bomo izgubili absolutno nič kadilcev. To sem hotel povedati.</p>
            </sp>
            <sp xml:id="SDZ1-Redna-22-1994-06-20.sp149">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak. Prosim.</p>
            </sp>
            <sp xml:id="SDZ1-Redna-22-1994-06-20.sp150">
               <speaker>ANTON PERŠAK:</speaker>
               <p>Rad bi povedal približno, kako se bom opredeljeval in zakaj se bom tako opredeljeval, in pri tem bom skušal čimbolj racionalno govoriti. Prvič, ne bom rekel, da ne poznam tobačne tovarne, ker jo poznam tako, kot poznam tudi TAM, pa tovarno sladkorja v Ormožu in še kakšno drugo tovarno, v kateri sem pač že bil.</p>
               <p>Rad bi povedal, da Tobačna Tovarna Ljubljana je slovenska tovarna, posluje po slovenski zakonodaji, plačuje davek v Sloveniji, ima pa večinskega tujega lastnika - in to po volji slovenske države, ki je to tobačno tovarno prodala tujemu lastniku kot država.</p>
               <p>Rad bi povedal še to, ker se pač pripovedujejo zgodbe, da sem pred dvemi dnevi videl v Ljubljani pred restavracijo Dairy Quenn dva tuja avtomobila s tujo registracijo z velikim napisom Rhotmans. Rhotmans je tuja znamka cigaret, in najbrž tujim avtomobilom ne bomo mogli prepovedati vstopa v Slovenijo, in te stvari se bodo še vedno dogajale; ravno tako kot tujim revijam, kjer reklamirajo tuje cigarete, najbrž ne bomo  prepovedali prodaje v Sloveniji in ravno tako ne satelitskih televizij, ki prenašajo v mnogih primerih komercialne televizije, ne bomo mogli prepovedati gledanja teh programov.</p>
               <p>In razlika med tem, kako bo ta zakon vplival na prodajo, pa na usodo domače, slovenske tovarne in kako bo s prodajo tujih cigaret - nedvomno bo; tako da tega ni mogoče reči in jaz bom podprl.</p>
               <p>Podpiram zakon in ga bom podprl, podprl bom pred tem pa tudi amandmaje, ki jih predlaga delno Vlada, delno skupina poslancev, med njimi tudi sam, ker mislim, da bo potem zakon racionalen in bo približno postavil v isti položaj slovensko tovarno kot kakšne nemške, francoske in kakšne druge tobačne tovarne. Mislim, da nam mora biti interes predvsem to, da je naša industrija v približno enakem položaju, kot tuja na našem trgu, na našem tržišču. Zato se strinjam s tem, kar je povedal na začetku gospod minister in bom v skladu s tem tudi glasoval. Hvala.</p>
            </sp>
            <sp xml:id="SDZ1-Redna-22-1994-06-20.sp151">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Zoran Thaler.</p>
            </sp>
            <sp xml:id="SDZ1-Redna-22-1994-06-20.sp152">
               <speaker>ZORAN THALER:</speaker>
               <p>Hvala predsedujoči! Razprava, ki poteka, je dokaj emocionalna, pa tudi v tem času je bila razprava, ki je v javnosti potekala in v medijih, se mi zdi precej emocionalna in verjetno bodo tudi odzivi na ta zakon, kakršenkoli bo sprejet, taki.</p>
               <p>Zanimivo je, da je tudi odziv tobačne industrije na to razpravo in na ta zakon, ne bi rekel, emocionalen, ampak paničen, ker smo v zadnjem času tarče skoraj paničnega bombardiranja publike s propagiranjem tobaka oziroma cigaret. Recimo s plakati, ki v optimističnem tonu najavljajo, da je danes moj dan in so lepaki za reklamiranje cigaret.</p>
               <p>Kakšno je moje stališče o tem zakonu? Mislim, da smo v drugem branju sprejeli dober zakon, in da bi ga veljalo takega ohraniti tudi po tretjem oziroma ob dokončnem sprejemu. Namreč, kaj se je treba zavedati po mojem mnenju? Stališče do cigaret in kajenja in tako naprej, lahko rečemo, se dramatično spreminja in je to, kar mi želimo s tem zakonom doseči, v svetovnem trendu spreminjanje stališča do kajenja. Na tak hiter način se stvari spreminjajo tudi v evropskih državah in praktično ni evropske države, predvsem pa članice Evropske unije, ki ne bi bila v procesu spreminjanja zakonodaje in onemogočanja rekrutacije novih kadilcev. Resnično se kadi že stoletja in se bo še stoletja kadilo, če nas ne zadane kakšna druga katastrofa, vendar je očitno tudi, da je neko prekletstvo nad tem kajenjem - morda zato, ker je že Kolumb prelomil tisto prvo pipo miru, ki jo je pokadil z Indijanci in je precej prispeval k temu, da se jih je začelo iztrebljati.</p>
               <p>Vendar tudi sam stojim na stališču, da to ne pomeni, da je potrebno dovoljevati rekrutacijo novih kadilcev. Mi ne prepovedujemo kajenja - in to česarkoli ne samo tobaka itd. Mislim, da je to zelo liberalno stališče. Vsak pač počne s seboj,</p>
               <p>kar mu paše, vendar smo mi najvišji organ v tej državi, ki mora skrbeti za to, da so narodnogospodarski interesi zaščiteni in da ne dovoljujemo, da se načrtno vzgaja nove generacije kadilcev.</p>
               <p>Zato menim, da je potrebno večino amandmajev Vlade zavrniti, ne pa vseh, in ohraniti to progresivnost zakona iz drugega branja, ker bodo ostale članice Evropske unije - mi to še nismo, pa upam, da bomo - težile tudi v smeri, kot to naš zakon ureja. Mislim, da bi bilo zelo dobro, da smo na eni točki, ob enem problemu tisti, ki smo lahko za vzgled tistim, ki si šele prizadevajo, da dosežejo tak standard.</p>
               <p>Namreč, kaj pravi Vlada? Vlada pravi, da se pač reklamiranje prepove, vendar se dovoli določene oblike oglaševanja in v obrazložitvi razlaga "vendarle le pod pogojem, da se s temi ne bi spodbujala poraba tobačnih izdelkov." To je, po domače rečeno, neumnost. Kdo pa oglašuje zaradi kakšnih drugih namenov, kot da spodbuja uporabo tobačnih izdelkov? Oglaševanje je zato in mislim, da je nepotrebno podcenjevati publike tukaj v parlamentu, pa tudi oglaševalcev in tistih, ki jim je oglaševanje namenjeno. Ne verjamem, da kdo obstaja, da bi trošil denar in oglaševal, vsaj v tem primeru, zaradi česar drugega.</p>
               <p>Tako da menim, da je potrebno amandmaje k 10. členu, pa k 12. členu, 13. in 14. členu zavrniti, bi pa podprl b) amandma k 15. členu, ki govori o tem, da se s peti odstavki okrepi nadzor nad izvrševanjem 8. in 9. člena, skratka, da se da direktno nalogo carini, da kontrolira, če tuji proizvajalci ta zakon spoštujejo in da se da direktno navodilo inšpekcijskemu organu, da lahko naloži takojšnjo odstranitev reklamnega materiala na stroške posameznika, ki oglašuje proti določilom tega zakona. To mislim, da bi bilo treba podpreti. To se pravi, tu gre za 22. člen, ta drugi amandma, ki ga Vlada predlaga.</p>
               <p>Skratka, predlagam, ker smo zadnjič z lagodno in zgledno večino sprejeli  dober zakon, da ta večina vztraja v svojem prepričanju, da se ne pusti zmesti  tem usklajenim prizadevanjem, da bi nas zmedli. Hvala lepa.</p>
            </sp>
            <sp xml:id="SDZ1-Redna-22-1994-06-20.sp153">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Franc Zagožen. Za njim bo na vrsti še gospod Anderlič, potem pa še gospod Školč. Razen, če gre za replike. Imate repliko gospod Jožef Školč? Gospod Anderlič vi tudi? Dobro. Repliko ima gospod Jožef Školč.</p>
            </sp>
            <sp xml:id="SDZ1-Redna-22-1994-06-20.sp154">
               <speaker>JOŽEF ŠKOLČ:</speaker>
               <p>Hvala lepa. Tri replike bi imel. Da ne bi bilo nesporazumov, strinjam se s tem, da si je potrebno na najrazličnejše načine prizadevati za to, da bi ljudje manj kadili. To je pa tudi vse, s čimer se strinjam s tistimi ljudmi, ki tukaj z veliko vehemenco zagovarjajo najbolj restriktivne stvari. Tisto, kar se mi zdi najprej slabo je, da ljudje govorijo iz osebnih izkušenj. To je slaba popotnica takrat, kadar se govori o čemerkoli, kar se tiče vseh; bodisi, da gre za zdravnike, ki v bistvu ne morejo pustiti svojih izkušenj iz ordinacije v trenutku, ko govorijo za tem pultom, bodisi, da gre za domače vzgojitelje, ki ne morejo pustiti svoje, spet bom rekel, slabih ali pa dobrih izkušenj doma, takrat ko govorijo tukaj notri. To v bistvu več govori o ljudeh, ki imajo te vrste težave, kot o samih zadevah. Mene ne zanima, kdo ima težave z vzgojo otrok doma in se na nek način bojim tistih, ki zaradi tega govorijo v parlamentu in izkoriščajo moč, ki jim jo dajejo volivci in volivke za to, da potem v bistvu urejajo, takorekoč si bom dovolil reči, družinske zadeve.</p>
               <p>Ravno tako je zelo problematično, da iz drugih poklicev prenašajo te stvari sem. To samo po sebi nikakor niso in še manj smejo biti argumenti. Za neko odgovorno družbo je povsem zadosti, da se ljudje soočijo s posledicami svojih dejanj. Tukaj se mi zdi, da pač mora biti zakonodaja narejena tako, da to omogoča. In kampanje morajo biti tako narejene, da to omogočajo. - Tisto, bom rekel, kar tak zakon, kot se ga sedaj dela, prinaša samo iskanje bolj subtilnih načinov reklamiranja. To ne pomeni, da se bo manj denarja vlagalo v reklamo. Tukaj je škoda jokati, da nekdo ima denar, drugi ga nima. V bistvu, to je industrija, ki ga bo po vsej verjetnosti še nekaj časa imela zadosti, ker je mednarodno organizirana in, bom rekel, ne razumem gospoda Toplerja, ki si s tega mesta prizadeva za zaprtje Tobačne tovarne v Ljubljani, ne da bi vedel, da bodo vse druge tobačne tovarne po svetu še vedno funkcionirale. In ne razumem ljudi, ki mislijo, da naredijo neko veliko delo s tem, ko omejijo stvari v Sloveniji, ne vedo pa, da s tem v bistvu povzročijo samo to, da če niso pogoji primerljivi, da bo tobačna industrija - ne govorim sedaj o Tobačni tovarni -</p>
               <p>poiskala druge načine in še bistveno več denarja vložila v te subtilne načine informiranja.</p>
               <p>Zato ne gre tukaj za to, ker se podtika, za zagovarjanje tistih, ki nekaj imajo s Tobačno tovarno ali pa tobačno industrijo in z drugimi, ampak gre za popolnoma razumen pristop k tem stvarem. In jaz se ljudi, ki imajo svoje travme in jih s tega odra govorijo, bojim, ker bodo naslednji dan pobirali ključe ljudem, ki prehitro vozijo, da ne govorim o stvareh, ki jih imamo tudi v tem parlamentu, da če se kdo boji pijanega človeka, da je potem vsem prepovedano piti kozarec vina ali pa piva. Hvala lepa.</p>
            </sp>
            <sp xml:id="SDZ1-Redna-22-1994-06-20.sp155">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod Vladimir Topler, potem pa še gospod dr. Leo Šešerko.</p>
            </sp>
            <sp xml:id="SDZ1-Redna-22-1994-06-20.sp156">
               <speaker>VLADIMIR TOPLER:</speaker>
               <p>Hvala za besedo. Najprej moram povedati, da se ne pustim tukaj podučevati gospodu Školču, kaj lahko rečem in česa ne smem reči. Najprej bi povedal, strinjam se, da ima Tobačna tovarna denar, vendar ta denar gradi na zdravju in življenju ljudi - ta dobiček. In nikoli se ne bom s tem strinjal. In ko je rekel, da zlorabljam svoj poklic, gospod Školč, moram povedati, da nisem bil izvoljen na isti listi kot vi takrat, in da sem bil v veliki meri izvoljen kot predstavnik ekologov in tudi kot zdravnik.</p>
            </sp>
            <sp xml:id="SDZ1-Redna-22-1994-06-20.sp157">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima gospod dr. Leo Šešerko.</p>
            </sp>
            <sp xml:id="SDZ1-Redna-22-1994-06-20.sp158">
               <speaker>DR. LEO ŠEŠERKO:</speaker>
               <p>No, tu smo sedaj slišali lep primer skrajno perverzne logike, da pravna država v  nobenem primeru ne more delovati - in to nam razlaga nekdo, ki bi moral skrbeti za njeno funkcioniranje in njeno izgradnjo - namreč, če bo Državni zbor sprejel zakon o prepovedi reklamiranja, potem se to nikakor ne bo nikoli uresničilo, zaradi tega, ker je fantazija tobačne industrije brezmejna in si bo izmišljevala vedno nove in nove bolj suptilne načina. Torej, ali perverzno obsceno argumentiranje, ali pa ne dovolj premišljeno. Zakaj? Zaradi tega, ker stoji na predpostavki, da to, kar imamo danes, gospod minister lahko potrdi, da že po današnji zakonodaji ni podlage za reklamiranje tobačnih izdelkov, ampak si vendar lahko dovolijo karkoli, ker ministrstvo stoji na stališču, da ko bo ta zakon sprejet, bo reagiralo.</p>
               <p>Torej, to če hočete, socialistično stanje zakonodaje na tem področju, ki ga imamo danes, da imamo neke predpise, ki se sploh ne upoštevajo, to nam tu nekdo razlaga, da se bo dogajalo tudi vnaprej, pa karkoli bomo počeli. Moram reči, da je to smešenje tega Državnega zbora. Ker če je stvar takšna, potem je čisto vseeno, kaj ta Državni zbor dela, kaj odloča, kaj sklene, lobiji bodo počeli, in seveda tudi drugi ljudje, vsak kar se mu naprej zdi. To pa mislim, da ni možno. Hvala.</p>
            </sp>
            <sp xml:id="SDZ1-Redna-22-1994-06-20.sp159">
               <speaker>PODPREDSEDNIK DR. LEV KREFT:</speaker>
               <p>Hvala. Repliko ima gospod Jožef Školč. Izvolite.</p>
            </sp>
            <sp xml:id="SDZ1-Redna-22-1994-06-20.sp160">
               <speaker>JOŽEF ŠKOLČ:</speaker>
               <p>Hvala lepa. Jaz se ljudem, ki to osebno jemljejo, vsakemu posebej opravičujem, zato tudi nisem gospoda Toplerja posebej apostrofiral, razen v točki, ko je trdil, da je potrebno zapreti Tobačno tovarno. In verjamem, da je vsaka bolečina pomembna, pa bodisi da jo povzroča tak ali drugačen razlog.</p>
               <p>O drugih stvareh bi se dalo na veliko govoriti, ampak poglejte, kaj pomeni - gospod Šešerko, ki misli, da s svojo sveto pravičnostjo lahko doseže to, da bo prepoved popolna. Recimo logotipi na teh avtomobilih. Sprašujem, ali bo potem, ko bo nek avtomobil tuje registracije prišel na mejni prehod, ali bo zaradi tega, ker ima neko nalepko, kjer piše BOSS, ali tudi Filter 57 (ne nazadnje je tudi to mogoče napisati v Avstriji), ali bo potem imel dovoljeno, da vozi po Sloveniji, ali ne bo imel; da ne govorim o drugih rečeh.</p>
               <p>Ne vidim razloga, če ni ta kontrola popolna, bom rekel v smislu sistema, ki so ga do perfekcije  speljali v Severni Koreji, ali pa pred leti v Albaniji, da se mi to gremo sredi Evrope, ki je odprta na vse strani. O tem ga sprašujem, kako je mogoče to speljati na tako majhnem teritoriju? Ne bi hotel sedaj tukaj naštevati niza nekih idej, ker gre za zelo banalne stvari in na drugi strani za prepričanje, da je mogoče s sveto preproščino te stvari urejati. Tega, žal, ni mogoče.</p>
            </sp>
            <sp xml:id="SDZ1-Redna-22-1994-06-20.sp161">
               <speaker>PODPREDSEDNIK DR. LEV KREFT:</speaker>
               <p>Hvala lepa. Vidim da ni več replik. Je replika, gospod Žarko Pregelj? Dobro. Besedo ima gospod dr. Franc Zagožen. Izvolite.</p>
            </sp>
            <sp xml:id="SDZ1-Redna-22-1994-06-20.sp162">
               <speaker>DR. FRANC ZAGOŽEN:</speaker>
               <p>Spoštovani predsedujoči, spoštovani zbor! Jaz sem kadilec in vem, da mi cigarete škodijo. Če bi s tem zakonom dosegel, da neham kadit, bi tudi glasoval zanj. Glasoval bi tudi za vse te predloge, za popolno prepoved - čisto resno - če bi verjel v to, da bi lahko na ta  način dosegi cilje, ki jih zagovorniki tega zagovarjajo; ker jih tudi jaz.</p>
               <p>Menim, da enostavno ni pogojev, da bi na tak način dosegli bistveno omejitev kajenja. Pomembno se mi zdi to, da je tudi gospa Kožuhova ugotovila, da se število kadilcev v Sloveniji zmanjšuje, in to v času, ko imamo pravzaprav tako agresivno propagando za cigarete, kot jo nikoli dosedaj nismo imeli. Se pravi, da je veliko drugih, očitno bolj pomembnih faktorjev, ki na to vplivajo.</p>
               <p>Zato se mi zdi, da je primerno podpreti predloge Vlade in tudi skupine poslancev, ki jih je podprl tudi Odbor za gospodarstvo in da bi na ta način dobili primerljivo zakonsko ureditev, kot je v drugih  državah Evropske unije in  se s tem ne bi povsem izolirali; izolirali namreč samo z zakonsko ureditvijo, ne pa od reklame, ker bi s tem prepovedali samo domačo reklamo, ne pa tuje, ki prihaja v državo.</p>
               <p>Zato bom podprl te amandmaje Vlade in tudi poslanske skupine in upam, da bodo izglasovani. Če se bo pa v bližnji prihodnosti pokazalo, da bodo reklamiranje opuščale tudi sosednje države in da se bomo lahko reklamiranju izognili, tudi tistemu, ki prihaja preko meja, potem bom seveda tudi doma podprl tako rešitev. Dokler pa ne bi dosegli ciljev, ki bi jih radi, ampak več negativnih kot pozitivnih učinkov, menim, da je taka sprejemljiva rešitev, kot je s temi amandmaji predlagana, za zdaj še najboljša. Hvala lepa.</p>
            </sp>
            <sp xml:id="SDZ1-Redna-22-1994-06-20.sp163">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Anderlič; potem pa sta se prijavila še gospoda Ivan Sisinger in Žaro Pregelj ter gospod Ivan Verzolak.</p>
            </sp>
            <sp xml:id="SDZ1-Redna-22-1994-06-20.sp164">
               <speaker>TONE ANDERLIČ:</speaker>
               <p>Spoštovani! Očitno je, da je pri tej razpravi nekako ločnica med tistimi, ki zagovarjajo popolno prepoved in omejevanja in pa seveda tistimi, ki bi radi tudi to področje uredili na način, kot je to nekako  v razvitih državah oz. tam, kamor naj bi se Slovenija v bližnji prihodnosti uvrstila. Jaz seveda menim, da je bistven problem pri vsem tem, da se preprosto meša kar nekaj stvari. Ko govorimo o uporabi blagovne znamke oz. logotipa, zanesljivo ne pomeni, da se s tem zavzemamo za to, da bi se povečevalo kajenje oz. da bi se ne delalo na preventivnih in  drugih ukrepih za boljše zdravje, za odvajanje kajenja in preprečevanje mladim, da kadijo. Gre preprosto za to, da se spoštujejo neki standardi. In  država je toliko demokratična in toliko pravna, kot ima take predpise, ki so uresničljivi in ki jih seveda tudi uresničuje. Žal je tako, da je v malo državah, ki imajo prepoved oglaševanja, ta prepoved tudi uspešna. Mene moti predvsem to, da se pri tej delitvi na nek način, kot sem že prej rekel, delimo na tiste, ki zagovarjamo svobodni tržni pretok informacij in nasploh svobodo izbire, ob tem, da tista druga stran, ki je za popolno prepoved, ne predlaga niti enega samega ukrepa za to, da bi se resnično kaj naredilo za odpravo kajenja ali da bi državljani, ki kadijo, manj kadili, da bi se poboljšalo zdravje itd. Svetovni trendi zanesljivo niso v tem, da posamezne države prepovedujejo uporabo blagovnih znamk, logotipov itd., in ne prepovedujejo seznanjenja potrošnikov z novimi proizvodi, s proizvodi, ki so manj škodljivi tudi v tem primeru, ko govorimo o tem, ampak so svetovni trendi v spreminjanju kulture. In samo tam, ker so bili splošni trendi višji standard, višji nivo splošne kulture, se je tudi zmanjšalo kajenje. To se da z vrsto argumentov dokazati. Zanesljivo je tudi to, da prohibicija, tako pri prepovedi uporabe alkohola kot tudi na področju uporabe ali oglaševanja tobačnih izdelkov, ni dala rezultatov.</p>
               <p>Zato podpiram Vlado, ki je pripravila dober zakon že za drugo branje, ki je bil konsistenten in je bil primerljiv z ureditvami, ki jih nudijo tudi mednarodne konvencije in pa seveda tudi instituti, ki so bili danes tukaj že omenjeni, predvsem Maks Plankov institut in tako naprej, zagovarjajo kot tisti kriterij, ki ga je potrebno, če hočemo iti v korak z razvitimi državami, upoštevati. In v tem primeru je tudi za tretje branje Vlada pripravila amandmaje, ki sledijo tej usmeritvi. Sevea bom te amandmaje podprl kot tudi amandmaje skupine poslancev, zato ker menim, da zakona, ki bo nekompatibilen z razvitimi državami, ki bo neuporaben doma, nima smisla sprejemati. Hvala.</p>
            </sp>
            <sp xml:id="SDZ1-Redna-22-1994-06-20.sp165">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Sisinger. Za njim bo na vrsti gospod Žarko Pregelj. Prosim za nekaj več tišine v dvorani.</p>
            </sp>
            <sp xml:id="SDZ1-Redna-22-1994-06-20.sp166">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Moram povedati, da sem bil v določenih težavah že na sami seji matičnega odbora, ali se izreči za podporo predlogom amandmajev Vlade. Hkrati smo formirali, kot imate pred seboj, tudi svoje amandmaje v samem odboru, hkrati pa skupine poslancev in seveda, če izhajam iz te razprave, mislim, da se moramo vendarle postaviti v položaj, da gre za odločitve parlamenta pri tej zadevi, in manj imeti verjetno pred seboj svoje družinske ali kakršnekoli druge čustvene momente pri teh zadevah. To se pravi, s tega stališča bomo morali gledati. Če pa gledam s tega stališča kot poslanec v Državnem zboru, potem pa me verjetno pritegne vendarle to, ko govorimo o zdravju človeka, in ko govorimo o, ne o teh, ki že dolga leta kadijo, ampak če sem poslušal gospo Matejo Kožuh, ona predvsem govori, ne o teh, ki že kadijo ne vem koliko let, govori o teh, ki bi šele komaj začeli kaditi in kako to preprečiti. Mislim, da se to tako enostavno ne bo dalo tako preprečiti, kot si gospa Kožuhova sama domišlja, kajti o samem zakonu ni mogoče tega storiti. Čisto enostavno lahko povem, da je to seveda v veliki meri odvisno tudi od vzgoje in od vsake hiše in od vsake družine naprej. Povedati moram, imel sem tri sinove, pri dveh sem bil uspešen, da sta ostala še do sedaj in vem, da ne bosta nikoli kadila, tako kot jaz ne, sem uspel, da sta nekadilca, pri najstarejšem nisem bil uspešen. Ampak če trije družinski člani ne kadijo, eden kadi, me to niti toliko ne moti. In mislim, da bom tudi temu primerno ravnal pri tem zakonu, ko se bom izrekel ali za amandma Vlade ali skupine poslancev ali celo za predlog matičnega odbora; ker konec koncev, bi lahko naredili nekaj stvari, da bi nam nekdo očital, da posegamo v človekove pravice in da nekomu nekaj jemljemo. Mislim, da tega spet ne moremo delati. Vsak se bo moral soočiti s seboj, kako dolgo bo kadil, ali bo sploh kadil. Vendarle mislim, da je zdravje tisto, na katerega moramo vplivati skozi ta zakon, ki pa nam na nek način to možnost daje, da se bomo izrekli v prid tako eni kot drugi strani, ki ji je potrebno preprečiti to veliko kajenje.</p>
               <p>Meni so nekateri rekli, da naj povem kot gasilec, da so</p>
               <p>mnogi požari povezani z ogorki. To je živa resnica. Ti podatki v gasilstvu kažejo, ampak ne samo v domačih poslopjih, ampak so tudi drugi požari lahko zaradi ogorka, ki ga je nekdo vrgel v travo; od tega imamo več tudi gozdnih požarov. Če ne bi imeli kadilcev v tistem gozdu, bi tega požara ne bilo. Hočem reči, vem da bomo ravnali čimbolj previdno, da ne bomo naredili neke prevelike škode s tem zakonom. Hvala.</p>
            </sp>
            <sp xml:id="SDZ1-Redna-22-1994-06-20.sp167">
               <speaker>PODPREDSEDNIK DR. LEV KREFT:</speaker>
               <p>Replika. Gospod Miroslav Geržina ima repliko.</p>
            </sp>
            <sp xml:id="SDZ1-Redna-22-1994-06-20.sp168">
               <speaker>MIROSLAV GERŽINA:</speaker>
               <p>Hvala lepa, gospod predsedujoči, spoštovani zbor! Moram replicirati gospodu Sisingerju. Lepo je povedal, da je uspešno, ali je to od njega odvisno, apliciral bom na to reklamo ali nereklamo, ali sta se mogoče sinova sama odločila. Pravijo, da zgledi vlečejo, ampak če gledamo tretjega, pa zgled spet ni vlekel. Spodbudilo me je, da sem prišel sem, ko je rekel, kaj morem, če tretji kadi. Ampak potem se dobite v družini, ko je najlepše, ko imate vse tri sinove okoli sebe. Eden zato, ker nič ne da na svoje zdravje, tudi vam ostalim trem in mami škoduje. O tem je bilo dosti govora. Danes se je govorilo o tem, kdo je shizofren ali ni shizofren, ko pusti en del sebe doma, ali nekdo drugi prenese svoje probleme s seboj v parlament itd. Mislim, da eni in drugi želimo najboljše nam samim, našim otrokom itd. in vsem državljanom; zato smo tudi sem izbrani.</p>
               <p>Nekateri so rekli, ja Tobačna tovarna. Če to ukinemo, bodo brezposelni. Brezposelni so problematični, ampak tudi Splošna plovba je problematična, TAM je problematičen za toliko milijonov mark itd. To je enako. Tu delamo cirkus, tam pa nič ni. Ne vem, kaj bomo naredili tu, ko bodo tisti, ki zagovarjate to zadevo, brezposelni.</p>
               <p>Osebno zagovarjam bolj restriktivno zakonodajo glede tega. Ker se slučajno spomnim, ko sem o tem razmišljal, mi je nekdo rekel, ko sem ga vprašal za eno zadevo, za eno prepoved oziroma za redoljubnost med Nemci, pa sem rekel, kako ste se vi tako vzgojili. Pa mi je rekel, saj mi bi bili še slabši kot vi v primerih, ko nimamo restriktivne politike, kaznovalne celo; pa ne pravim, da bi morali mi kaznovati in ukiniti. Absolutno sem proti prohibiciji, ker se strinjam s tistimi, ki pravijo, da je to še slabše. Ampak navajati je treba same sebe, ker o tem govorimo tu, in tudi svoje potomce in sodržavljane, da je to škodljiva stvar. Mislim, da je dejansko že nekdo rekel pred mano, da premalo storimo v tej smeri, da bi osvestili, to se pravi informirali vse državljane v tej državi, da je kajenje škodljivo in smrtno nevarno. In zato, če bo prišlo do tega, da bodo ti amandmaji, ki omogočajo reklamiranje, pa čeprav bodo majhen krog, se pravi samo Slovenijo, pa mogoče malo v teh naših sosednjih državah prepovedali kajenje, bi pa predlagal, da bi na reklame, ki bodo, če bo taka volja parlamenta, reklamirale tudi tobačne izdelke, čeprav tudi logotipi za majhne otroke reklamirajo najprej bonbončke itd., in višja faza je cigareta. Cigareta, naslednja faza je lažja cigareta - moderno, pa zdravje varujemo itd. Na tisto reklamo bi narisal veliko mrtvaško glavo - in bi predlagal amandma - za lažje cigarete pa manjšo mrtvaško glavo. Ker po tistih cigaretah se lažje umre, ampak umira se. Govorilo se je o tisočih in o problemih, ki jih zdravniki poznajo. Saj jih verjetno tudi vsak od nas pozna. Imel sem priliko to poznati, pa so rekli, saj nekateri pa niso kadili, pa so vseeno za rakom umrli. Mislim, da ravno rak na pljučih, zdravniki to zadevo bolj poznajo, je pa vezan na cigarete, na kajenje. In zato ni nič napačno, da se zavzemamo, da se restriktivno uporablja ta zakon, ki po moje, se strinjam s tistimi, ki zagovarjajo tako, kot je napisan iz druge obravnave, in  ne bi šel popravljati in z malo lepšimi barvami risati. Ker smrt je smrt. Mrtvaška glava pomeni smrt, ali je v lepih barvah ali je črna, enako pridete v "trugo" in greste na pokopališče. Hvala lepa.</p>
            </sp>
            <sp xml:id="SDZ1-Redna-22-1994-06-20.sp169">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Žare Pregelj, izvolite. Za njim bo dobil besedo še gospod Ivan Verzolak; prijavila se je pa tudi gospa Danica Simšič.</p>
            </sp>
            <sp xml:id="SDZ1-Redna-22-1994-06-20.sp170">
               <speaker>ŽARKO PREGELJ:</speaker>
               <p>Spoštovani! Ta tema, kot kaže, v Državnem zboru, pa tudi v drugih parlamentih, vedno sproži tako široko razpravo zato, ker je pač tema, ki je v resnici zelo življenjska, hkrati pa tudi za državo izredno pomembna. Verjetno zdaj ni več nobenega, ki dvomi o škodljivosti kajenja, škodljivosti cigaret. Tudi države se tega zavedajo, zato poskušajo cigarete in vse, kar je v zvezi s tobakom, ustrezno obdavčiti. Toda ta ustrezna obdavčitev je še vedno neustrezna. In tu je srž vsega problema. Verjetno problem kajenja ne bi bil tako izrazit, če država ne bi imela od tobačne industrije pomembnega vira za polnjenje državnega proračuna. Tukaj pridemo do tiste stopnje, ki jo tudi ta zakon v resnici ne rešuje. Verjetno je dovoljevanje določene reklame za tobačne izdelke v resnici medvedja usluga. Če bi želeli biti tukaj dokončno načelni, potem ne bi smeli dovoljevati uporabe nobenih logotipov, nobenih blagovnih znamk na tobačnih izdelkih. Verjetno bi morali prodajati tobačne izdelke tako kot prodajamo zdravila - čisto navaden napis. Tukaj notri je namesto čaja tobak. Na škatlici bi moralo biti napisano, da je to strup in napisane bi morale biti vse sestavine tega izdelka, tako kot je napisano na zdravilu, kakšne sestavine ima, kakšni so stranski učinki, kakšne posledice povzroča in verjetno bi na ta način bil ta izdelek dovolj nezanimiv in uporaben zgolj za tiste državljane, ki so zasvojeni s tobačnimi izdelki. In ravno zasvojenost je tisti problem, ki v bistvu povzroča, da lahko tobačna industrija ustvarja take dobičke kot nobena druga. Primerljiva industrija, ki je pa neuradna in prikrita, je še industrija drog, takih in drugačnih, to je mamil. In ker države ne dovoljujejo proste prodaje mamil, razen tobaka in alkohola, se ob tej državni prepovedi razvije ustrezna podtalna trgovina, ki je običajno mafijsko organizirana.</p>
               <p>Glejte. Tukaj pridemo do tiste temeljne odločitve: dovoliti delno reklamo ali ne dovoliti ničesar? V tem trenutku je verjetno za to državo veliko bolj zanimiv eksperiment, da ne dovoli ničesar. Kajti, če se odloči in dovoli zaradi tržnih zakonitosti reklamiranje blagovnih znamk, potem ni naredila ničesar. Verjetno pa manjka v tem zakonu tudi določilo, ki bi prepovedovalo opremljanje tobačnih izdelkov z blagovnimi znamkami. V tistem hipu, poglejte, postane tobak res zgolj še potreba za kadilce in ničesar drugega in popolnoma nezanimiv za trženje. Dokler je pa dovoljena blagovna znamka na škatlici cigaret, je dovolj da so te cigarete na trgovski polici in se že same od sebe reklamirajo, ker so pač tako narejene - v ustreznih barvah in podobno.</p>
               <p>Osebno ne bom podpiral nobenih amandmajev, ki bi dovoljevali reklamiranje cigaret, kajti vem, da kakršna koli še tako subtilna reklama je v resnici veliko bolj škodljiva kot direktna reklama, ki bi prikazovala kadilca. Kajti vse reklame, ki direktno prikažejo kajenje, so v resnici banalne in so same sebi nasprotje. Medtem ko subtilne reklame, ki delujejo nezavedno, so najbolj nevarne celo za tiste državljane, ki se tega najtežje zavedo, to so otroci.</p>
               <p>Tako da menim, da so ti predlogi, da se ta zakon spreminja v smislu dodatnega reklamiranja oziroma zelo kontroliranega reklamiranja v resnici nepošteni in da je potrebno sprejeti zakon tak, kot je, v čisto strogi izvedbi in si kvečjemu prizadevati, da tobačni izdelki ne nosijo več blagovnih znamk. Če to dosežemo, bomo dejansko dosegli to, da bodo tobačni izdelki zgolj nujno sredstvo za tiste, ki so pač zasvojeni s tobakom, za ostale pač popolnoma nepomembni. Hvala lepa.</p>
            </sp>
            <sp xml:id="SDZ1-Redna-22-1994-06-20.sp171">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivan Verzolak.</p>
            </sp>
            <sp xml:id="SDZ1-Redna-22-1994-06-20.sp172">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Rekel bi, veliko mladih, in posebno mladih, pa tudi starejši uživa veliko trdih mamil, za katere ni nikjer nobenih reklam. In vseeno najdejo in pridejo do teh mamil. Zato menim, da bodo ljudje kadili ravno tako cigarete naprej, ne glede na to, ali bodo reklamirana ali ne. Sem proti vsakršnem oglaševanju za kajenje cigaret. Rekel pa bi, da tisti poslanci oziroma tisti, ki se zavzemate za ta predlog, da se pač reklamirajo tobačni izdelki, si ne morem kaj, da si ne bi mislil, da ste pač člani tega tobačnega lobija. Hvala lepa.</p>
            </sp>
            <sp xml:id="SDZ1-Redna-22-1994-06-20.sp173">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič, izvolite.</p>
            </sp>
            <sp xml:id="SDZ1-Redna-22-1994-06-20.sp174">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane kolegice in kolegi! Rada bi v tej svoji kratki razpravi pravzaprav spomnila na izhodišče, ki ga je ob uvodu v razpravo ob zakonu povedal gospod minister, da je to zakon o omejevanju uporabe tobačnih izdelkov in da želi, da bi ta parlament sprejel zakon, ki bo uresničljiv in sprejemljiv v naši državi in tudi v mednarodnem merilu. Poudarjam, da gre za omejevanje uporabe tobačnih izdelkov. Kajti nekatere razprave mi dajejo občutek, da je zakon napačno ali koncipiran ali pa da je naslov povsem napačen. Kajti po tem, če bi sprejeli tisti način razmišljanja, da torej ne gre za omejevanje, ampak za prepoved, bi moral zakon nositi naslov "zakon o prepovedi reklamiranja" ali pa v skrajni obliki morebiti celo "zakon o prepovedi delovanja Tobačne tovarne v Ljubljani".</p>
               <p>Sodim med tiste, ki se zavzemajo za to, da bi sprejeli sprejemljivo in uresničljivo obliko zakona. Sprejemam in podprla bom tiste amandmaje Vlade, ki se nagibajo k temu in tudi nekaj dopolnil, ki sem jih sama sopodpisala.</p>
               <p>Rada bi pa rekla še to, da je treba ta dopolnila, ki jih predlagamo in ki jih predlaga Vlada, trezno in mirno prebrati. Kajti v enem od njih piše tudi to, da je prepovedana kakršnakoli enkratna akcija o informiranju o manj škodljivih izdelkih in da ta enkratna akcija ne sme biti objavljena na televiziji. Po mojem mnenju je odpoved ali prepoved informiranja o manj škodljivih tobačnih izdelkih preko televizijskih ekranov ena od tistih točk, ki so v tem zakonu, če bo tak sprejet, najboljše. Kajti pravzaprav vsi vemo, da dejansko največji vpliv na karkoli ima elektronski medij in med njimi ravno televizija. Hvala lepa.</p>
            </sp>
            <sp xml:id="SDZ1-Redna-22-1994-06-20.sp175">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod minister ima besedo, izvolite.</p>
            </sp>
            <sp xml:id="SDZ1-Redna-22-1994-06-20.sp176">
               <speaker>DR. BOŽIDAR VOLJČ:</speaker>
               <p>Gospe in gospodje! Z zanimanjem sem poslušal vse argumente, ki ste jih v zvezi s tem zakonom povedali. Rad bi opozoril, da je zakon namenjen slovenski družbi, ki jo s stališča kajenja lahko delimo na kadilce in nekadilce. In da zakon upošteva realnost, ki je bila v razpravi omenjena, da bomo s kadilci imeli opravka še naprej, da pa bi želeli s tem zakonom spremeniti dosedanje razmerje, ki se je že začelo spreminjati; se pravi, da bi manj bilo tistih, ki kadijo in manj tistih, ki bodo kadili. Ker je namenjen kadilcem in nekadilcem in ker je tudi ta parlament sestavljen iz kadilcev in nekadilcev, ga moramo sprejeti skupaj. Zato smo ves čas peljali politiko v vsem tem letu, kolikor časa traja priprava na sprejem, da smo sodelovali skupaj z enimi in drugimi, da nismo slovenske družbe na področju kajenja delili na črne in bele, na dobre in hudobne, na tiste, ki so za in na tiste, ki so proti, kot se je danes v nekaterih razpravah tu pojavljalo. Kot minister za zdravstvo bi bil seveda najbolj vesel, če kajenja v slovenski družbi ne bi bilo več, ker se sam zavedam škodljivih posledic kajenja in sem o tem tudi marsikaj pisal in  v svojih razmišljanjih v prvi in drugi razpravi o tem veliko povedal. Vendar pa bi rad povedal, da me enako kot kajenje, kot ministra za zdravstvo, moti tudi veliko število samomorov, veliko število nesreč in še marsikaj, da me moti vidno naraščajoča odvisnost od drog, da bi vse to radi odpravili, vendar tega odpraviti ne moremo kar tako čez noč, kot bi si vsi skupaj želeli.</p>
               <p>V parlamentu bomo v najkrajšem času predložili (naročil sem že, naj se to zgodi), poročilo o rodnosti in umrljivosti na Slovenskem v letu 1993. In takrat bi rad, da bi se v tem parlamentu brez teže nekega zakona črnih in belih, za in proti, pogovorili o tistih vzrokih smrti, ki so preventabilni, ki jih lahko preprečimo (kajenje tudi sem sodi), in ki nam povzročajo velikansko gospodarsko in človeško škodo.</p>
               <p>Tako, kot ste razpravljali, je dokaz o tem, da je vendarle zadeva zapletena, če upoštevamo pravno podlago in vse druge okoliščine. In zaradi tega še enkrat povem, da Vlada tu ponuja nek izhod, tako kot misli, da je dober in da se ga da podpreti.</p>
               <p>Kakorkoli boste sprejeli, še enkrat povem, bo pač sprejeto. Vendar pa bi rad še nekaj povedal - in to me je najbolj zabolelo v vsem, kar se je govorilo - v nobenem primeru ne bom zakona, kakršen bo sprejet, sprejel kot svoj poraz, ker menim, da je zakon, v kakršni koli obliki bo sprejet, velik korak naprej v zvezi z dosedanjo prakso in hkrati kaže tudi na veliko zavest tako parlamenta kot slovenske družbe, da je v zvezi s tem vzrokom obolevanja in smrtnosti tudi pri nas treba nekaj narediti. Hvala lepa.</p>
            </sp>
            <sp xml:id="SDZ1-Redna-22-1994-06-20.sp177">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Ugotavljam, da ne in prehajam k obravnavi in glasovanju o amandmajih, vloženih v tretji obravnavi. Prejeli ste pregled teh amandmajev. Opozoriti vas moram, da so bili amandmaji matičnega delovnega telesa vloženi po poslovniškem roku, zato glede na to, da so tudi vsebovani v pregledu in ker bi bilo glasovanje o njih v nasprotju s Poslovnikom, predlagam, da pred prehodom na glasovanje sprejmemo sklep, da v tem primeru naredimo izjemo in upoštevamo amandmaje matičnega delovnega telesa, ki so bili vloženi sicer prepozno.</p>
               <p>Na glasovanje dajem najprej predlog sklepa, da glasujemo tudi o amandmajih matičnega delovnega telesa, ki so bili sicer poslovniško vloženi prepozno. Prosim, da ugotovimo sklepčnost. Proceduralno, gospod Žare Pregelj, izvolite.</p>
            </sp>
            <sp xml:id="SDZ1-Redna-22-1994-06-20.sp178">
               <speaker>ŽARKO PREGELJ:</speaker>
               <p>Spoštovani predsedujoči! Prosim, pojasnite, na podlagi katerega člena boste dali to na glasovanje? Kolikor se jaz razumem na Poslovnik, je to možno pri sprejemanju dnevnega reda sprejeti v bistvu skrajšanje rokov za vlaganje amandmajev, tako da bi v bistvu morali to takrat sprejeti in zdaj je prepozno. Hvala.</p>
            </sp>
            <sp xml:id="SDZ1-Redna-22-1994-06-20.sp179">
               <speaker>PODPREDSEDNIK DR. LEV KREFT:</speaker>
               <p>Mi ne moremo na ta način pri dnevnem redu glasovati glede na to, da tukaj ni šlo za nikakršno skrajšanje rokov. Zakon je bil predložen v normalnem roku v obravnavo, ima tudi svoj datum, mislim, da je to 11. 5., tako je, in če tega sklepa ne sprejmemo, potem o amandmajih matičnega delovnega telesa ne bomo glasovali. Ali je to vaš predlog, gospod Žaro Pregelj? Gospod Tone Peršak, prosim.</p>
            </sp>
            <sp xml:id="SDZ1-Redna-22-1994-06-20.sp180">
               <speaker>ANTON PERŠAK:</speaker>
               <p>Meni je zelo žal, ampak ta zakon je bil dan v proceduro, ni bil dan kasneje kot v 30 dneh, se pravi, da ni nobenega razloga, zaradi katerega mi običajne roke skrajšujemo. Poleg tega mislim podobno kot gospod Pregelj, da ni nobene poslovniške možnosti za to glasovanje. Če bi že bila, bi morala biti najbrž na podlagi neke razlage poslovniške komisije, ki bi jo bilo treba sprejeti z dvotretjinsko večino. Mislim, da je ni, da te možnosti ni.</p>
            </sp>
            <sp xml:id="SDZ1-Redna-22-1994-06-20.sp181">
               <speaker>PODPREDSEDNIK DR. LEV KREFT:</speaker>
               <p>Jaz se obema zahvaljujem za ti razpravi in umikam svoj predlog, in seveda s tem amandmaji, ki jih je vložilo matično delovno telo, pri glasovanju odpadejo. Če gre za kakšne, ki so nujno redakcijske narave, nas bo sekretariat na to opozoril in bomo po koncu glasovanja in pred glasovanjem o celotnem zakonu o teh amandmajih dobili poročilo.</p>
               <p>Prehajamo h glasovanju. Proceduralno, gospa Mateja Kožuh-Novak, izvolite.</p>
            </sp>
            <sp xml:id="SDZ1-Redna-22-1994-06-20.sp182">
               <speaker>DR. MATEJA KOŽUH-NOVAK:</speaker>
               <p>Ali smem vprašati, kdaj so bili vloženi amandmaji skupine poslancev, ker sem jih jaz dobila šele na Odboru za zdravstvo.</p>
            </sp>
            <sp xml:id="SDZ1-Redna-22-1994-06-20.sp183">
               <speaker>PODPREDSEDNIK DR. LEV KREFT:</speaker>
               <p>Sicer ste to prejeli z gradivom, tako da to na amandmajih piše, 25.5. je datum prejema v pisarni, 25. maj. Gradivo ste prejeli z gradivom za sejo, tako da imate to pri sebi. Na vsakem gradivu, na vseh amandmajih je uradni žig prejema.</p>
               <p>Prva dva amandmaja se nanašata na 10. člen.</p>
               <p>Prvi: Prvi odstavek se spremeni tako, da se glasi: "Prepovedano je vsako reklamiranje tobaka in tobačnih izdelkov." Predlagatelj je Vlada Republike Slovenije; matično delovno telo amandmaja ne podpira.</p>
               <p>Drugi: Doda se nov tretji odstavek, ki se glasi: "Prepovedano je reklamiranje izdelkov označenih z logotipi, znaki ali znamkami, ki se uporabljajo tudi za označevanje tobaka in tobačnih izdelkov, če takšni izdelki s svojim videzom ali namenom uporabe neposredno vzpodbujajo uporabo tobaka ali tobačnih izdelkov". Predlagatelj je Vlada Republike Slovenije; stališča matičnega delovnega telesa nimam zabeleženega. Želi kdo besedo o amandmajih k 10. členu? Ugotavljam, da ne in dajem najprej na glasovanje prvega, torej amandma za spremembo prvega odstavka. Ugotovimo sklepčnost! (50 prisotnih.)</p>
               <p>Kdo je za? Obrazložitev glasu. Gospod Leo Šešerko. Izvolite.</p>
            </sp>
            <sp xml:id="SDZ1-Redna-22-1994-06-20.sp184">
               <speaker>DR. LEO ŠEŠERKO:</speaker>
               <p>Spoštovani! Moram povedati, da bom glasoval proti temu amandmaju zaradi tega, ker ima zakon v sebi neko logiko in se strinjam sicer z gospodom Thalerjem, ki je prej govoril, da nimajo vsi amandmaji enake teže. Za prvega mislim, da nikakor ne gre v tisto logiko, ki jo večina zagovarja.</p>
               <p>In še to bi opozoril, tiste, ki ste govorili tukaj, da so v tej družbi kadilci in nekadilci, in da bomo s tem zakonom polovico nekaterih prostorov dali nekadilcem: nekadilci imajo večino v družbi - veste, da je padlo v zadnjih štirih letih kajenja v Sloveniji z 32% na 28 - dobili pa bodo samo polovico prostorov. Hvala lepa.</p>
            </sp>
            <sp xml:id="SDZ1-Redna-22-1994-06-20.sp185">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? (Ne.) Ugotovimo sklepčnost! Glasujemo o amandmaju k 10. členu pod številko 1. (58 prisotnih.)</p>
               <p>Kdo je za? (32 poslancev.) Je kdo proti? (26 poslancev.)</p>
               <p>Ugotavljam, da je ta amandma sprejet.</p>
               <p>Na glasovanje dajem še amandma pod 2. točko, ki predlaga nov tretji odstavek, istega predlagatelja. Ugotovimo sklepčnost! (61 prisotnih.)</p>
               <p>Kdo je za? (41 poslancev.) Je kdo proti? (18 poslancev.)</p>
               <p>Ugotavljam, da smo tudi ta amandma sprejeli.</p>
               <p>K 11. členu sta prav tako dana dva amandmaja. In sicer prvi: člen se spremeni tako, da se glasi: "Ne glede na določbe 10. člena je oglaševanje tobačnih izdelkov dovoljeno v obliki in podobi blagovne znamke ali logitipa tobačnih izdelkov na izdelkih za promocije, kot so tekstilni izdelki, dežniki, sončniki, galanterijski izdelki in pripomočki za kajenje, ki se delijo odraslim osebam, starim od 18 let, na prodajnih promocijah, na poslovnih prostorih izdelovalca ali trgovca na debelo s tobačnimi izdelki, na službenih vozilih izdelovalca ali trgovca na debelo s tobačnimi izdelki, na izveskih trafik in prodajalen tobačnih izdelkov ter v njih". Predlagatelj amandmaja je skupina poslancev, s prvo podpisano gospod Danico Simšič; matično delovno telo amandmaja ne podpira. Če ta amandma sprejmemo, ker se nanaša na celoten člen, je seveda naslednji brezpredmeten.</p>
               <p>In pod dva: Doda se naslednje besedilo: "Ne glede na določbe prejšnjega člena je reklamiranje tobačnih izdelkov dovoljeno v obliki in podobi zaščitene blagovne znamke ali logotipa na priboru za kajenje, na poslovnih prostorih izdelovalca ali trgovca na debelo s tobačnimi izdelki". Predlagatelj je Vlada Republike Slovenije; matično delovno telo amandmaja ne podpira.</p>
               <p>Želi kdo besedo o teh amandmajih. Gospa Mateja Kožuh-Novak. Prosim.</p>
            </sp>
            <sp xml:id="SDZ1-Redna-22-1994-06-20.sp186">
               <speaker>DR. MATEJA KOŽUH-NOVAK:</speaker>
               <p>Da morebiti zbudim tiste, ki ste zaspali, pa ste za to, da bi pomagali našim otrokom. Glasovala bom proti temu amandmaju, ki je ključen v tem zakonu. Proti zato, ker se čutim odgovorna do svojih otrok in vnukov in prosim, da vsi tisti, ki se čutite do svojih otrok odgovorni in skušate pomagati, glasujete tudi proti temu. To je ključni amandma v tem zakonu. Če bomo sprejeli ta amandma, nismo naredili s tem zakonom ničesar.</p>
            </sp>
            <sp xml:id="SDZ1-Redna-22-1994-06-20.sp187">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ignac Polajnar. Izvolite.</p>
            </sp>
            <sp xml:id="SDZ1-Redna-22-1994-06-20.sp188">
               <speaker>IGNAC POLAJNAR:</speaker>
               <p>Hvala lepa. Jaz bom tudi glasoval proti, ampak ne zaradi tega, kar je govorila gospa Kožuhova, ker me ne prepriča njena argumentacija. Ne pomaga, če takoj ukinemo vsakršen napis, ki bo spominjal na cigareto. Prav nič ne pomaga, dokler se v Sloveniji ne bomo zavedli nečesa temeljnega, da moramo spremeniti odnos do življenja, in da moramo prevrednotiti tudi vrednote. Zato me seveda vse te argumentacije prav nič ne prepričajo in sem tudi prepričan, da sam zakon ne bo ničesar rešil. Naredil bo samo še neke dodatne zmede, ampak vseeno bom glasoval proti temu amandmaju. Zakaj to govorim? Zaradi tega, ker mislim, da otroci ne začenjajo kaditi zato, ker gledajo na televiziji logotipe in tako naprej, ki imajo imena cigaret. Otroci začenjajo kaditi, ker se gibljejo v družbi, kjer se dobesedno pospešuje, ali kjer se postavlja v ospredje obnašanje, ki navaja h kajenju kot vrednota. Jaz se seveda temu na vse načine upiram in svojim otrokom skušam vcepiti nekaj drugega, namreč, da bi moji otroci drugim povedali, ali jim, bom rekel, na nek način, jih prepričali, kako prav bi bilo, da se začnemo obnašati drugače. Povedal bom še nekaj. Saj v Sloveniji ne propagiramo uživanja drog, pa se vseeno uživanje drog širi. Zakaj? Preprosto zato, ker smo pozabili, kakšen odnos bomo imeli do življenja. In to mislim, da je temeljno vprašanje. Zato oprostite, ves čas se danes tukaj nekoliko sprenevedamo. Jaz sem  pa proti sprenevedanju in prav bi bilo, da se Državni zbor čimprej loti tega temeljnega vprašanja, ali imamo toliko moči, da bomo prevrednotili vrednote. Hvala lepa.</p>
            </sp>
            <sp xml:id="SDZ1-Redna-22-1994-06-20.sp189">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite, gospod Vladimir Topler.</p>
            </sp>
            <sp xml:id="SDZ1-Redna-22-1994-06-20.sp190">
               <speaker>VLADIMIR TOPLER:</speaker>
               <p>Hvala za besedo. Kolegice in kolegi! S tistim, kar je povedal gospod Polajnar, se strinjam, da je treba spremeniti miselni vzorec in tudi moralne vrednote, toda kot je gospod Bučar povedal, zakon nekaj dovoljuje in nekaj prepoveduje, ostale stvari se bodo morale dogajati drugje. In to, kot ste rekli, če bo to samo zakon, da bo nekaj napisano, ne bo nič spremenilo. Jaz pa verjamem, da bo spremenilo in zato sem proti temu, da sprejmemo nekaj. Govorite, da ne bo nič spremenilo, pa hkrati podpirate to, in govorimo o pozitivnosti življenja in vsem tem. Kaj so pa reklame drugega kot to, da ti kažejo nekaj lepega, saj zaradi tega se kadi? In želim, da smo proti temu in da vsaj tega amandmaja ne sprejmemo, čeprav  smo že pri 10. členu sprejeli to, da je dovoljeno reklamiranje tudi drugje. Reklamiranje je - še enkrat poudarim, pa smo že vsi povedali - zgolj zato, da bodo dobili novo tržišče, nove mlade ljudi, ki bodo kadili.</p>
            </sp>
            <sp xml:id="SDZ1-Redna-22-1994-06-20.sp191">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janko Predan. Izvolite.</p>
            </sp>
            <sp xml:id="SDZ1-Redna-22-1994-06-20.sp192">
               <speaker>JANKO PREDAN:</speaker>
               <p>Spoštovani! Glasoval bom proti temu amandmaju, tudi zaradi tega - Ustavni sodišči Francije in Kanade, sta bili zaprošeni, da odločita, ali je  podoben člen, kot je sedaj ta 11., v njihovem zakonu o prepovedi tobačnih izdelkov ustaven ali ni ustaven; in Ustavno sodišče Francije in Kanade je razsodilo, da je to interes blagovne znamke, ki jo zastopa tobačna industrija, in da ta interes ne more biti nad javnim interesom zdravja.</p>
            </sp>
            <sp xml:id="SDZ1-Redna-22-1994-06-20.sp193">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič, potem pa še gospod Verzolak in gospod Žaro Pregelj. Izvolite, gospa Danica Simšič.</p>
            </sp>
            <sp xml:id="SDZ1-Redna-22-1994-06-20.sp194">
               <speaker>DANICA SIMŠIČ:</speaker>
               <p>Hvala za besedo. Jaz se seveda strinjam, da je zdravje in javni interes zdravja izredno pomembna vrednota,</p>
               <p>in o tem se bom oglasila tudi pri enem od naslednjih dopolnil. Glede tega dopolnila pa samo toliko: rada bi vas vprašala, koliko kadilcev se je v Sloveniji nabralo zaradi delovanja kajakaške reprezentance Slovenije; kajti kajakaška reprezentanca ima na svojih dresih napis in živi od tega denarja in tudi uspehe dosega s tem denarjem. Tukaj je napisano, da ni dovoljeno reklamiranje po sredstvih javnega obveščanja. Ampak tisti, ki ste brali evropske kodekse o pravicah informiranja o tobačnih izdelkih itd. ne glede iz katere države, boste pravzaprav ugotovili, da je tukaj samo povzetek tistega, kar je pravzaprav povsod dovoljeno, nikjer, vsaj sama nisem zasledila (če pa je tako, pa prosim gospoda ministra, da me popravi)  da je prepovedano reklamiranje, ali informiranje o tobačnih izdelkih na prodajnih mestih, na vozilih in na zgradbah prodajalca na debelo itd.</p>
               <p>Moram reči, da tega nismo zasledili in zato smo to tako zapisali. Je pa res, da je to v naslednjem dopolnilu to izpuščeno, ampak na vem s kakšnim namenom. Mi imamo enega samega prodajalca na debelo in samo tam je to lahko napisano. Če pa je sporno vprašanje izveski trafik ali prodajaln tobačnih izdelkov -</p>
               <p>in pristajam in razumem, da je morebiti lahko sporno - potem bi bilo najverjetneje dobro, da zadolžimo Vlado, da natančno določi, kaj so to prodajalne in kje se tobačni izdelki smejo prodajati. Tudi sama sem proti, da se tam, kjer se prodajajo sladkarije in ne vem kaj še vse, prodajajo tudi tobačni izdelki. Naj Vlada natančno napiše, kaj je prodajno mesto in kje se smejo tobačni izdelki prodajati. Ampak po mojih informacijah, je ni države v Evropi, ki bi v trafikah oziroma na kraju prodajanja tobačnih izdelkov prepovedala informacijo o tem. Zato bom to dopolnilo pod 1. točko podprla. Hvala.</p>
            </sp>
            <sp xml:id="SDZ1-Redna-22-1994-06-20.sp195">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Ivan Verzolak.</p>
            </sp>
            <sp xml:id="SDZ1-Redna-22-1994-06-20.sp196">
               <speaker>IVAN VERZOLAK:</speaker>
               <p>Hvala za besedo. Spoštovani zbor! Tukaj gledam to skupino poslancev s prvo podpisano Danico Simšič, pa še ostali. Mislim, večina je vas, ki ste nekadilci in malo čudno se mi zdi, posebno od vas gospa Danica Simšič, ki drugače zelo pozitivno zastopate vse interese, ki se tičejo zdravja, tudi pri invalidih, kot predsednica - in ne vem, kaj to pomeni, da se toliko zavzemate za reklamiranje teh tobačnih izdelkov. Ne vem, ali ste vi članica tega tobačnega lobija?</p>
            </sp>
            <sp xml:id="SDZ1-Redna-22-1994-06-20.sp197">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika. Gospa Danica Simšič, izvolite.</p>
            </sp>
            <sp xml:id="SDZ1-Redna-22-1994-06-20.sp198">
               <speaker>DANICA SIMŠIČ:</speaker>
               <p>Hvala za besedo. Seveda moram odgovoriti. Ko smo imeli v soboto konferenco Demokratske stranke Slovenije in ko smo govorili o poziciji posameznih strank, smo ugotavljali, da je sredinska ena najtežjih - in tudi ta razprava in to vprašanje to potrjuje.</p>
               <p>Če poskušaš predlagati nekaj, kar bi predstavljalo neke vrste konsenz, neke vrste sporazum med dvema skrajnostima -</p>
               <p>absolutno prepovedjo in absolutno liberalizacijo - potem moraš biti očitno po mnenju nekaterih član takega ali drugačnega lobija.</p>
               <p>Preprosto zagovarjam tisto, kar zagovarjam ves čas. Če je to za koga od vas sprejemljivo, hvala za podporo, če pa ni, pa prosim, razmišljanje o lobijih, če pa vi kateremu pripadate, ohranite zase. Hvala.</p>
            </sp>
            <sp xml:id="SDZ1-Redna-22-1994-06-20.sp199">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj. Izvolite.</p>
            </sp>
            <sp xml:id="SDZ1-Redna-22-1994-06-20.sp200">
               <speaker>ŽARKO PREGELJ:</speaker>
               <p>Spoštovani! Že prej sem v svoji razpravi poskušal pojasniti, da je ravno blagovna znamka pa logotip ena od bistvenih težav pri omejevanju kajenja. Namreč, ravno kapitalska povezava, ki je za tobačno industrijo, je tisti moment, če lahko tako rečem, ki odloča o tem, ali se bo poraba tobačnih izdelkov še povečevala, ali zmanjševala, ali ostala približno na isti ravni. Tukaj je v resnici država v enem hudem precepu, ker je enostavno s posameznimi blagovnimi znamkami povezana lahko cela vrsta izdelkov, ki so čisto nedolžni, kot so oblačila in podobno. In v resnici bo  s pravnega stališča verjetno imela država težave, če bo sprejela recimo prepoved uporabe blagovnih znamk, zato ker dovoli, da se vežejo na tobačne izdelke.</p>
               <p>Imel sem prej drugačen predlog. Predlagal sem, naj tobačni izdelki ne smejo imeti nobene blagovne znamke. To se pravi, naj se prodajajo tako kot zdravila, ki so na primer splošna zdravila, kaj vem: kamilični čaj je vedno kamilični čaj, nič drugega. In če nekdo rabi namesto kamilic za pomirjanje tobak, ima to pravico, da ga uporabi, naj ga kupi kot zdravilo. Ker dejansko, to mu kot tako služi, kajti vemo, da je tobak v resnici eno od najbolj razširjenih drog. Uporabljajo ga ljudje iz takih in drugačnih razlogov. Vsi rečejo iz navade, v resnici je ta navada nekoč nastala iz neke potrebe, samo tisto potrebo si je težko priznati. Jasno, da ima potem še te škodljive posledice, ko postaneš suženj te potrebe in je potem že vse skupaj čisto samodejni mehanizem. Toda eden od glavnih momentov je ravno tukaj v kapitalski povezavi, prosim. Tukaj se mora pa država odločiti kot država. Ali bo ta način dober, se bo potem verjetno izkazalo v praksi, toda vsekakor imamo samo dve dilemi: ali prepovemo uporabo blagovnih znamk, ki so povezane s tobačnimi izdelki ali pa tobačnim izdelkom prepovemo nositi blagovne znamke. Druge rešitve tukaj ni. Hvala.</p>
            </sp>
            <sp xml:id="SDZ1-Redna-22-1994-06-20.sp201">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želite besedo gospod minister? Izvolite. Besedo ima gospod Božidar Voljč.</p>
            </sp>
            <sp xml:id="SDZ1-Redna-22-1994-06-20.sp202">
               <speaker>DR. BOŽIDAR VOLJČ:</speaker>
               <p>Spoštovani zbor! V precepu med prvim in drugim dopolnilom, in ker sta oba med seboj vzročno povezana v tolikšni meri, da če sprejmete prvega, potem drugi, vladni postane brezpredmeten, bi rad samo to opozoril, preden glasujete, da je po našem mnenju vladno dopolnilo bistveno bolj restriktivno od tega, ki ga predlaga skupina, katere prva podpisnica je gospa Danica Simšič.</p>
               <p>Namreč, vaš predlog bistveno razširja možnost reklamnih lokacij. Vlada ni nikdar podpirala recimo tega, da bi bilo na vozilih, od začetka smo sicer, ampak smo se potem tekom razmišljanja o tem premislili, ker se lahko najame če hočete 50, 100 vozil, pa bodo vozili okrog po mestu, kot da nekaj nekam peljejo, v resnici bodo pa vozili zgolj in samo zato, da bodo delali reklame za tobačne izdelke.</p>
               <p>Ko smo pa razmišljali o določilih logotipa in mednarodne zakonodaje, ki so na logotip vezani, ravno zato predlagamo, naj bi se uporabil na priboru za kajenje, drugje pa ne, kar pomeni, da ga bodo uporabljali v glavnem kadilci na etuijih, na tistih za pipo, na pipah, na škatli za pipah in podobno. Se pravi, kadilci se bodo srečevali s tem logotipom, drugi pa ne, pri čemer je seveda zadoščeno tistim merilom Mednarodne trgovske zbornice, ki govori, da se logotip, ki je plačano zaščiten, lahko uporablja na različnih izdelkih. In še eno: na poslovnih prostorih izdelovalca ali trgovca na debelo. To je zelo zelo malo lokacij pri nas in menim, da je vladno dopolnilo tukaj močno omejujoče v primerjavi s prvim. Hvala lepa.</p>
            </sp>
            <sp xml:id="SDZ1-Redna-22-1994-06-20.sp203">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne in dajem najprej na glasovanje amandma skupine poslancev s prvopodpisano gospo Danico Simšič k 11. členu, ki ga imate v pregledu pod 1. točko. Ugotovimo sklepčnost! (61 prisotnih.)</p>
               <p>Kdo je za? (25 poslancev.) Je kdo proti? (34 poslancev.)</p>
               <p>Ugotavljam, da ta amandma ni sprejet.</p>
               <p>Zato dajem na glasovanje amandma Vlade Republike Slovenije, ki ga imate v pregledu pod 2. točko. Ugotovimo sklepčnost! (61 prisotnih.)</p>
               <p>Kdo je za? (38 poslancev.) Je kdo proti? (18 poslancev.)</p>
               <p>Ugotavljam, da smo ta amandma sprejeli.</p>
               <p>K 12. členu imamo amandma, ki spreminja celoten člen in pa drugi amandma, ki dodaja besedilo, tako kot v tem primeru. In sicer prvi: člen se spremeni tako, da se glasi: "Ne glede na določbe prejšnjih členov lahko proizvajalci, trgovci in uvozniki tobačnih izdelkov z enkratnimi akcijami obveščajo potrošnike o novih ali izboljšanih tobačnih izdelkih."</p>
               <p>Akcija obveščanja iz prejšnjega člena se lahko izvede le pod naslednjimi pogoji: da ne traja dalj časa kot 30 dni, da je tobačni izdelek, o katerem naj bi se obveščalo potrošnike, nov na slovenskem tržišču, da ima ta tobačni izdelek manjše vsebnosti nikotina in katrana od obstoječega, da gre za uvajanje lahke ali mentolove inačice obstoječe blagovne znamke.</p>
               <p>Pri obveščanju potrošnikov pod pogoji drugega odstavka tega člena, mora obvestilo upoštevati še naslednje prepovedi: ta obvestila se ne smejo širiti preko televizije, se ne smejo širiti preko objav v tisku, ki je posebej namenjen mladoletnikom, se ne smejo širiti na filmskem platnu v kinomatografih pred 19 uro oziroma pred ali med filmom v kinu ali po njem, če je film očitno namenjen mladoletnikom; oglaševanje preko filmskega platna ne sme biti daljše od 30 sekund in to le na začetku ali koncu predvajanega filma, pri oglaševanju preko filmskega platna, mora biti vsaj za tri sekunde prikazano  eno izmed obvestil iz 9. člena tega zakona (te oznake morajo biti vidno ločene od samega obvestila); obvestila o tobačnih izdelkih ne smejo vsebovati prizorov, v katerih ljudje kadijo, prikazujejo mlajše ljudi od 25 let, prikazujejo ljudi, ki so zaradi svojega dela ali dosežka na področju športa, glasbe, umetnosti, gospodarstva ali politike vzor mladim, prikazujejo vzročno zvezo med uporabo tobačnih izdelkov in uspehom v življenju; obvestila o tobačnih izdelkih na panojih, tablah, nalepnicah ali svetlobnih napisih morajo biti od šol, športnih površinah ali vrtov oddaljena vsaj 100 m. Vsa obvestila iz tega člena morajo vsebovati eno od obvestil iz 9. člena tega zakona. Besedilo mora obsegati 10% celotne površine, ki ga zajema obvestilo o tobačnem izdelku. Predlagatelj je skupina poslancev s prvopodpisano gospo Danico Simšič; matično delovno telo amandma podpira.</p>
               <p>Pod dva pa imamo dodano besedilo: Doda se naslednje besedilo: "Ne glede na določbe 10. člena tega zakona lahko proizvajalci in trgovci na debelo s tobačnimi izdelki z enkratnimi akcijami v javnih občilih obveščajo potrošnike o novih tobačnih izdelkih, ki z manjšo vsebnostjo katrana in drugih škodljivih sestavin dokazujejo manjšo škodljivost za zdravje.</p>
               <p>Obvestila proizvajalcev in trgovcev iz prejšnjega odstavka ne smejo vsebovati elementov, ki bi se nanašali na mladino ali jo kakorkoli spodbujali k uporabi tobačnih izdelkov. Šteje se, da obvestila iz prvega odstavka tega člena vzpodbujajo mladino k uporabi tobačnih izdelkov zlasti, če: prikazujejo mlade oziroma mlajše ljudi, prikazujejo ljudi, ki so zaradi svojega dela ali dosežkov na področju športa, glasbe, umetnosti, gospodarstva ali politike vzor mladim, prikazujejo vzročno zvezo med uporabo tobačnih izdelkov in uspehom v življenju, prikazujejo več kot polovico kadilcev v skupini več kot treh ljudi, so obvestila na panojih, tablah, nalepnicah ali svetlobnih napisih, ki so od vrtcev, šol in športnih površin oddaljena manj kot 200 m." Predlagatelj je Vlada Slovenije; matično delovno telo tega amandmaja ne podpira.</p>
               <p>Dajem oba amandmaja v razpravo. Kdo želi besedo? Besedo ima gospod Žaro Pregelj. Prosim.</p>
            </sp>
            <sp xml:id="SDZ1-Redna-22-1994-06-20.sp204">
               <speaker>ŽARKO PREGELJ:</speaker>
               <p>Spoštovani! Gre za amandma, ki je prvi k 12. členu. V drugem delu v drugem odstavku jaz nekaj dikcij ne razumem. Namreč, celoten drugi odstavek je v alineah, začne se pa takole: "Pri obveščanju potrošnikov pod pogoji iz drugega odstavka tega člena mora obvestilo upoštevati še naslednje prepovedi:" potem pa so napisane prepovedi; potem pa pri prepovedi "obvestilo o tobačnih izdelkih ne sme vsebovati prizorov, v katerih ljudje kadijo", naredi vejica, potem pa spet alinea "- prikazuje mlajše ljudi". Jaz razumem, da bi to moralo biti za vejico naprej v prejšnji alinei, ne pa nova alinea. Kajti potem bi razumel ta amandma, da morajo pač na teh obveščanjih potrošnikov biti prikazani ljudje mlajši od 25 let, ljudje, ki so sedaj iz svojega dela, dosežkov povezani z uspehi za vzor mladim itd. Mislim, da je tukaj neka napaka. Naj predlagatelji to pojasnijo, prosim.</p>
            </sp>
            <sp xml:id="SDZ1-Redna-22-1994-06-20.sp205">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Mateja Kožuh-Novak.</p>
            </sp>
            <sp xml:id="SDZ1-Redna-22-1994-06-20.sp206">
               <speaker>DR. MATEJA KOŽUH-NOVAK:</speaker>
               <p>Rada bi obrazložila svoj glas in bom proti obema amandmajema, predvsem zaradi dveh razlogov. V alinei 3, prvega amandmaja, ki ga predlaga skupina poslancev, piše - kakšna farsa -, da ne smejo biti v filmih reklame pred 19. uro. Ali je bil kdo od vas ob 19. uri v kinu? Ali so sami odrasli ljudje ob 19. uri v kinu? Mislim, da je tudi ob 21. uri ogromno mladostnikov. To je prva neumnost.</p>
               <p>Druga neumnost pa je "obvestila o tobačnih izdelkih na panojih, tablah, nalepnicah ali svetlobnih napisih morajo biti stran od šol, vrtcev oddaljena" toliko in toliko. To je sprenevedanje. Ti otroci so vsaj toliko kot v vrtcu ali pa v šoli oziroma več so doma; in doma, v samopostrežbah, tam dobijo reklame. Zaradi tega bom proti obema amandmajema.</p>
            </sp>
            <sp xml:id="SDZ1-Redna-22-1994-06-20.sp207">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Geržina.</p>
            </sp>
            <sp xml:id="SDZ1-Redna-22-1994-06-20.sp208">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovani! Oba amandmaja sta - novi izdelki za nove generacije. O tem smo danes že govorili. Se pravi prihajajo novi kadilci, izdelki so pa taki, da reklamirajo manjšo vsebnost tobaka, uvajajo lahke mentolove inačice itn. To je reklama za novi stil življenja. Pri tem pa je pri prvem amandmaju drugi del megla, za katero se predlagalci skrivajo in poskušajo, ne vem kaj, govoriti o tem, kaj naj ne bi; ko so že v prvem odstavku predstavili vso to novo modo za mladino, potem pa jo poskušajo spraviti v kot, da bo še bolj zanimiva za mlade. O drugem predlogu Vlade pa mislim, da je to pilatstvo, ko si roke umiva in pravi: saj ne bomo to, saj ne bomo ono, čeprav je tudi v prvem delu predstavila novo modo, kot sem že rekel in s tem praktično pospeševala kajenje. Zato sem proti obema amanadmajema. Hvala lepa.</p>
            </sp>
            <sp xml:id="SDZ1-Redna-22-1994-06-20.sp209">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Anderlič.</p>
            </sp>
            <sp xml:id="SDZ1-Redna-22-1994-06-20.sp210">
               <speaker>TONE ANDERLIČ:</speaker>
               <p>Spoštovani! Akcija obveščanja potrošnikov je seveda namenjena tistim, ki trošijo tobačne izdelke oziroma tistim, ki jim je potrebno dopovedati, da na trgu obstajajo lažje, manj škodljive cigarete. Zanesljivo pa je, da to ne pomeni, da bo večji vpliv na tiste, ki ne kadijo. Vrsta je stvari, ki jih ljudje počnemo tudi zaradi tega, ker nismo obveščeni ali ker nimamo možnosti izbire na osnovi informacije o vsebnosti, škodljivosti itn. V tem amandmaju je tudi popolnoma razločno predvideno, kaj je tisto, kar se sme, in na kakšen način se sme urediti in česa se ne sme. Zato je tudi glede na prvoten tekst, ki  je bil v drugem branju in v primerjavi z Vladnim amandmajem, ta amandma skupine poslancev mnogo bolj restriktiven in jasen v smislu, kako je le mogoče predstaviti potrošnikom, ne potencialnim potrošnikom, da obstajajo na trgu lažje oziroma manj škodljive cigarete. Zato predlagam, da država, če že ima to vprašanje urejeno z zakonom, da tudi uredi, na kakšen način se sme oziroma kako je potrebno ta obvestila uokviriti. Hvala.</p>
            </sp>
            <sp xml:id="SDZ1-Redna-22-1994-06-20.sp211">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod minister, potem pa še gospoda Predan, Topler in Danica Simšič.</p>
            </sp>
            <sp xml:id="SDZ1-Redna-22-1994-06-20.sp212">
               <speaker>DR. BOŽIDAR VOLJČ:</speaker>
               <p>Spoštovani zbor. Rad bi spet, ker gre tu za vladni amandma in amandma skupine poslancev, povedal, da se strinjam, da so določila amandmaja skupine poslancev mnogo bolj precizna in natančneje določena  kot vladna. Vendar pa moram kljub temu reči, da je vladni bolj omejujoč, kajti trajanje enkratne akcije omeji na 20 dni in ne na 30, kot je v tem amandmaju predvideno. In razen tega so panoji omejeni na 200 metrov stran od, zdaj pa je našteto kaj to je. Če zdaj pogledate,koliko je teh objektov koncentriranih v posameznih mestih, potem vidite, da je teh lokacij pravzaprav zelo malo, medtem ko pri 100 metrih temu ni tako. Hvala.</p>
            </sp>
            <sp xml:id="SDZ1-Redna-22-1994-06-20.sp213">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Janko Predan. Za njim so na vrsti še Vladimir Topler, Danica Simšič in gospod Franc Černelič.</p>
            </sp>
            <sp xml:id="SDZ1-Redna-22-1994-06-20.sp214">
               <speaker>JANKO PREDAN:</speaker>
               <p>Hvala za besedo. Glasoval bom seveda proti obema dopolniloma in sicer, prvič, zaradi tega, ker sem že povedal, da za mene ni nobena cigareta neškodljiva. Vsaka cigareta, ne glede na vsebnost, je škodljiva. In drugič. Po letu 1995 in po letu 1997 bo po tem zakonu lahko na trgu samo lahka cigareta, drugih cigaret ne bo več na trgu: 1995 leta tista, ki bo imela 15 mg katrana, po 1997 pa 13 mg katrana.</p>
            </sp>
            <sp xml:id="SDZ1-Redna-22-1994-06-20.sp215">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Vladimir Topler.</p>
            </sp>
            <sp xml:id="SDZ1-Redna-22-1994-06-20.sp216">
               <speaker>VLADIMIR TOPLER:</speaker>
               <p>Hvala za besedo. Tudi jaz sem proti. Tudi jaz mislim tako kot kolega Predan, da je nekaj nepotrebno povedati kadilcem, ker že zakon prepoveduje določene cigarete, ki bodo imele večjo vsebnost katrana, čeprav moramo vedeti, da je v cigaretah tudi več drugih stvari, ki so morda še bolj škodljive, pa jih niti ne poznamo dovolj dobro. Drugo, pri tem amandmaju, ki ga je skupina poslancev vložila, saj to navsezadnje propagirate zdrav način življenja. Tukaj morajo biti ljudje, ki bodo stari, ki so nesposobni, ki so neuspešni in tako, če ga prav razumem. Prosim, da mi poveste.</p>
            </sp>
            <sp xml:id="SDZ1-Redna-22-1994-06-20.sp217">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Danica Simšič.</p>
            </sp>
            <sp xml:id="SDZ1-Redna-22-1994-06-20.sp218">
               <speaker>DANICA SIMŠIČ:</speaker>
               <p>Hvala za besedo. Najprej bi odgovorila gospodu Preglju. Tam se je dejansko prikradla napaka in bi morala biti, od šeste alinee dalje bi se besedilo pravzaprav moralo natančno glasiti takole: "Obvestila o tobačnih izdelkih ne smejo vsebovati prizorov:" in potem se podredno z alineami naštejejo: "v katerih ljudje kadijo, ki prikazujejo mlajše ljudi od 25 let, ki prikazujejo ljudi, ki se zaradi svojega dela ali dosežkov na področju športa, glasbe, umetnosti, gospodarstva ali politike vzor mladim, ki prikazujejo vzročno zvezo med uporabo tobačnih izdelkov in uspehov v življenju" in potem je tista nova zadnja alinea "obvestila o tobačnih izdelkih in tako dalje". In se zahvaljujem za opozorilo, ker je bilo dejansko tako mišljeno.</p>
               <p>Glede trajanja enkratne možnosti informiranja kadilcev o manj škodljivih tobačnih izdelkih. V predlogu skupine poslancev je predlog 30 dni. Razlog je pa pravzaprav preprost, ker nekateri mesečniki pač izhajajo samo enkrat na mesec (zato so mesečniki) in zato je 30 dni. In v prvi alinei je seveda zapisano, da se te informacije in ta obvestila ne smejo širiti preko televizije.  V tem je ta vsebinska razlika, gospod minister.</p>
               <p>Glede 100 in 200 metrov bi se delno dalo strinjati, toda v našem dopolnilu je napisano, "vsaj sto metrov", v vašem pa "ne manj kot 200 metrov". Tako, da je ta razlika lahko tudi bistveno manjša, lahko pa je tudi 100 metrov, se strinjam. Tisto, kar je po našem mnenju ključno, je pa dejansko izključitev najodmevnejšega medija (ne samo v naši državi, ampak tudi povsod po svetu), to se pravi televizije.</p>
               <p>Moram povedati, da je to dopolnilo bistveno bolj natančno in omejujoče tudi s tisto 19. uro, gospa Kožuhova, čeprav ste prebrali to alineo samo do vejice "do 19. ure", niste pa prebrali naprej "oziroma pred ali med katerim koli filmom v kinu, če je film očitno namenjen mladoletnikom." Vprašali ste, če kdo hodi v kinu pred 19. uro? Jaz zelo redno ob 16. in 17.30.</p>
            </sp>
            <sp xml:id="SDZ1-Redna-22-1994-06-20.sp219">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Černelič. Izvolite.</p>
            </sp>
            <sp xml:id="SDZ1-Redna-22-1994-06-20.sp220">
               <speaker>FRANC ČERNELIČ:</speaker>
               <p>Spoštovani! Ob uvodnih argumentih sem bil prepričan, da nas bo veliko več tistih, ki bomo glasovali proti. Jaz sem doslej pri vseh amandmajih glasoval proti in bom to storil tudi pri teh. Menim, da je nujno, da poskušamo vsaj na nek način omejevati, in  poskušajte tudi tisti poslanci, ki ne glasujete oz., ki mislite, da je možen nek kompromis, da še ob naslednjih amandmajih vsaj nekoliko spremenite mnenje, pa če bo ob spisku kakšen več, ki bo glasoval proti takim amandmajem, bom že zadovoljen, čeprav ne bomo v celoti uspeli. Glasoval bom proti. Hvala lepa.</p>
            </sp>
            <sp xml:id="SDZ1-Redna-22-1994-06-20.sp221">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Ugotavljam, da ne in prehajamo h glasovanju. Najprej bomo glasovali o predlogu skupine poslancev, s prvopodpisano gospo Danico Simšič, za spremembo celotnega 12. člena. Ugotovimo sklepčnost! (52 prisotnih.)</p>
               <p>Kdo je za? (28 poslancev.) Je kdo proti? (28 poslancev.)</p>
               <p>Ugotavljam, da amandma ni sprejet.</p>
               <p>Zdaj pa bomo glasovali o amandmaju k 12. členu pod 2. točko, ki ga je predlagala Vlada Republike Slovenije. Ugotovimo sklepčnost! (58 prisotnih.)</p>
               <p>Kdo je za? (30 poslancev.) Je kdo proti? (27 poslancev.)</p>
               <p>Ugotavljam, da smo ta amandma sprejeli.</p>
               <p>K 13. členu imamo amandma, ki se glasi: doda se naslednje besedilo: "Akcija obveščanja potrošnikov iz prejšnjega člena lahko traja nepretrgoma največ 20 dni. Organizator lahko akcijo obveščanja izvede na podlagi predhodnega dovoljenja, ki ga izda minister za zdravstvo v upravnem postopku. Vloga za pridobitev dovoljenja za akcijo obveščanja potrošnikov mora vsebovati podatke, ki izkazujejo manjšo vsebnost škodljivih sestavin v vsakem tobačnem izdelku ter osnovne podatke o vsebini in obliki akcije, ki omogoča oceno njene ustreznosti glede na elemente iz drugega in tretjega odstavka 12. člena tega zakona." Predlagatelj je Vlada Republike Slovenije: matično delovno telo amandmaja ne podpira.</p>
               <p>Dajem ta amandma v razpravo. Ali želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! (56 prisotnih.)</p>
               <p>Kdo je za? (35 poslancev.) Je kdo proti? (17 poslancev.)</p>
               <p>Ugotavljam, da smo ta amandma sprejeli.</p>
               <p>K 14. členu imamo amandma: doda se naslednje besedilo: "Minister za zdravstvo ne izda dovoljenja za izvedbo akcije obveščanja, če na podlagi podatkov iz vloge organizatorja in mnenja Sveta za zdravje oceni, da akcija obveščanja potrošnikov ni v skladu z 12. členom tega zakona oziroma da ima akcija namen propagirati uporabo že obstoječih tobačnih izdelkov. Zoper odločbo o zavrnitvi dovoljenja za akcijo obveščanja potrošnikov ni pritožbe." Predlagatelj je Vlada Republike Slovenije; matično delovno telo amandmaja ne podpira.</p>
               <p>Ali želi kdo besedo o tem amandmaju? Da, gospod Žaro Pregelj, izvolite.</p>
            </sp>
            <sp xml:id="SDZ1-Redna-22-1994-06-20.sp222">
               <speaker>ŽARKO PREGELJ:</speaker>
               <p>Spoštovani! Imam samo vprašanje za ministra, ali predvideva, da bo v teh postopkih dejansko preveril z ustrezno laboratorijsko analizo o sestavinah teh tobačnih izdelkov.</p>
            </sp>
            <sp xml:id="SDZ1-Redna-22-1994-06-20.sp223">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želite besedo, gospod minister? Izvolite. Besedo ima gospod dr. Božidar Voljč.</p>
            </sp>
            <sp xml:id="SDZ1-Redna-22-1994-06-20.sp224">
               <speaker>DR. BOŽIDAR VOLJČ:</speaker>
               <p>Proizvajalec bo moral manjšo vsebnost škodljivih snovi dokazati na strokovno neoporečen način, ki je natančno določen tudi v tobačnem svetu, če hočete, in  če bomo menili, da je potrebno, bomo tudi to analizo, o kateri si govoril, izvedli. Hvala.</p>
            </sp>
            <sp xml:id="SDZ1-Redna-22-1994-06-20.sp225">
               <speaker>PODPREDSEDNIK DR. LEV KREFT:</speaker>
               <p>Hvala lepa. Ali želi še kdo besedo? Ugotavljam, da ne. Zaključujem razpravo in dajem amandma Vlade Republike Slovenije k 14. členu na glasovanje. Ugotovimo sklepčnost! (54 prisotnih.)</p>
               <p>Kdo je za? (35 poslancev.) Je kdo proti? (13 poslancev.)</p>
               <p>Ugotavljam, da smo ta amandma sprejeli.</p>
               <p>K 15. členu imamo amandma: doda se naslednje besedilo: "Vsi pisani ali natiskani oglasi oziroma obvestila v okviru akcije obveščanje potrošnikov morajo vsebovati podatek iz 8. člena in opozorilo iz 9. člena tega zakona v obsegu najmanj 10% površine oglasa oziroma obvestila." Predlagatelj je Vlada Republike Slovenije; matično delovno telo amandmaja ne podpira. Želi kdo besedo o tem amandmaju?</p>
               <p>Ugotavljam, da nihče in ga dajem na glasovanje. Ugotovimo sklepčnost! (56 prisotnih.)</p>
               <p>Kdo je za? (40 poslancev.) Je kdo proti? (3 poslanci.)</p>
               <p>Ugotavljam, da smo amandma sprejeli.</p>
               <p>O amandmajih k 18. in prvemu amandmaju k 21. in k prvemu amandmaju k 22. členu ne bomo glasovali, ker niso bili vloženi v skladu s poslovnikom. Zato dajem v obravnavo amandmaje 2, 3 in 4 k 22. členu. In sicer pod 2. točko: za prvim odstavkom se doda novih pet odstavkov, ki se glasijo: "Nadzor nad izvrševanjem 8. in 9. člena tega zakona pri uvozu tobačnih izdelkov opravlja Carinska uprava Republike Slovenije.</p>
               <p>Če pristojni inšpekcijski organ ugotovi, da se tobačni izdelki izdelujejo in prodajajo v nasprotju z 8. in 9. členom tega zakona, z odločbo prepove izdelavo in prodajo tobačnih izdelkov.</p>
               <p>Če pristojni inšpekcijski organ ugotovi, da se reklamirajo tobačni izdelki v nasprotju z 10., 14. ali 15. členom tega zakona, z odločbo prepove reklamiranje tobačnih izdelkov. Pritožba zoper odločbo ne zadrži njene izvršitve.</p>
               <p>Za izvršitev odločbe iz dva odstavka tega člena lahko pristojni inšpekcijski organ odredi takojšnjo odstranitev reklamnega materiala na stroške pravne osebe oziroma posameznika, ki stori prekršek v zvezi z 10., 14. ali 15. členom tega zakona." Predlagatelj je Vlada Republike Slovenije; matično delovno telo amandma podpira.</p>
               <p>Pod 3. točko imamo amandma Vlade Republike Slovenije: za številko "10" se dodata številki "11, 15". Matično delovno telo amandma podpira.</p>
               <p>Pod 4. točko imamo amandma, ki mislim, da je brezpredmeten.</p>
               <p>Torej dajem samo ta dva amandmaja pod točkama 2 in 3 v razpravo. Želi kdo besedo o teh dveh amandmajih?</p>
               <p>Ugotavljam, da ne in dajem najprej na glasovanje amandma Vlade republike Slovenije pod 2. točko k 22. členu (imate ga na strani 6 pregleda). Ugotovimo sklepčnost! (51 prisotnih.)</p>
               <p>Kdo je za? (45 poslancev.) Je kdo proti? (1 poslanec.)</p>
               <p>Ugotavljam, da smo ta amandma k 22. členu sprejeli.</p>
               <p>In dajem na glasovanje še amandma, ki ga imamo pod 3. točko, istega predlagatelja. Ugotovimo sklepčnost! (52 prisotnih.)</p>
               <p>Kdo je za? (47 poslancev.) Je kdo proti? (2 poslanca.)</p>
               <p>Ugotavljam, da smo ta amandma sprejeli.</p>
               <p>K 23. členu mislim, da je sedaj smiseln samo še amandma pod 1. točko; drugi ni bil vložen v skladu s poslovnikom, tretji in četrti amandma sta bila vezana na sprejem amandmajev - drugi ne, ali sta oba dva? Pod dva ga ni. Pod 3. je vezan na prvi odstavek 10. člena, ta ostaja. Pod 4. točko pa mislim, da je brezpredmeten oziroma ostane 9. točka. Prosim predlagatelja, da o tem razmisli medtem, ko bom bral amandma pod 1. točko:</p>
               <p>V prvem odstavku se dodajo nove 9. 10. 11. in 16. točka, ki se glasijo:</p>
               <p>"9. Če izvaja akcijo obveščanja potrošnikov nepretrgoma več kot 20 dni (prvi odstavek, 13. člena),</p>
               <p>10. Če izvaja akcijo obveščanja potrošnikov brez predhodnega dovoljenja ministra za zdravstvo (drugi odstavek 13. člena).</p>
               <p>11. Če v akcijah obveščanja potrošnikov napisanih in natiskanih oglasih oziroma obvestilih ne zagotovi napisa podatka iz 8. člena in opozorila iz 9. člena tega zakona v obsegu najmanj 10% površine oglasa oziroma obvestila (15. člen).</p>
               <p>16. Če se ne ravna po odločbi iz 22. člena tega zakona".</p>
               <p>Predlagatelj je Vlada Republike Slovenije; matično delovno telo amandmaja ne podpira.</p>
               <p>Amandma pod 2. točko je brezpredmeten.</p>
               <p>Pod 3. točko imamo amandma skupine poslancev, s prvopodpisano gospo Danico Simšič: v prvem odstavku se 8. točka spremeni tako, da se glasi: "Če reklamira tobak in tobačne izdelke v nasprotju s prvim odstavkom 10. člena". Matično delovno telo amandma podpira.</p>
               <p>Pod 4. točko pa mislim, da imamo amandma skupine poslancev, ki je brezpredmeten.</p>
               <p>Tako, da dajem v obravnavo amandmaja k 23. členu pod točkama 1 in 3, na 7 in na 8 strani. Želi kdo besedo? Ugotavljam da ne in dajem amandma pod 1. točko, Vlade Republike Slovenije, na glasovanje. Ugotovimo sklepčnost! (57 prisotnih.)</p>
               <p>Kdo je za? (41 poslancev.) Je kdo proti? (1 poslanec.)</p>
               <p>Ugotavljam, da smo amandma sprejeli.</p>
               <p>Sedaj dajem še na glasovanje amandma pod 3. točko, ki ga je vložila skupina poslancev. Ugotovimo sklepčnost! (55 prisotnih.)</p>
               <p>Kdo je za? (38 poslancev.) Je kdo proti? (6 poslancev.)</p>
               <p>Ugotavljam, da smo ta amandma sprejeli.</p>
               <p>Ostali amandmaji niso bili vloženi v skladu s poslovnikom. S tem smo glasovanje o amandmajih v tretji obravnavi zaključili. Sprašujem, ali je potrebno vložiti kakšen usklajevalni ali redakcijski amandma?</p>
               <p>Želite besedo v imenu Sekretariata za zakonodajo in pravne zadeve? Prosim, besedo ima gospod Baškovič.</p>
            </sp>
            <sp xml:id="SDZ1-Redna-22-1994-06-20.sp226">
               <speaker>MILAN BAŠKOVIČ:</speaker>
               <p>Hvala lepa. Zaradi varnosti, da ja ne bi bilo potem mogoče kaj napačnega, bi prosil, da si vzamemo čas, da tole pregledamo, za sebe uredimo ta tekst in bi potem videli, če je kaj napačno. Tukaj pa že vidim v tem samem tekstu tega zadnjega amandmaja, ki smo ga sprejeli k 22. členu, imamo tu nad njim en amandma, ki je bil pa prepozno vložen, ki se že sklicuje na te nove odstavke, ki so bili tukaj dani in se že na prvi pogled vidi, da so ti odstavki šteti drugače, kot če se naredi integralno besedilo. Biti mora četrti odstavek, ne drugi tam na koncu, ker so šteli tukaj, ne da bi upoštevali vmes še tistega prvega, ki je ostal. Mislim, to so drobnarije, ampak lahko bi prišlo do kakšnih težav, če ne bi tega najprej natančno ugotovili, pa bi prosil za to, da se naredi celovit tekst ali se da vsaj čas, da se ta stvar preveri.</p>
            </sp>
            <sp xml:id="SDZ1-Redna-22-1994-06-20.sp227">
               <speaker>PODPREDSEDNIK DR. LEV KREFT:</speaker>
               <p>Hvala lepa. Strinjam se s tem predlogom in s tem prekinjam to točko dnevnega reda pred glasovanjem o zakonu v celoti, o katerem bomo glasovali potem, ko bomo imeli jasno situacijo glede redakcijske in siceršnje usklajenosti zakona.</p>
               <p>Prehajam k <title>23. TOČKI DNEVNEGA REDA - PRVA OBRAVNAVA PREDLOGA ZAKONA O UPORABI SREDSTEV, PRIDOBLJENIH IZ NASLOVA KUPNINE NA PODLAGI ZAKONA O LASTNINSKEM PREOBLIKOVANJU PODJETIJ.</title>
               </p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? (Ne.) Predlog zakona je obravnavala Komisija za spremljanje in nadzor lastninskega preoblikovanja družbene lastnine kot matično delovno telo. Poročevalec komisije, gospod Izidor Rejc, je pred tem, ko je moral oditi, povedal, da pri tem zakonu ni potreben njegov nastop. Želi besedo predstavnik Sekretariata za zakonodajo in pravne zadeve? (Ne.) Želijo besedo predstavniki poslanskih skupin? (Tudi ne.) Besedo dajem poslankam in poslancev. Se je kdo pisno prijavil k razpravi? (Nihče.) Želi kdo besedo? Ja, gospod Žaro Pregelj, izvolite. Opravičujem se, prehitro sem skočil naprej.</p>
            </sp>
            <sp xml:id="SDZ1-Redna-22-1994-06-20.sp228">
               <speaker>ŽARKO PREGELJ:</speaker>
               <p>Spoštovani! Gre za zakon, ki je v resnici sicer potreben, ima pa nekaj temeljnih pomanjkljivosti. Na Komisiji za lastninsko preoblikovanje podjetij smo ta zakon na dolgo in široko premlevali. Vsekakor bo potrebno, preden se ga bo pripravilo za nadaljnjo obravnavo, odgovoriti na nekaj temeljnih dilem. Zakon kot tak je, jasno, namenjen porabi denarja, ki ga je država dobila iz kupnin za del privatiziranega kapitala oziroma podjetij.</p>
               <p>No, in ravno pri porabi moramo biti izredno pozorni. Vsekakor je prav, da se večina tega kapitala vrne nazaj v gospodarstvo. Verjetno tukaj ni neke temeljne dileme. Zelo nerodno je, če se ta kapital vrača v sklade, ki so, ali še ne ustanovljeni, ali pa celo brez ustreznega nadzora. No, in en tak sklad je Ekološki razvojni sklad. Sklad je sicer ustanovljen na podlagi zakona o varstvu okolja, nima pa še vseh organov kot zakon predvideva; tako nima nadzornega odbora, ki bi ga moral imenovati Državni zbor na predlog Sveta za varstvo okolja. Ta Svet za varstvo okolja se je pred nekaj tedni  prvič sestal in jasno, še takega predloga ni mogel pripraviti, tako da je  ta Ekološki razvojni sklad tudi v resnici nepripravljen za prevzem take funkcije. Tako je tudi nekoliko nejasno z ostalimi skladi. Eden od teh skladov, gre za Sklad za plačilo vojne odškodnine, se ustanavlja s tem zakonom. Na tej komisiji smo prišli do ugotovitve, da bi bilo verjetno prav, da bi se tudi s tem zakonom hkrati ustanovil tudi Sklad za spodbujanje regionalnega razvoja. Namreč, kaj se lahko zgodi? V tem predlogu zakona so določila, ki pač v prehodnih določbah, kjer je dan predlog, da naj bi se do ustanovitve Sklada za spodbujanje regionalnega razvoja sredstva obračala oziroma naj bi jih uporabljala pristojna ministrstva oziroma bi verjetno ta sredstva ležala neaktivirana na raznih računih v nekaterih bankah, kar v bistvu ni namenska poraba teh sredstev in mislim, da ne smemo že s startom pripraviti takega betežnega zakona.</p>
               <p>Drug problem je uporaba kupnine na podlagi 6. člena oziroma 4. člena. 4. člen, če pogledate natančno, je nekoliko bolj širok, zastavlja porabo teh sredstev po namenu in ta namen je sicer v delu primeren - gre za vračanje sredstev v gospodarstvo - toda takoj na začetku se izkaže, da gre za sanacijo podjetij in gospodarstva. Oprostite, toda ta kapital je v resnici sveži kapital in če ga bomo uporabljali za kritje starih izgub oziroma za vzdrževanje državnih, neokretnih gospodarskih mastadontov, potem jasno ne bomo nikoli prišli do tistega ključnega gospodarskega preobrata, ki ga lahko dobimo zgolj z vlaganjem kapitala v mlada, perspektivna podjetja. Osebno nasprotujem, da se lahko ta sredstva uporabljajo za sanacije.</p>
               <p>Druga takšna problematična uporaba teh sredstev je spodbujanje in kreditiranje izvoza. Menim, da je bilo že veliko besed izrečenih v tem parlamentu o upravičenosti take uporabe državnih sredstev in osebno sem prepričan, da je edini pravi način, da se sredstva, pridobljena na podlagi lastninskega preoblikovanja, uporabijo predvsem v javnem sektorju, se pravi za razvoj gospodarstva na javnem področju in da so vsi nameni, za katere se ta sredstva namenijo, jasno zapisani v tem zakonu. Tako bi v 4. členu odpadla v prvem odstavku zadnja alinea, ki govori o "drugih namenih". "Drugi nameni" so preveč nejasni in prepuščeni nekaterim ministrstvom, tako da zaradi slabih izkušenj s takimi in drugimi nameni menim, da je popolnoma neprimerno prepuščati samostojno posameznim ministrstvom, da delajo brez nekih jasnih nacionalnih opredelitev.</p>
               <p>Pri natančnem branju tega člena se mi je porodila zamisel, da bi verjetno kazalo ob tem čisto instrumentalnem zakonu pripraviti še nek vsebinski zakon, lahko v obliki nacionalnega programa, ki bi opredelil vrsto gospodarskih programov, ki so v javnem interesu države Slovenije. Ta program je nujno potrebno pripraviti, kajti edino na ta način lahko presečemo s tisto real-socialistično logiko, da dobi sredstva samo tisti, ki je dovolj blizu boga, se pravi bolj blizu Vlade.</p>
               <p>Menim, da je taka skušnjava, kot se tukaj zastavlja v tem zakonu, v resnici negativna tudi za to Vlado, ki je takšnih skušnjav že očitno vajena. Zato v njeno dobro in v dobro celotne države in vseh njenih državljanov predlagam, da za porabo teh sredstev, ki bi bila porabljena za javne gospodarske družbe oziroma javni gospodarski sektor, da se pripravi natančen nacionalni program s konkretno vsebino. To je edino sprejemljiv način. Drug način je, da se ta sredstva prelijejo v proračun, kar je pa po svoje spet lahko sporno, toda takrat bi edino bilo primerno, kadar bi o uporabi teh sredstev odločala posamezna ministrstva. Se pravi, ta sredstva morajo biti potem zajeta v proračunu in biti enostavno pod ustrezno parlamentarno kontrolo, kot jo imamo tudi pri proračunu.</p>
               <p>Tako da, poglejte, 4. člen in potem izvedba v 6. členu, kjer se opredeljujejo posamezni odstotki, ki naj bi šli na posamezne sklade oziroma za posamezne namene, so ključni elementi tega zakona in tukaj je potrebno pred drugo obravnavo dati jasna stališča predlagatelju, kaj naj ukrene.</p>
               <p>Zanimivo, poglejte, je celo to, da se na sklade usmerja zgolj 40%, 60% pa direktno, bi se reklo, Vladi oziroma njenim ministrstvom v prosto presojo. Menim, da je tudi takšna razdelitev popolnoma neprimerna.</p>
               <p>Že prej sem rekel, da naj bi zadnjo alineo 6. in tudi 4. člen črtali, to gre za tiste "druge namene", kajti ti "drugi nameni" so premalo opredeljeni, če jih pa imamo, pa prosim, jih konkretno opredelimo. En predlog je bil, da naj bi šlo za odškodninski sklad del sredstev, ker se je izkazala tudi potreba. V 7. členu manjkajo opredelitve, kdo bo dal garancije za dajanje kreditov. Namreč vsa sredstva so povratna, razen vojnih odškodnin in verjetno je potrebno opredeliti, ali bo država dajala za takšne kredite garancije. Jasno je, da naj bi bili ti krediti ugodnejši kot so bančni krediti, toda še vedno gospodarni, kar pomeni verjetno R + 8 ali pa kvečjemu R + 7, nikakor pa ne manjše obrestne mere. Tako da je v bistvu poraba tega denarja tudi iz čisto bančnega stališča še čisto nedorečena. Mislim, da mora predlagatelj jasno opredeliti tudi ta aspekt.</p>
               <p>Če dovolite, toliko bi bilo v grobem bistveno pri tem zakonu z moje strani, verjetno bo pa kasneje v naslednji obravnavi potrebno še nekaj zelo preciznih dopolnitev. Hvala.</p>
            </sp>
            <sp xml:id="SDZ1-Redna-22-1994-06-20.sp229">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miran Potrč.</p>
            </sp>
            <sp xml:id="SDZ1-Redna-22-1994-06-20.sp230">
               <speaker>MIRAN POTRČ:</speaker>
               <p>Hvala lepa. Vesel sem, da smo po nekajkratnih sklepih in opozorilih dobili predlog zakona in da bomo lahko pričeli razpravo o tem, kako se bo kupnina iz sredstev sklada razporedila za namene, ki smo jih določili v 33. členu zakona o lastninskem oblikovanju podjetij. Podpiram v osnovi ideje, ki jih ima sam zakon, pa tudi stališče in sklepe, ki jih predlaga Odbor za gospodarstvo in Komisija za lastninjenje, bi se pa oglasil samo glede dveh stvari.</p>
               <p>Prvič bi rad posebej opozoril, da se mi zdi, da bi bilo napačno, če ne bi bili posebej pozorni na četrto alineo dopolnilnih stališč Komisije za lastninjenje iz razloga, ker smo pred mesecem dni imeli zelo široko razpravo o vprašanjih celega kompleksa žrtev vojne. Če namreč ne sprejmemo tega stališča, da naj se v zakonu opredeli ne samo status sklada, ampak najmanj tudi kriteriji za pravice, postopek ipd., potem enostavno ta problem ne bo nikoli rešen. Razen tega menim, da bi rešitev, če bi vse to prepustili Vladi, bila v nasprotju z ustavo, saj pravic in obveznosti ne more državljanu določati Vlada, ampak jih mora določati Državni zbor. Na to želim posebej opozoriti, ker se mi zdi, da bi bili vsaj za stvari, o katerih smo govorili pred mesecem dni, do konca nekorektni in se te pravice enostavno ne bi niti določile niti ne mogle uveljaviti, če takšnega naloga Vladi ne damo za pripravo zakona za drugo branje, ali če se Vlada eventualno ob tem, da je ta materija komplicirana, odloči, da bo predlagala, da se to na nek drug način v posebnem zakonu uredi, kar bi sicer bila slaba rešitev, vendar še vedno boljša kot to, kjer ni nobene rešitve, pa še ta, ki je predlagana, je po mojem osebnem trdnem prepričanju protiustavna.</p>
               <p>In drugo, rad bi povedal, da je edina točka predlogov stališč in sklepov, ki jih ne podpiram, zadnja alinea stališč Komisije za lastninjenje, ki pravi resda, da je treba preučiti, vendar kljub temu sugerira, naj se iz 33. člena zakona o lastninjenju namenijo sredstva tudi za Slovenski odškodninski sklad. Ne podpiram tega zato, ker mislim, da je narobe, da kakor koli ob tem zakonu odpiramo vprašanje namenov iz zakona, o katerem smo govorili zelo obsežno, imeli tudi pomembne diskusije. Odpiranje tega na eni točki pomeni odpiranje še na mnogih. Seveda, kakor se bo Državni zbor odločil, vendar mislim, da je to slabo in napačno. Drugo, nisem za to iz razloga, ker sama Vlada v nekaterih drugih dokumentih ugotavlja, da ta trenutek ni mogoče kakorkoli oceniti, da sredstva odškodninskega sklada niso zadostna.</p>
               <p>Tretje. Ne podpiram tega iz razloga, ker mislim, da če smo se odločili za način denacionalizacije tudi preko odškodnine, da je potem prav, da tega ne delamo preko lastninjenja. Zakaj in čemu? To bo samo pomenilo, da bomo neke druge namene, ki pomenijo možnost tudi gospodarskih efektov, še zmanjšali in še oslabili. Država, ki se je za tak sistem denacionalizacije odločila, če ni ob odločitvi znala preračunati, naj pač pobere nove davke in naj odškodnine iz teh novih davkov plača, da se bo tudi vedel rezultat te odločitve.</p>
               <p>In zadnje. O tem bi bil pripravljen razmišljati pod enim pogojem, če bi bila Državni zbor in Vlada pripravljena razmišljati vsaj o minimalnih korekcijah zakona o denacionalizaciji na točkah, ki so po mojem trdnem prepričanju ustavno sporne ali v zakonskih ali podzakonskih rešitvah. Naj povem samo tri take stvari: Nesprejemljiva je odredba Vlade, po kateri se vrača premoženje tudi v primeru, če je danes do tretjine večje vrednosti kot je bilo v času odvzema. Naj Vlada končno razmisli, ali je prav ali ne, da taka odredba še vedno obstaja ne glede na to, katera vlada jo je sprejela. Mislim, da je izrazito neprincipelna. Mislim, da je popolnoma neprincipielno stališče Vlade, da se ne upošteva, da sredstva, ki so bila pridobljena s kupoprodajno pogodbo pod normalnimi pogoji, ne morejo biti ali denacionalizirana, ali pa so lahko, vendar potem ima tisti, ki se mu denacionalizira, enak odškodninski zahtevek kot nekdo drug, ker je to tudi bila "lastnina", v funkciji dejansko lastnina.</p>
               <p>In tretje. Ko bo zagotovila, da se bodo denacionalizacijski postopki vodili na način, da se bodo pri enem subjektu reševale vse različne mnogoštevilne vloge različnih upravičencev in se bo lahko skupno ugotavljalo, ali res prihaja do tega, da morda posamezni zahtevek in njegova ugoditev ne pomeni krnitev ekonomske ali tehnološke funkcionalnosti kompleksa, kar je po zakonu omejitev za vračanje k naravi. Ko pa sešteješ vse seštevke skupaj, rešuješ vsakega posebej in vsakemu posebej tudi ugodiš, prideš v situacijo, ko dejansko obstoječa proizvodnja tehnološko in ekonomsko ni več celovita, ne more poslovati in prihaja do zelo bistvenih posledic tudi v ekonomskem smislu za takšen gospodarski subjekt.</p>
               <p>Ko bo takšna pripravljenost vlade in tega Državnega zbora, da o tem prične razpravo in se opredeli, bo najbrž mogoče razmišljati tudi o tem, da se namesto rešitev, ki pomenijo gospodarsko škodljive oblike vračanja v naravi, rešujejo preko odškodnin in takrat bo najbrž tudi smiselno povečati eventualno sredstva odškodninskega sklada. Hvala.</p>
            </sp>
            <sp xml:id="SDZ1-Redna-22-1994-06-20.sp231">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim vse, ki imajo pripombe na stališča in sklepe, da jih oddajo v pisni obliki. Jutri ob 10. uri, ko bomo sejo nadaljevali, bo prvi dobil besedo pri tej točki dnevnega reda, gospod Tone Peršak.</p>
               <p>Za danes hvala lepa.</p>
            </sp>
            <stage type="time">(SEJA JE BILA PREKINJENA 20. JUNIJA 1994 OB 18.59 URI IN</stage>
         </div>
      </body>
   </text>
</TEI>
