<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-14-1993-11-22">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">5FB4E45996AFF18FC1257832004838E8</idno>
               <idno type="URI">5FB4E45996AFF18FC1257832004838E8</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-14-1993-11-22.DZ" n="14">
               <name>Redna</name>
               <date when="1993-11-22"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-14-1993-11-22.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENIJE</head>
            <stage type="session">14. seja</stage>
            <stage type="date">(22., 23., 24., 25., 26, 27., 29. in 30. november 1993)</stage>
            <stage type="chairman">Sejo so vodili: mag. Herman Rigelnik, predsednik zbora, Vladimir
               Topler, Miroslav Mozetič in dr. Lev Kreft, podpredsedniki zbora.</stage>
            <stage type="time">Seja se je pričela ob 10.11 uri.</stage>
            <sp xml:id="SDZ1-Redna-14-1993-11-22.sp1">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke, kolegi poslanci, gospe in gospodje! Pričenjam 14.
                  sejo Državnega zbora Republike Slovenije. Obveščen sem, da so zadržani in se
                  današnje seje ne morejo udeležiti naslednje poslanke in poslanci: Dušan Bavdek,
                  Marjan Podobnik, Viktorija Potočnik za eno uro, Marjan Stanič za eno uro in Bojan
                  Korošec za eno uro. Prosim, da ugotovimo sklepčnost v dvorani. Ugotavljam, da je
                  navzočih 64 poslank in poslancev, tako je zbor sklepčen in lahko odloča. Na sejo
                  sem vabil tudi predstavnike Vlade in jih lepo pozdravljam. Glede na to, da boste
                  zapisnik 12. seje zbora šele prejeli, predlagam, da bi o sprejemu zapisnikov 1.
                  izredne seje in 12. seje Državnega zbora odločali proti koncu tega zasedanja.
                  Zaradi obsežnega dnevnega reda in dolžine zasedanja 12. in 13. seje Državnega
                  zbora zapisnik 13. seje zbora še ni pripravljen in ga bo zbor sprejemal na
                  decembrski seji. Želi v zvezi s tem kdo razpravljati? Če ne, prehajamo na
                  določitev dnevnega reda.</p>
               <p>Predlog dnevnega reda 14. seje Državnega zbora je bil pripravljen na podlagi
                  posvetovanj na kolegiju predsednika Državnega zbora in ste ga prejeli s sklicem
                  seje dne 15.11.1993. Odločali bomo po vrstnem redu o predlogu in po postopku, ki
                  je določen s 64. členom poslovnika.</p>
               <p>Prehajamo na določitev dnevnega reda. Predlog za umik posamezne točke z dnevnega
                  reda nismo prejeli. Želi v zvezi s tem kdo besedo? Če ne, prehajamo na predloge za
                  razširitev dnevnega reda.</p>
               <p>Kolegij predsednika Državnega zbora predlaga zboru, da dnevni red razširi s
                  predlogom zakona o načinu upravljanja in financiranja prometa na obstoječi
                  železniški mreži ter reorganizaciji in lastninskem preoblikovanju javnega podjetja
                  Slovenske železnice, druga obravnava; s predlogom za sprejem obvezne razlage
                  določb 51. člena zakona o igrah na srečo, določb zakona o davkih občanov, ki se
                  nanašajo na davek na dobitke na srečo; 70., 71. in 72. člena zakona o
                  računovodstvu; poročilom o gospodarskih službah, podjetjih, ali zavodih, za katere
                  v skladu s prvim odstavkom 20. člena zakona o nezdružljivosti opravljanja javne
                  funkcije s pridobitno dejavnostjo, velja prepoved poslovanja z državo, javnimi
                  podjetji in javnimi zavodi. Kot me je sekretarka obvestila, Odbor za
                  infrastrukturo in okolje - gospod Pregelj - obravnava in predlaga, da se to uvrsti
                  na dnevni red. Je tako? Na predlog Odbora za finance in kreditno-monetarno
                  politiko, kolegij predlaga razširitev dnevnega reda s sprejemom obvezne razlage
                  določb prej omenjenih zakonov, pri čemer bo Odbor za finance in kreditno-monetarno
                  politiko pripravil poročilo tekom zasedanja zbora. Kolegij predlaga razširitev
                  dnevnega reda z navedenim poročilom na predlog komisije po zakonu o
                  nezdružljivosti opravljanja javne funkcije s pridobitno dejavnostjo. Poročilo
                  komisije boste prejeli naknadno.</p>
               <p>Prehajamo na glasovanje o posameznih predlogih. Na glasovanje dajem predlog za
                  razširitev dnevnega reda s predlogom zakona o načinu upravljanja in financiranja
                  prometa na obstoječi železniški mreži ter reorganizaciji in lastninskem
                  preoblikovanju javnega podjetja Slovenske železnice - 2. obravnava. Ker je bil
                  navedeni zakon poslancem posredovan v krajšem roku 30 dni, kot to določa 52. člen
                  Poslovnika, kolegij obenem predlaga, da zbor odloči tudi o skrajšanju 30 dnevnega
                  roka za predložitev gradiva poslancem. Ugotovimo sklepčnost! <stage>(64
                     prisotnih.)</stage></p>
               <p>Kdo je za tak predlog? <stage>(37 poslancev.)</stage> Je kdo proti? <stage>(18
                     poslancev.)</stage></p>
               <p>Ugotavljam, da je predlog za razširitev dnevnega reda in skrajšanje roka sprejet.
                  Zbor bo to točko dnevnega reda obravnaval kot 28.a točko.</p>
               <p>Na glasovanje dajem predlog za razširitev dnevnega reda s predlogom za sprejem
                  obvezne razlage določb 51. člena zakona o igrah na srečo, določb zakona o davkih
                  občanov, ki se nanašajo na davek na dobitke na srečo in 70. 71., in 72. člena
                  zakona o računovodstvu. Ugotovimo sklepčnost! <stage>(70 prisotnih.)</stage></p>
               <p>Kdo je za predlagano razširitev dnevnega reda? <stage>(49 poslancev.)</stage> Je
                  kdo proti? <stage>(7 poslancev.)</stage></p>
               <p>Ugotavljam, da je predlog za razširitev dnevnega reda sprejet. Zbor bo to točko
                  obravnaval kot 41.a točko.</p>
               <p>Na glasovanje dajem predlog za razširitev dnevnega reda s poročilom o gospodarskih
                  družbah, podjetjih ali zavodih, za katere v skladu s prvima odstavkom 20. člena
                  zakona o nezdružljivosti opravljanja javne funkcije s pridobitno dejavnostjo velja
                  prepoved poslovanja z državo, javnimi podjetji in javnimi zavodi. Ugotovimo
                  sklepčnost! <stage>(68 prisotnih.)</stage></p>
               <p>Kdo je za predlagano razširitev dnevnega reda? <stage>(37 poslancev.)</stage> Je
                  kdo proti? <stage>(9 poslancev)</stage></p>
               <p>Ugotavljam, da je predlog za razširitev dnevnega reda sprejet. Zbor bo to točko
                  obravnaval kot 40.a točko. Dodatnih predlogov za razširitev dnevnega reda nismo
                  prejeli. Želi v tej zvezi kdo besedo? Prosim, gospod Jelinčič.</p>
            </sp>
            <sp xml:id="SDZ1-Redna-14-1993-11-22.sp2">
               <speaker>ZMAGO JELINČIČ:</speaker>
               <p>Dober dan vsem skupaj, pa hvala za besedo. Predlagam, da se razširi dnevni red s
                  točko, sprejem protestne note Ministrstvu za zunanje zadeve Republike Hrvaške oz.
                  parlamentu Republike Hrvaške.</p>
               <p>Namreč v prodaji v Ljubljani so razne avtokarte in pa atlasi Istre in pa Hrvaške
                  in v vseh teh atlasih je evidentno vidno, da se meja v Piranskem zalivu povsod
                  riše v uradnih dokumentih na sredini Piranskega zaliva. To se pravi, Hrvatje
                  prejudicirajo tisto, o čemer se nismo še niti zmenili, ali pa so se morda že
                  zmenili, pa smo mi, slovenski parlament, edini, ki tega ne vemo. To je sicer delo
                  Ministrstva za zunanje zadeve, vendar gospod minister, če tega ni naredil, ne vem,
                  lahko tudi odstopi, če ni sposoben opravljati svojega dela in ščititi interesov
                  Republike Slovenije. Zato predlagam, da se danes sestane Odbor za mednarodne
                  odnose in pripravi ustrezno protestno noto, ki jo potem sprejmemo in se jo pošlje
                  tako Ministrstvu za zunanje zadeve Republike Hrvaške in pa parlamentu Republike
                  Hrvaške, kakor tudi Ministrstvu za zunanje zadeve Republike Slovenije v opomin za
                  bolj promptno delo in zastopanje interesov Republike Slovenije. Hvala lepa.</p>
            </sp>
            <sp xml:id="SDZ1-Redna-14-1993-11-22.sp3">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Jelinčič. Če sem prav razumel, ne gre za predlog razširitve dnevnega
                  reda, ampak za pobudo našemu odboru za mednarodne odnose, da o tej zadevi
                  razpravlja in sprejme določena stališča.</p>
            </sp>
            <sp xml:id="SDZ1-Redna-14-1993-11-22.sp4">
               <speaker>ZMAGO JELINČIČ:</speaker>
               <p>Gre za to, da moramo to narediti danes in v okviru današnjega zasedanja poslati.
                  Namreč na ta način, ko to objavljajo in distribuirajo naokrog, se prejudicira
                  stanje, ki ne obstoji in navkljub temu, da bi moralo že zdavnaj posredovati
                  Ministrstvo za zunanje zadeve pa še katero drugo ministrstvo, bi moralo tudi po
                  obstoječi zakonodaji posredovati, vendar niso še nič naredili, zato mislim, da je
                  to nujno potrebno, da to storimo danes tekom dneva in potem sprejmemo noto, ki jo
                  odpošljemo. Hvala.</p>
            </sp>
            <sp xml:id="SDZ1-Redna-14-1993-11-22.sp5">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Predlagal bi, da bi o tej zadevi, gospod Thaler, razpravljal odbor, ki
                  naj sprejme določena stališča in jih potem posreduje tudi državnemu zboru. Mi
                  seveda v tem trenutku nimamo osnov, da bi s tem materialom širili dnevni red te
                  seje.</p>
               <p>Želi v zvezi z razširitvijo še kdo besedo? Prosim, gospod Battelli.</p>
            </sp>
            <sp xml:id="SDZ1-Redna-14-1993-11-22.sp6">
               <speaker>ROBERTO BATTELLI:</speaker>
               <p>Hvala lepa gospod predsednik. Spoštovane kolegice in kolegi. Glede na nastalo
                  situacijo, problematiko TV Koper - Capodistria, jaz predlagam, da to problematiko
                  damo na dnevni red kot posebno točko na tej seji. Hvala lepa.</p>
            </sp>
            <sp xml:id="SDZ1-Redna-14-1993-11-22.sp7">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Glede predloga gospoda Battellija, gospod Battelli, mislim da moramo
                  najprej ugotoviti, da o predlogu za razširitev dnevnega reda ne moremo odločati,
                  ker niso izpolnjeni poslovniški pogoji za obravnavo na seji zbora. Isto sem
                  povedal tudi gospodu Jelinčiču.</p>
               <p>Mi namreč gradiv nimamo niti od pristojnih delovnih teles. Jaz mislim, da je možno
                  to vašo pobudo dati v teku te seje, takrat, ko bodo poslanske pobude in potem
                  zadolžiti naš Odbor za notranjo politiko in prositi Svet RTV Slovenija za mnenje
                  oziroma stališče in obravnavati celo zadevo na naslednji seji Državnega zbora, ki
                  bo tako čez dober teden dni. Je to sprejemljiv predlog? Hvala. Gospod Dimitrij
                  Rupel.</p>
            </sp>
            <sp xml:id="SDZ1-Redna-14-1993-11-22.sp8">
               <speaker>DR. DIMITRIJ RUPEL:</speaker>
               <p>Spoštovani predsednik, spoštovane kolegice in kolegi.</p>
               <p>Poslušal sem oba predloga in mislim, da imata nekaj skupnega oz. da bi ju bilo
                  mogoče v prid zadeve, o kateri je govor, razrešiti morda že zdaj tukaj. Namreč oba
                  predloga imata zunanjepolitične elemente in tudi jaz mislim, da bi bilo mogoče se
                  danes sestati v Odboru za mednarodne odnose in stvari pregledati in morda tekom
                  današnjega dneva reagirati.</p>
               <p>Za kaj gre? Ne spuščam se v to, kaj je sklenil Svet RTV, morebiti je sklenil prav,
                  morebiti je sklenil narobe. Dejstvo pa je, da ima njegova odločitev po vsem videzu
                  neke zunanje politične konsekvence in nekatere zunanjepolitične implikacije. Jaz
                  seveda mislim, da bi moral Svet RTV, kadar gre za zadeve, ki imajo
                  zunanjepolitične implikacije  se posvetovati in dogovarjati z Ministrstvom za
                  zunanje zadeve ali pa z našim Odborom za mednarodne odnose. Mislim, da bi bilo
                  prav, ko bi se ta odbor sestal tekom današnjega dneva in morebiti predložil tudi
                  Državnemu zboru neko kratko stališče v zvezi z obema zadevama, v zvezi s tem, kar
                  je predlagal gospod Jelinčič in v zvezi s tem, kar je predlagal gospod Battelli,
                  kajti neka škoda zunanjepolitična se v resnici dela na obeh straneh, na
                  Italijanski in na Hrvaški. Hvala lepa.</p>
            </sp>
            <sp xml:id="SDZ1-Redna-14-1993-11-22.sp9">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Rupel. Besedo ima gospod Sisinger.</p>
            </sp>
            <sp xml:id="SDZ1-Redna-14-1993-11-22.sp10">
               <speaker>IVAN SISINGER:</speaker>
               <p>Spoštovani predsednik, poslanke in poslanci. V skladu z odločitvijo in predlogom
                  Odbora za zdravstvo, delo in socialno politiko, o čemer je sicer že govoril pri
                  memorandumu naš predsednik gospod Kociper, vendar vidim, da pri dnevnem redu ni
                  bil upoštevan pri sestavi predloga dnevnega reda predlog našega matičnega odbora,
                  predlagam, poslanke in poslanci, da se 31. točka dnevnega reda umakne z današnjega
                  zasedanja in sploh s te obravnave 14. zasedanja, kajti na odboru, ko smo
                  obravnavali predlog zakona o spremembah in usklajevanju pokojnin in denarnih
                  nadomestil za brezposelnost v letu 1993, se namreč ta zakon nanaša na tisti del
                  velike razprave, ki smo jo imeli mnogi poslanci tukaj o memorandumu.</p>
               <p>To se pravi, to je tisti del, o katerem smo govorili, da pokojnin ni mogoče v
                  nadaljevanju sedanjega sistema prenesti v leto 1994, zato je odbor smatral, da je
                  treba predlagati umik te točke dnevnega reda in je tudi v tem smislu treba
                  umakniti ta zakon, s tem da se omogoči, da se bodo seveda v normalnem postopku
                  sistemskega zakona opravile tiste spremembe brez kakršne koli intervencije in
                  interventnega zakona na področju usklajevanju pokojnin.</p>
               <p>Zato v imenu odbora predlagam, da se umakne ta točka 31. iz obravnave na 14.
                  zasedanju Državnega zbora, ker sicer resnično menim, da posegamo v tisto, kar smo
                  pri memorandumu povedali. Posegamo v resnične pravice, dosežene pravice
                  upokojencev. Mislim pa, da tako nismo mislili pri memorandumu in ne moremo
                  verjetno misliti tudi danes, ko gre za ta dnevni red. Hvala lepa.</p>
            </sp>
            <sp xml:id="SDZ1-Redna-14-1993-11-22.sp11">
               <speaker>PREDSEDNIK MAG. HERMAN RIGELNIK:</speaker>
               <p>Gospod Sisinger, mi smo sicer že eno točko za tem, o čemer vi v tem trenutku
                  govorite, mi smo o umikih že razpravljali. To je kot prvo in ne želim biti
                  prevelik formalist. Kot drugo, moramo zakon obravnavati in potem pač zakon ne
                  sprejeti, umakniti ga pa ne moremo z dnevnega reda.</p>
               <p>Želi še kdo besedo? Prosim gospod Ciril Ribičič.</p>
            </sp>
            <sp xml:id="SDZ1-Redna-14-1993-11-22.sp12">
               <speaker>DR. CIRIL RIBIČIČ:</speaker>
               <p>Spoštovani! Rekel bi nekaj besed v zvezi s predlogi, ki so jih dali gospod
                  Battelli, gospod Rupel in gospod predsednik.</p>
               <p>Sigurno imajo te zaostritve, do katerih je prišlo, v TV Koper - Capodistria v
                  zvezi z italijanskim programom tudi mednarodne naslednike in po nepotrebnem
                  zmanjšujejo ugled Republike Slovenije. Vendar tukaj ne gre pretežno za to vrsto
                  vprašanja, bistveno vprašanje je seveda odnos, notranji odnos v Sloveniji, v
                  Republiki Sloveniji, odnos med večinskim narodom in narodnimi skupnostmi,
                  njihovimi pravicami, obljubami v času osamosvajanja v zvezi s tem, da se bo
                  ohranila ista raven njihovih pravic in tako dalje.</p>
               <p>Zaradi tega se jaz seveda strinjam, da to obravnava tudi ustrezno delovno telo na
                  področju mednarodnih odnosov, vendar je to samo en del, morda manj pomemben del.
                  Veliko pomembnejši je drugi del, ker gre za naše državljane, za njihove pravice,
                  za ustavne obveze, ki izhajajo iz Ustave Republike Slovenije, ne pa predvsem iz
                  nekih mednarodnih obveznosti ali mednarodnih pogodb.</p>
               <p>Tisto, zaradi česar sem se oglasil, je naslednje. Mislim, da lahko delovna telesa
                  do naslednje seje že nekaj dosežejo. Namreč zelo jasno je bilo v tem Državnem
                  zboru stališče, ki je prispevalo k umiritvi atmosfere v italijanski narodni
                  skupnosti, in sicer stališče, da dajmo sporna vprašanja na miren način reševati,
                  ko bo na dnevnem redu zakon o RTV Slovenija, in to je tisto, kar je sedaj bilo
                  prekršeno povsem po nepotrebnem in na podlagi tega stališča, da se bo stvar
                  obravnavala pri zakonu, je prišlo tudi do umika napovedanega odstopa urednikov v
                  italijanskem programu, tudi do tega, da se je prenehala sindikalna pripravljenost,
                  sedaj imamo pa zopet štrajk.</p>
               <p>Skratka delovna telesa z vztrajanjem pri stališču Državnega zbora, da dajmo sporna
                  vprašanja reševati pri zakonu, bi lahko prispevala k temu, da se situacija in
                  atmosfera umiri že do naše naslednje seje Državnega zbora. Hvala lepa.</p>
            </sp>
            <sp xml:id="SDZ1-Redna-14-1993-11-22.sp13">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Govorimo o širitvi dnevnega reda, prosim, in ne druge razprave voditi
                  v tem trenutku.</p>
               <p>Želi še kdo na temo razširitve dnevnega reda? Če ne, bi prosil gospoda Thalerja,
                  da se sestane delovno telo, obravnava ta oba predloga in predlaga potem tudi
                  Državnemu zboru.</p>
               <p>Prosim gospod Thaler.</p>
            </sp>
            <sp xml:id="SDZ1-Redna-14-1993-11-22.sp14">
               <speaker>ZORAN THALER:</speaker>
               <p>Hvala lepa. Odbor za mednarodne odnose Državnega zbora bo imel naslednjo sejo
                  naslednjo sredo 1. decembra, to je v 9-ih dneh. Mislim, da je to primeren rok, da
                  se pridobi na eni strani predhodno stališče in mnenje skupine za manjšine, ki je
                  kot delovno telo v okviru odbora ustanovljeno in za to pristojno. Po drugi strani
                  imamo na dnevnem redu te seje odbora odnose s Hrvaško, kjer bomo dobili ponovno
                  material Vlade, obravnavali poročilo o našem sestanku s parlamentarnih odborom v
                  Zagrebu.</p>
               <p>Mislim, da bo ta rok 9-ih dni primeren, da se te stvari dobro pripravijo in da se
                  zadeva kvalitetno opravi. Sam se zavedam pomembnosti teh problemov, sodim, da je
                  glede položaja v TV Koper, ki je tudi zunanjepolitični problem Slovenije, najprej
                  pristojna Komisija za narodnosti in upam, da bo to opravila, mi pa bomo pogledali
                  mednarodni aspekt in konsekvence delovanja Sveta RTV Slovenija in zavzeli svoje
                  stališče.</p>
               <p>Tako, da predlagam, da ostanemo pri tej seji naslednjo sredo, razen seveda, če
                  zbor ne sklene drugače in naloži, da se sestane danes Odbor za mednarodne odnose.
                  Hvala lepa.</p>
            </sp>
            <sp xml:id="SDZ1-Redna-14-1993-11-22.sp15">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Thaler. Prosim, gospod Jelinčič.</p>
            </sp>
            <sp xml:id="SDZ1-Redna-14-1993-11-22.sp16">
               <speaker>ZMAGO JELINČIČ:</speaker>
               <p>Hvala. Čudi me stališče gospoda Thalerja, pravzaprav pa morda niti ne tako čudi,
                  ko potrjuje nekatera moja razmišljanja oziroma dejstva, da sem bil tako rekoč
                  odstranjen iz delegacije Odbora za mednarodne odnose, ki je šla v Zagreb in so me
                  potihem poslali v Celovec zato, da ne bi naredil kakšnega škandala s Hrvati.
                  Namreč hrvaška stran je povedala - sedaj na Madžarskem so povedali - da so bili
                  razgovori izredno pozitivni, izredno prijateljski in izredno konstruktivni.
                  Verjetno so šli v to smer, ki potrjuje delitev Piranskega zaliva na polovici, kar
                  so potrdili tudi nekateri viri s hrvaške strani.</p>
               <p>Zato se to, kar govori gospod Thaler, da je treba počakati do naslednje srede in
                  počakati tudi na mnenje Vlade, zdi vse prej kot kakršnakoli oblika parlamentarne
                  demokracije. Ne vem, zakaj mora parlament čakati Vlado, parlament je tisti, ki
                  odloča, Vlada mora izpolnjevati odločitve parlamenta. Vsaj tako naj bi bilo v
                  demokratičnih deželah. Če pa koga žeja po jugoslovanskem sistemu, lahko mirno
                  odpotuje na Hrvaško, ali še kam nižje, vendar tukaj smo Slovenci in zato jaz
                  vztrajam na tem, da se sestanemo in da se glede tega odločimo. Hvala lepa.</p>
            </sp>
            <sp xml:id="SDZ1-Redna-14-1993-11-22.sp17">
               <speaker>PREDSEDNIK MAG. HERMAN RIGELNIK:</speaker>
               <p>Gospod Jelinčič, vi verjetno predlagate Državnemu zboru, da bi sprejel sklep, da
                  se sestane danes naš Odbor za mednarodne odnose in obravnava to problematiko. To
                  je vaš predlog, če vas prav razumem!</p>
               <p>Prosim gospod Thaler. Replika!</p>
            </sp>
            <sp xml:id="SDZ1-Redna-14-1993-11-22.sp18">
               <speaker>ZORAN THALER:</speaker>
               <p>Hvala lepa. Nič nimam proti stališčem gospoda Jelinčiča, so pač njegova stališča
                  kot poslanca tega Državnega zbora, ne dovoljujem si pa vedno znova podtikanj, ki
                  jih je on sposoben plasirati v vsakem svojem nastopu.</p>
               <p>Kaj se je dogajalo v Zagrebu? Na vaša podtikanja smo pojasnili v javnih medijih,
                  pripravljeno je podrobno poročilo o tem sestanku. Sestanek je bil konstruktiven v
                  tem smislu, da je hrvaška stran še enkrat, predvsem tudi opozicija, lahko slišala
                  naša stališča. Včasih je bila debata tako vroča, da smo sestanek skoraj prekinili
                  in prosim, ne dovoljujte si stalnega podtikanja o izdajstvu slovenskih nacionalnih
                  interesov s strani delegacije odbora, ki je bila sestavljena tako, kot jo je
                  sestavil odbor. Se pravi, štirje predstavniki največjih strank in predstavnik
                  narodnosti. Smo pa rekli, da ne gremo vsi, ampak, da bo to delegacija odbora.</p>
               <p>Tako, da predlagam, da se zbor opredeli o tem, ali je potreben izreden sestanek
                  Odbora za mednarodne odnose, drugače pa predlagam, da se sestanemo naslednjo
                  sredo. Odnosi s Hrvaško so že nekaj časa takšni kot so in bodo verjetno še nekaj
                  časa. Hvala lepa.</p>
            </sp>
            <sp xml:id="SDZ1-Redna-14-1993-11-22.sp19">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Thaler. Dajem na glasovanje predlog gospoda Jelinčiča, da se
                  odbor sestane danes in to problematiko obravnava tudi danes. Ugotovimo sklepčnost!
                     <stage>(70 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da predlog ni sprejet in da bo odbor obravnaval to na svoji redni
                  seji.</p>
               <p>Prehajamo na točko: <title>SKRAJŠEVANJE ROKOV</title>.</p>
               <p>V sklic 14. seje Državnega zbora so pod točkami 22. in 27. do 31. vključeni tudi
                  predlogi zakonov, ki so bili poslancem posredovani v roku, krajšem od 30 dni, kot
                  to določa drugi odstavek 52. člena poslovnika. Z namenom, da bi omogočili
                  obravnavo teh zakonov na tej seji, kolegij predsednika Državnega zbora predlaga,
                  da zbor odloči skladno z drugim odstavkom 179. člena poslovnika Državnega zbora o
                  skrajšanju 30-dnevnega roka za predložitev gradiva poslancem za naslednje predloge
                  zakonov:</p>
               <p>- predlog zakona o poračunavanju obveznosti Republike Slovenije do Zavoda za
                  pokojninsko in invalidsko zavarovanje, druga obravnava,</p>
               <p>- predlog zakona o spremembah zakona o pokojninskem in invalidskem zavarovanju,
                  druga obravnava,</p>
               <p>- predlog zakona o dohodnini, druga obravnava,</p>
               <p>- predlog zakona o davku od dobička pravnih oseb, prva obravnava,</p>
               <p>- predlog zakona o razmerjih plač v javnih zavodih in državnih organih, prva
                  obravnava,</p>
               <p>- predlog zakona o spremembah zakona o usklajevanju pokojnin in denarnih
                  nadomestil za primer brezposelnosti v letu 1993, prva obravnava.</p>
               <p>Prehajamo na odločanje o posameznih predlogih.</p>
               <p>Na glasovanje dajem predlog za skrajšanje rokov za obravnavo predloga zakona o
                  poračunavanju obveznosti Republike Slovenije do Zavoda za pokojninsko in
                  invalidsko zavarovanje, druga obravnava. Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je predlog za skrajšanje roka sprejet.</p>
               <p>Na glasovanje dajem predlog za skrajšanje rokov za obravnavo predloga zakona o
                  spremembah zakona o pokojninskem in invalidskem zavarovanju, druga obravnava.
                  Ugotovimo sklepčnost! <stage>(65 prisotnih.)</stage></p>
               <p>Se opravičujem gospa, ni besede, gospa Karner-Lukačeva, ni besede, ni možno
                  razpravljati.</p>
               <p>Kdo je za? <stage>(44 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je predlog za skrajšanje roka sprejet.</p>
               <p>Na glasovanje dajem predlog za skrajšanje rokov za obravnavo predloga zakona o
                  dohodnini, druga obravnava. Ugotovimo sklepčnost! <stage>(63
                  prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je predlog za skrajšanje roka sprejet.</p>
               <p>Na glasovanje dajem predlog za skrajšanje rokov za obravnavo predloga zakona o
                  davku od dobička pravnih oseb, prva obravnava. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je predlog za skrajšanje roka sprejet.</p>
               <p>Na glasovanje dajem predlog za skrajšanje rokov za obravnavo predloga zakona o
                  razmerjih plač v javnih zavodih in državnih organih, prva obravnava. Ugotovimo
                  sklepčnost! <stage>(60 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(14
                     poslancev.)</stage></p>
               <p>Ugotavljam, da je predlog za skrajšanje roka sprejet.</p>
               <p>Na glasovanje dajem predlog za skrajšanje rokov za obravnavo predlog zakona o
                  spremembah zakona o usklajevanju pokojnin in denarnih nadomestil za primer
                  brezposelnosti v letu 1993, prva obravnava. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da je predlog za skrajšanje roka sprejet.</p>
               <p>Kolegij predsednika Državnega zbora predlaga skrajšanje roka za vložitev amandmaja
                  k predlogu zakona spremembah in dopolnitvah Zakona o državljanstvu Republike
                  Slovenije. Tretja obravnava.</p>
               <p>Navedeni predlog zakona ni bil objavljen v roku, kar je onemogočilo pravočasno
                  vložitev amandmajev. Zato kolegij predsednika predlaga zboru, da sklene, da se
                  amandmaji k predlogu zakona o spremembah in dopolnitvah zakona o državljanstvu
                  lahko vlagajo še danes do 14. ure. Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(52 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog za skrajšanje roka sprejet.</p>
               <p>Predloga za združevanje obravnav nismo prejeli. Želi v zvezi s tem kdo besedo? Če
                  ne, prehajamo na obravnavo predlogov za hitri postopek.</p>
               <p>Vlada Republike Slovenije je predložila predlog zakona o posebnem davku na
                  določene prejemke; predlog zakona o posebnem prometnem davku od posebnih iger na
                  srečo; predlog zakona o začasni ureditvi izdajanja dovoljenj za razširitev ali
                  preselitev dejavnosti oziroma dela dejavnosti prirejanja posebnih iger na srečo;
                  predlog zakona o porabi sredstev solidarnosti za odpravo posledic suše v
                  kmetijstvu v letu 1993; predlog zakona o spremembah zakona o začasni ureditvi
                  izdajanja dovoljenj za ustanavljanje zavarovalnih družb; predlog zakona o
                  spremembi zakona o revidiranju; predlog zakona o spremembah in dopolnitvah zakona
                  o zunanjetrgovinskem poslovanju; predlog zakona o spremembah in dopolnitvah zakona
                  o prekrških; predlog zakona o spremembah zakona o revalorizaciji denarnih kazni za
                  kazniva dejanja in gospodarske prestopke ter drugih denarnih zneskov.</p>
               <p>Danes smo dobili obvestilo, da Vlada Republike Slovenije predlaga, da se po hitrem
                  postopku sprejme tudi predlog zakona o zagotavljanju sredstev za realizacijo
                  temeljnih razvojnih programov obrambnih sil Republike Slovenije v letih 1994 do
                  leta 2001.</p>
               <p>Prehajamo na odločanje o predlogu, da se predlog zakona o posebnem davku na
                  določene prejemke sprejme po hitrem postopku. Prosim, gospod Peršak. Za kaj
                  gre?</p>
            </sp>
            <sp xml:id="SDZ1-Redna-14-1993-11-22.sp20">
               <speaker>ANTON PERŠAK:</speaker>
               <p>Za ugovor proti hitremu postopku, kot poslanska skupina.</p>
            </sp>
            <sp xml:id="SDZ1-Redna-14-1993-11-22.sp21">
               <speaker>PREDSEDNIK MAG. HERMAN RIGELNIK:</speaker>
               <p>Ne morem dati po poslovniku. Kolegij je predlagal in ni razprave.</p>
            </sp>
            <sp xml:id="SDZ1-Redna-14-1993-11-22.sp22">
               <speaker>ANTON PERŠAK:</speaker>
               <p>Predstavnik poslanske skupine nima pravice?</p>
            </sp>
            <sp xml:id="SDZ1-Redna-14-1993-11-22.sp23">
               <speaker>PREDSEDNIK MAG. HERMAN RIGELNIK:</speaker>
               <p>Ne, ne more, če kolegij predlaga, ne. Pri obrazložitvi glasu pa lahko.</p>
            </sp>
            <sp xml:id="SDZ1-Redna-14-1993-11-22.sp24">
               <speaker>ANTON PERŠAK:</speaker>
               <p>No, rad bi obrazložil svoj glas.</p>
            </sp>
            <sp xml:id="SDZ1-Redna-14-1993-11-22.sp25">
               <speaker>PREDSEDNIK MAG. HERMAN RIGELNIK:</speaker>
               <p>Ampak takrat, pri kateri točki?</p>
            </sp>
            <sp xml:id="SDZ1-Redna-14-1993-11-22.sp26">
               <speaker>ANTON PERŠAK:</speaker>
               <p>Pri prvi točki.</p>
            </sp>
            <sp xml:id="SDZ1-Redna-14-1993-11-22.sp27">
               <speaker>PREDSEDNIK MAG. HERMAN RIGELNIK:</speaker>
               <p>Pri predlogu zakona o posebnem davku na določene prejemke.</p>
               <p>Formalno bom še uredil. Prehajamo na odločanje o predlogu, da se predlog zakona o
                  posebnem davku na določene prejemke sprejme po hitrem postopku. Kolegij
                  predsednika in matično delovno telo soglašata s predlogom za hitri postopek. To je
                  sedaj stvar, gospod Peršak.</p>
               <p>Na glasovanje dajem predlog Vlade za sprejem navedenega zakona po hitrem postopku.
                  Gospod Peršak bo obrazložil svoj glas.</p>
            </sp>
            <sp xml:id="SDZ1-Redna-14-1993-11-22.sp28">
               <speaker>ANTON PERŠAK:</speaker>
               <p>Razložil bi zakaj nasprotujemo obravnavi zakona po hitrem postopku. Najprej iz
                  principielnih oziroma poslovnih razlogov, ki zadevajo odnos med Vlado in Državnim
                  zborom.</p>
               <p>a) Zakon kot celota in še posebej obrazložitev zakona ne ustreza pogojem 201.
                  člena poslovnika Državnega zbora, saj obrazložitev ne navaja nobenega od  razlogov
                  za hitri postopek kakor to zahteva poslovnik. To je tudi razumljivo, ker dejansko
                  tega zakona ni mogoče utemeljiti na tak način. Ne z izrednimi potrebami države, ne
                  z interesi obrambe in ne z naravno nesrečo. Razen, če davka ne štejemo za naravno
                  nesrečo.</p>
               <p>b) Gre za zakon, s katerim ureja novi davek. Tak zakon v nobeni normalni državi ne
                  more biti sprejet po hitrem postopku. Ali Slovenija ni več normalna država, ali pa
                  Vlada misli, da ni normalna država.</p>
               <p>c) Dejstvo, da Vlada zahteva in pričakuje, da bo ta parlament mirno pogoltnil
                  <q>"knedl"</q> in še enkrat sprejel zakon, ki teh pogojev ne izpolnjuje, po hitrem
                  postopku, kaže, da ta Vlada dejansko v tem parlamentu vidi samo inštrument svojega
                  vladanja in paravan, za katerega se skrije, kadar mora storiti kaj
                  nepopularnega.</p>
               <p>Drugič. Nasprotujem temu predlogu tudi iz vsebinskih razlogov. Če je namen tega
                  zakona res kompenzirati izpad dela dohodnine, ki ga bo povzročil nov zakon o
                  dohodnini, potem je Vlada to morala vedeli že ob pripravi predloga zakona o
                  dohodnini in bi lahko oba zakona predložila pravočasno in hkrati po normalnem
                  postopku.</p>
               <p>d) Tudi tak predlog zakona, v kontekstu nekega drugega zakona kaže, da v Vladi
                  levica ne ve, kaj dela desnica. Na tej seji imamo v obravnavi zakon o spremembah
                  zakona o delovnih razmerjih, s katerim bo pogodbeno delo, ki naj bi ga obdavčili s
                  tem zakonom, pri čemer Vlada računa na 2 milijardi tolarjev, skorajda ukinjeno.
                  Vlada se v obrazložitvi tega zakona sklicuje na dosedanje stanje in računa na
                  prihodek na osnovi tega stanja. Po sprejemu omenjenega zakona bo pogodbenega dela
                  predvidoma veliko, morda celo tričetrt manj, kot doslej. Ali finančno ministrstvo
                  tega ne ve?</p>
               <p>e) Trdim, da cilji in načela tega zakona v resnici ne bodo doseženi. Davek na
                  pogodbeno delo bo formalno res plačeval delodajalec, vendar vsi vemo, da to
                  pomeni, da bodo zato izplačila delavcem toliko manjša. Delodajalec bo preprosto
                  sklenil pogodbo za tak znesek, da ga ta davek ne bo stal nič več, kot je moral
                  izplačati doslej. Davek bo potem dvakrat plačal delavec, najprej v obliki tega
                  davka in nato še kot dohodnino.</p>
               <p>Nejasnost naslova na določene prejemke in 3. člena, ki dopušča vsakršno
                  manevriranje na katere določene prejemke <q>"vse"</q> se zakon nanaša. Beseda <q>"določene"</q>
                  je tu izrazito nedoločena.</p>
               <p>Četrtič. Glede na to, da zakon o spremembi zakona o delovnih razmerjih zmanjšuje
                  možnosti pogodbenega dela na takorekoč nujne in zares opravičljive primere, menim,
                  da ta zakon ni potreben. Nikakor pa ni opravičila za to, da bi ga sprejemali po
                  hitrem postopku. Treba je v parlamentu, če že Vlada tega ni storila, premisliti
                  vse navedene in še druge okoliščine ter sprejeti zakon, ki bo smiseln, če bo sploh
                  potreben. Predlagati ne smem, obveščam vas, da bom glasoval proti hitremu
                  postopku. Hvala.</p>
            </sp>
            <sp xml:id="SDZ1-Redna-14-1993-11-22.sp29">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Peršak. Gospa Metka Karner-Lukač.</p>
            </sp>
            <sp xml:id="SDZ1-Redna-14-1993-11-22.sp30">
               <speaker>METKA KARNER-LUKAČ:</speaker>
               <p>Spoštovani zbor! Nasprotujem, da se ta zakon obravnava po hitrem postopku, in
                  sicer iz vsebinskih razlogov, čeprav se zavedam, da je izredno pomembno in
                  urgentno, da ta zakon čimprej sprejmemo. Namreč, za kaj gre? Zakon je v celoti
                  nedodelan in zelo neinventiven. Mislim, da bi se v teku diskusije bilo potrebno
                  opredeliti do avtorskih del oziroma avtorskih pogodb, ki nikakor niso ustrezno
                  obdavčene in naj bi predlagatelj tudi dodelal progresivno stopnjo obdavčitve na
                  pogodbeno delo. Menim, da poslanci tega z amandmaji ne moremo ustrezno prirediti
                  oziroma ustrezno dodelati zato, ker je potrebno izvesti nekaj simulacij. Zato bi
                  zahtevala, da predlagatelj to analizira in se bolj pripravi na ta zakon. Menim, če
                  bi bil sprejet takšen kot je, ne bo dal ustreznega učinka in ne bo dal tistega,
                  kar predlagatelj pričakuje in kar bi tudi mi, vsi skupaj v parlamentu želeli. Zato
                  bom glasovala proti in tudi poslanska skupina Slovenske ljudske stranke prav
                  tako.</p>
            </sp>
            <sp xml:id="SDZ1-Redna-14-1993-11-22.sp31">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo obrazložiti svoj glas? Če ne, dajem na glasovanje predlog
                  Vlade za sprejem navedenega zakona po hitrem postopku. Ugotovimo sklepčnost!
                     <stage>(56 prisotnih.)</stage></p>
               <p>Kdo je za? <stage>(20 poslancev.)</stage> Je kdo proti? <stage>(37
                     poslancev.)</stage></p>
               <p>Ugotavljam, da predlog ni sprejet. Zbor bo ta zakon obravnaval kot predlog zakona
                  v prvi obravnavi.</p>
               <p>Prehajamo na odločanje o predlogu, da se predlog zakona o posebnem prometnem davku
                  od posebnih iger na srečo sprejme po hitrem postopku. Kolegij predsednika in
                  matično delovno telo soglašata s predlogom za hitri postopek. Prosim, gospod
                  Peršak.</p>
            </sp>
            <sp xml:id="SDZ1-Redna-14-1993-11-22.sp32">
               <speaker>ANTON PERŠAK:</speaker>
               <p>Rad bi obrazložil svoj glas, in sicer bom povedal, zakaj bom glasoval proti
                  hitremu postopku. Zato, ker ne drži trditev iz prvega odstavka uvoda, da zakon o
                  igrah na srečo še ni bil sprejet zaradi različnih pogledov glede kapitalske
                  strukture in lastninjenja igralnic. Državni zbor je namreč sprejel ustrezna
                  obvezujoča stališča glede obeh vprašanj. Se pravi, neskladje je lahko samo med
                  Vlado in Državnim zborom, ampak Državni zbor je zakonodajni organ. Zato se
                  postavlja vprašanje utemeljenosti predloga, da se ta in naslednji zakon sprejmeta
                  po hitrem postopku. Zakaj Vlada ne pohiti s pripravo zakona o igrah na srečo v
                  celoti in zakonom o lastninjenju igralnic oziroma zakaj predlagala ta dva zakona,
                  še zlasti onega drugega kot posebna zakona in ne kot zakon o spremembi in
                  dopolnitvah zakona o igrah na srečo, ki velja? Zdi se, kot da želi Vlada odriniti
                  ta zakon v pozabo in ga nekako neformalno razveljaviti. Zakaj? Ker ga nekako od
                  leta 1990 in pravzaprav že od prej nobena Vlada ni več spoštovala oziroma ni
                  poskrbela za spoštovanje tega zakona, saj sicer igralnice niti v Novi Gorici niti
                  v Tolminu in še kje drugje ne bi moglo biti.</p>
               <p>Ko berem te obrazložitve, se mi zdi, kot da bi poslušal kakšne propagandiste iz
                  Hita in ne obrazložitev Vlade Republike Slovenije, ki bi morala biti zaskrbljena
                  za zakonitost. Ta zakon sedaj poskuša na hitrico potolažiti tiste, ki opozarjajo
                  na to, da je država v zvezi z igralništvom spustila vajeti iz rok. Tu se postavlja
                  vprašanje, ali ne bo z visokim prometnim davkom onemogočen prej predpisani namen
                  investiranja v turizem v okolju, kjer igralnica deluje. Zato je že slišati ugovore
                  iz lokalnih skupnosti. Očitno je, da Vlada namerava preprosto pristati na izvršena
                  dejanja, če tudi so bila nezakonita. Navsezadnje vse kaže, da so se nekatera
                  odvila celo s soglasjem posameznikov iz Vlade, ali vsaj iz politike in to zdaj
                  namerava Vlada nekako zaračunati z višjim davkom. Tudi na to bi bilo mogoče še
                  pristati, če bi verjel, da bo kmalu predložen zakon, ki bo urejal igre na srečo
                  celovito, bojim pa se, da Vlada tega ne želi, ampak bo preprosto prepustila te
                  zadeve času in nazadnje rekla, saj tega ni več mogoče popraviti, naj torej tako
                  je.</p>
               <p>Skratka, blagoslovila bo nezakonito pridobljeno lastnino in prilaščanje. Glede na
                  povedano in še bolj problematične cilje drugega zakona, predlagam, da se ta zakon
                  ne obravnava po hitrem postopku in bom sam glasoval proti hitremu postopku.
                  Hvala.</p>
            </sp>
            <sp xml:id="SDZ1-Redna-14-1993-11-22.sp33">
               <speaker>PREDSEDNIK MAG. HERMAN RIGELNIK:</speaker>
               <p>Želi še kdo obrazložiti glas? Če ne, dajem ta predlog na glasovanje, ne predlog
                  gospoda Peršaka. Torej, na glasovanje dajem predlog Vlade za sprejem tega zakona
                  po hitrem postopku, kolegij podpira, matično delovno telo podpira. Ugotovimo
                  sklepčnost! <stage>(60 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o predlogu, da se predlog zakona o začasni ureditvi
                  izdajanja dovoljenj za razširitev ali preselitev dejavnosti oziroma dela
                  dejavnosti prirejanja posebnih iger na srečo sprejme po hitrem postopku. Kolegij
                  predsednika in matično delovno telo soglašata s predlogom za hitri postopek.</p>
               <p>Gospod Peršak, prosim.</p>
            </sp>
            <sp xml:id="SDZ1-Redna-14-1993-11-22.sp34">
               <speaker>ANTON PERŠAK:</speaker>
               <p>Rad bi vam povedal, zakaj bom jaz glasoval proti, ne glede na to, kako se boste
                  odločili.</p>
               <p>Ta zakon je v osnovi nesprejemljiv, kajti njegov edini pravi namen je ta, da Vlada
                  nekako retroaktivno opozarja na 6. člen zakona, dovoli delovanje igralnic, ki so
                  doslej to počele z njenim soglasjem, vendar v nasprotju z veljavnim zakonom. Vse
                  več je namreč vprašanj o vlogi sedanje in prejšnjih Vlad pri igralništvu. Zakaj so
                  posamezni ljudje iz Vlade, ali svetovalci iz ministrstev dobesedno asistirali
                  igralnicam pri dvomljivih postopkih lastninjenja? Zakaj novinarji ali člani
                  sindikata, ki želijo z ljudmi iz Vlade govoriti o igralnicah, preprosto ne pridejo
                  v stik s temi ljudmi? Eden od njih je celo dobil odgovor, da pristojna oseba v
                  Ministrstvu za finance še nekaj mesecev ne bo na razpolago. Zakaj Minister za
                  finance ščiti ljudi, ki jih priče iz Hita nesporno povezujejo z lastninjenjem
                  Hita? Zakaj ta zakon ni predlagan kot zakon o spremembah in dopolnitvah zakona o
                  igrah na srečo, se poskuša obiti ali celo pozabiti zakon? Ali je mogoče tu, kar
                  predvideva 6. člen zakona, da Vlada izda dovoljenje za delo igralnici, ki do zdaj
                  dovoljenja ni imela in je denimo vseeno že delovala? Ali bo ta zakon na tak način
                  posredno legaliziral nelegalno olastninjenje igralnice? Ker je toliko vprašanj
                  odprtih, bom sam glasoval proti zakonu in mislim, da sprejem tega zakona in
                  izvrševanje 6. člena, v bistvu pomeni nezakonito oziroma neustavno delovanje
                  Vlade. Hvala.</p>
            </sp>
            <sp xml:id="SDZ1-Redna-14-1993-11-22.sp35">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Peršak. Želi še kdo obrazložiti svoj glas? Če ne, dajem na
                  glasovanje predlog Vlade, kot sem ga prej omenil. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o predlogu, da se predlog zakona o uporabi sredstev
                  solidarnosti za odpravo posledic suše v kmetijstvu v letu 1993 sprejme po hitrem
                  postopku. Kolegij predsednika in matično delovno telo soglašata s predlogom za
                  hitri postopek. Na glasovanje dajem predlog Vlade za sprejem navedenega zakona po
                  hitrem postopku. Kolegij predsednika in matično delovno telo soglašata s predlogom
                  za hitri postopek. Na glasovanje dajem predlog Vlade za sprejem navedenega zakona
                  po hitrem postopku. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o predlogu, da se predlog zakona o spremembah zakona o
                  začasni ureditvi izdajanja dovoljenj za ustanavljanje zunanjih družb sprejme po
                  hitrem postopku. Kolegij predsednika in matično delovno telo soglašata s predlogom
                  za hitri postopek. Na glasovanje dajem predlog Vlade za sprejem omenjenega zakona
                  po hitrem postopku. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o predlogu, da se predlog zakona o revidiranju sprejme po
                  hitrem postopku. Kolegij predsednika in matično delovno telo soglašata s predlogom
                  za hitri postopek. Na glasovanje dajem predlog Vlade za sprejem navedenega zakona
                  po hitrem postopku. Prosim, gospod Kopše.</p>
            </sp>
            <sp xml:id="SDZ1-Redna-14-1993-11-22.sp36">
               <speaker>JOŽEF KOPŠE:</speaker>
               <p>Kolegice in kolegi! Predlagam, da to 10. točko, predlog zakona o spremembi zakona
                  o revidiranju, kjer je predlagala Vlada spremembo, prestavimo na normalen postopek
                  iz nekaj razlogov. Že ob samem sprejemanju tega zakona je bilo veliko različnih
                  mnenj in nesoglasij o ustanavljanju družbe v 7. členu, ki je za mene še danes
                  vprašanje, in možnost preverbe tega glasovanja takrat in vseh zapisnikov, se pravi
                  magnetograma tega zbora o glasovanju. Drugič pa 32. in 34. člena tega zakona.</p>
               <p>Jaz menim, da je ta zakon toliko pomemben o tem poteku lastninjenja v naši državi
                  in revidiranje toliko pomembno, da moramo skrbno paziti, da bodo te revizijske
                  družbe, ki bodo ustanovljene, imele svoj zadosti dober imič v svetu. Ker drugače
                  se nam bo zgodilo, nam bodo revidirali podjetja tujci.</p>
               <p>Prosim ta zbor, da ta postopek razveljavi, hitri postopek in da sprejme po
                  normalni poti.</p>
            </sp>
            <sp xml:id="SDZ1-Redna-14-1993-11-22.sp37">
               <speaker>PREDSEDNIK MAG. HERMAN RIGELNIK:</speaker>
               <p>Gospod Kopše, obrazlagate svoj glas.</p>
            </sp>
            <sp xml:id="SDZ1-Redna-14-1993-11-22.sp38">
               <speaker>JOŽEF KOPŠE:</speaker>
               <p>Oprostite, gospod predsednik. Jaz sem proti hitremu postopku. Hvala.</p>
            </sp>
            <sp xml:id="SDZ1-Redna-14-1993-11-22.sp39">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kopše. Želi še kdo obrazložiti svoj glas? Prosim, gospod Janez
                  Kopač.</p>
            </sp>
            <sp xml:id="SDZ1-Redna-14-1993-11-22.sp40">
               <speaker>JANEZ KOPAČ:</speaker>
               <p>Hvala lepa. Sprejem amandmaja, nekega amandmaja gospoda Kopšeta pri sprejemanju
                  zakona o revidiranju, ki je bil sprejet samo na pol, je povzročil, da se zakon v
                  določenem delu ne more izvajati.</p>
               <p>Zato jaz podpiram hitri postopek za spremembo tega zakona. Menim pa tudi, da je v
                  času te razprave možno z amandmaji spremeniti njegovo vsebino. Vendar menim, da je
                  treba hitro na nek način narediti nek popravni izpit zaradi tega, da bo ta zakon
                  sploh lahko zaživel v vseh svojih členih, kakršni koli že bodo. Torej podpiram
                  hitri postopek.</p>
            </sp>
            <sp xml:id="SDZ1-Redna-14-1993-11-22.sp41">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo obrazložiti svoj glas? Če ne, dajem na glasovanje predlog
                  Vlade za sprejem navedenega zakona po hitrem postopku. Ugotovimo sklepčnost!
                     <stage>(62 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(13
                     poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o predlogu, da se predlog zakona o spremembah in
                  dopolnitvah zakona v zunanjetrgovinskem poslovanju sprejme po hitrem postopku.
                  Kolegij predsednika in matično delovno telo soglašata s predlogom za hitri
                  postopek. Na glasovanje dajem predlog Vlade za sprejem navedenega zakona po hitrem
                  postopku. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o predlogu, da se predlog zakona</p>
               <p>o spremembah in dopolnitvah zakona o prekrških sprejme po hitrem postopku.</p>
               <p>Kolegij predsednika in matično delovno telo soglašata s predlogom za hitri
                  postopek.</p>
               <p>Na glasovanje dajem predlog Vlade za sprejem navedenega zakona po hitrem postopku.
                  Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o predlogu, da se predlog zakona o spremembah zakona o
                  valorizaciji denarnih kazni za kazniva dejanja in gospodarske prestopke ter drugih
                  denarnih zneskov sprejme po hitrem postopku.</p>
               <p>Kolegij predsednika in matično delovno telo soglašata s predlogom za hitri
                  postopek.</p>
               <p>Na glasovanje dajem predlog Vlade za sprejem navedenega zakona po hitrem postopku.
                  Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o predlogu, da se predlog zakona za zagotavljanju sredstev
                  za realizacijo temeljnih razvojnih programov obrambnih sil Republike Slovenije v
                  letih 1994 do 2001, ki ga je predložila zboru Vlada, obravnava po hitrem
                  postopku.</p>
               <p>Ugotovimo sklepčnost prosim. Se opravičujem, želi predstavnik Vlade besedo?
                     <stage>(Ne želi.)</stage> Želi poročevalec odbora besedo? <stage>(Ne
                     želi.)</stage> Želi besedo predstavnik sekretariata? <stage>(Ne želi.)</stage>
                  Želi besedo predstavnik poslanskih skupin? Gospod Kocijančič, gospod Šešerko.</p>
            </sp>
            <sp xml:id="SDZ1-Redna-14-1993-11-22.sp42">
               <speaker>MAG. JANEZ KOCIJANČIČ:</speaker>
               <p>Spoštovani predsednik, kolegice in kolegi! V imenu poslanske skupine Združene
                  liste nasprotujem hitremu postopku pri zakonu, ki ga obravnavamo, torej zakonu o
                  zagotavljanju sredstev za realizacijo temeljnih razvojnih programov obrambnih sil
                  Republike Slovenije v letih 1994 do 2001.</p>
               <p>Javnosti in tudi temu parlamentu je znano, da je bil, kar se tiče obravnave tega
                  zakona, dosežen sporazum med strankami vladajoče koalicije, v katerem je bilo
                  dogovorjeno, da naj bi se zakon sprejemal še pred sprejetjem proračuna za leto
                  1994. V tej zvezi so se pojavile tudi ocene, da gre v stališču poslancev Združene
                  liste, kjer smo v vseh fazah obravnave nasprotovali hitremu postopku za neko vrsto
                  verolomnosti oziroma, da ne držimo svoje besede in obveze.</p>
               <p>Jaz bi vas rad obvestil, da je ravno nasprotno res. Združena lista drži svojo
                  besedo v dobrem in slabem in jo namerava držati tudi v tem primeru. Mi pa
                  opozarjamo na drug element tega sporazuma, kjer je bilo dogovorjeno, da ta
                  sporazum ne izključuje strokovne razprave in soočanja argumentov glede višine
                  razporeditve sredstev za posamezne dele temeljnih razvojnih programov.</p>
               <p>Hitri postopek ne omogoča strokovne razprave in soočanja argumentov. Mi menimo, da
                  je možno v normalnem postopku pred sprejemom proračuna sprejeti tudi ta zakon.
                  Želeli bi pa, da ta zakon zaradi svoje pomembnosti in zaradi velikega predvidenega
                  obsega sredstev doživi normalno usodo in soočanje argumentov v vseh odprtih
                  vprašanjih.</p>
            </sp>
            <sp xml:id="SDZ1-Redna-14-1993-11-22.sp43">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Kocijančič. Gospod Šešerko.</p>
            </sp>
            <sp xml:id="SDZ1-Redna-14-1993-11-22.sp44">
               <speaker>DR. LEO ŠEŠERKO:</speaker>
               <p>Spoštovani gospod predsednik, spoštovani zbor! Povedati želim, da stranka Zelenih
                  - Ekološko socialna stranka nasprotuje hitremu postopku v zvezi s tem zakonom in
                  da ugotavljamo, da se pri tem zakonu lepo kaže, da na trenutke ta zbor postaja
                  podoben kakšnemu društvu, ki o najpomembnejših odločitvah - finančnih, odloča v
                  pol minute, o tem, kakšne metle in obleke se bodo kupile, pa divje razpravlja ure
                  in ure.</p>
               <p>Mi menimo, da je odnos Vlade do te problematike neresen, da gre za preveč pomembno
                  odločitev, preveč dolgoročno, da bi jo lahko sprejeli v tako nepremišljenem,
                  kratkem postopku na vrat na nos. In tudi s presenečenjem ugotavljamo, da je
                  Združena lista socialnih demokratov pred nedavnim glasovala za memorandum, ki v
                  bistvu že na nek način inkorporira to problematiko, zdaj pa, kar nas seveda zelo
                  veseli, nasprotuje temu hitremu postopku in mi tudi računamo, da se ta parlament
                  ne bo pustil Vladi spremeniti v nek paravan, ki bo samo na hitro potrjeval, včasih
                  tudi nepremišljene odločitve Vlade, ampak si bo ta parlament vzel svojemu
                  dostojanstvu primeren čas in bo o toliko pomembni stvari, kot je ta, temeljito
                  razpravljal in odločil z upoštevanjem vseh posledic, ki bi jih ta zakon imel za
                  naslednjih deset let, še posebej z vidika tega, kar Vlada obljublja.</p>
               <p>Vlada obljublja, da bo ekonomsko stabilizirala Slovenijo in da ne bo povečevala
                  javnih izdatkov. Ta zakon pa meri ravno na to področje.</p>
               <p>Zato mi ugotavljamo, da je v direktnem, da je sprejem tega zakona že sam po sebi v
                  direktnem nasprotju  s temeljno gospodarsko politiko te Vlade, pa seveda tudi z
                  nekim spoštovanjem Vlade do parlamenta, kajti če bi Vlada takšno spoštovanje tega
                  parlamenta imela, mu sploh ne bi predlagala nečesa tako nepremišljenega, to je
                  hitrega postopka v tako ključni zadevi. Hvala lepa.</p>
            </sp>
            <sp xml:id="SDZ1-Redna-14-1993-11-22.sp45">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Šešerko. Gospod Pučnik ima besedo.</p>
            </sp>
            <sp xml:id="SDZ1-Redna-14-1993-11-22.sp46">
               <speaker>DR. JOŽE PUČNIK:</speaker>
               <p>Spoštovani zbor! Socialdemokrati podpiramo predlog Vlade za sprejem tega zakona po
                  hitrem postopku. Argumenti mojih predhodnikov me niso prepričali. O redko katerem
                  vprašanju smo v tem zboru v zadnjem času, v zadnjih tednih, govorili toliko časa,
                  tako detajlirano, s tako velikim angažiranjem tako velikega števila poslancev.
                  Tudi v hitrem postopku je mogoče še ponoviti in ponovno utemeljiti predloge, se
                  pravi, pokazati ustrezno količino skrbi Državnega zbora do tega predloga Vlade.
                  Glede na to, da je ta zakon in tudi njegov sprejem po hitrem postopku vezan tako
                  stvarno vsebinsko na proračun, po drugi strani je pa vezan tudi politično na to
                  določeno obdobje, zato bomo Socialdemokrati podprli predlog Vlade, da se ta zakon
                  sprejme po hitrem postopku.</p>
            </sp>
            <sp xml:id="SDZ1-Redna-14-1993-11-22.sp47">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Pučnik. Besedo ima gospod Kopač.</p>
            </sp>
            <sp xml:id="SDZ1-Redna-14-1993-11-22.sp48">
               <speaker>JANEZ KOPAČ:</speaker>
               <p>Hvala za besedo. Menim oziroma prepričan sem, glede na poznavanje njegove vsebine,
                  da ne more postati operativen pred sprejemom zakona o proračunu, je pa res, da je
                  od tistega dne naprej njuno življenje ločeno. Zato menim, da ni nobene potrebe, da
                  je ta zakon sprejet zdaj, ali obravnavan in sprejet zdaj, in to po hitrem
                  postopku, menim, da je do sprejema zakona o proračunu še predvidenih kar nekaj sej
                  Državnega zbora, morda bo treba potem skrajšati roke, ki jih predvideva poslovnik
                  za vlaganje druge in tretje obravnave predloga zakona, da pa je do sprejema
                  proračuna še zadosti časa za obravnavo in sprejem tega zakona. Zato jaz, tako kot
                  tudi poslanska skupina LDS, ni za hitri postopek, bo pa, če bo potrebno, v
                  prihodnje podprla skrajševanje določenih rokov za obravnavo. Hvala lepa.</p>
            </sp>
            <sp xml:id="SDZ1-Redna-14-1993-11-22.sp49">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kopač. Želi še kdo od predstavnikov poslanskih skupin besed? Želi
                  predlagatelj dodatno obrazložiti svoj predlog? Minister Gaspari.</p>
            </sp>
            <sp xml:id="SDZ1-Redna-14-1993-11-22.sp50">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! Vlada se je odločila za hitri postopek
                  soglasno na svoji seji, ob prisotnosti vseh članov Vlade, iz preprostega razloga,
                  ker je priprava proračuna nemogoča brez opredelitve tudi tega elementa v
                  proračunu. To, da se bo sprejemalo ob sprejemanju proračuna tudi vsa zakonodaja,
                  je jasno. Jasno pa je tudi, da je treba sprejeti predloge zakona na dnevni red na
                  ustrezen način pred tem, da bi lahko proračun sploh začeli sestavljati, brez tega,
                  da bi se to uvrstilo na dnevi red kot je predlagano, je nemogoče v naprej trditi,
                  da bo ta zakon šel v normalno proceduro v treh fazah. Parlamentu mora biti predlog
                  proračuna predlagan najkasneje do sredine decembra. V predlogu proračuna je
                  nemogoče ugotoviti kakršnokoli številko za te izdatke, če ta zakon ni v ustrezni
                  proceduri. Če pa to ni mogoče potem je nemogoče pripraviti celotni proračun
                  oziroma potem se dogajajo stvari, ki bodo pokazale na to, da proračun ne bo v
                  celoti mogoče predložiti parlamentu. Zakaj? Gre za postavko oboroževanja oziroma
                  za postavko nabave oborožitvene tehnike oziroma pripadajočih elementov, ki bo v
                  takem primeru morala ostati prazna. Z vašim sklepom, ki ste ga prej izglasovali
                  okrog pogodbenega dela, ste tudi namerno zmanjšali obseg prihodkov proračuna, kar
                  nadalje zmanjšuje možnosti za oblikovanje normalnega proračuna, da ne omenim
                  tistih stvari, ki ste jih izglasovali pred približno 14-imi dnevni in ki tudi,
                  gledano v celoti pomenijo rušenje osnovnih proporcov, ki ste jih v tabelah sicer
                  sami tudi sprejeli. Če se ta zakon in nekateri drugi zakoni ne želijo ali ne
                  morejo sprejeti na način kot je Vlada predlagala, potem v naprej prejudiciramo
                  dogodke okrog predložitve proračuna Republike Slovenije za leto 1994. Hvala
                  lepa.</p>
            </sp>
            <sp xml:id="SDZ1-Redna-14-1993-11-22.sp51">
               <speaker>PREDSEDNIK MAG. HERMAN RIGELNIK:</speaker>
               <p>Hvala, minister Gaspari. Na glasovanje dajem predlog Vlade za sprejem navedenega
                  zakona po hitrem postopku. Razprava ni možna. Ugotovimo sklepčnost! <stage>(72
                     prisotnih.)</stage></p>
               <p>Kdo je za predlog Vlade? <stage>(27 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da zbor predloga za sprejem omenjenega zakona po hitrem postopku ni
                  sprejel, zato ga bo obravnaval kot predlog zakona v prvi obravnavi.</p>
               <p>Ker ni dodatnih predlogov v zvezi z dnevnim redom, prehajamo na sprejem dnevnega
                  reda. V zvezi z dnevnim redom vas želim obvestiti, da bo zbor pod točko <q>"Volitve
                  in imenovanja"</q> obravnaval odlok o imenovanju namestnika javnega tožilca Republike
                  Slovenije, odlok o ustanovitvi in imenovanju Sveta za varstvo okolja, odlok o
                  razrešitvi namestnika javnega tožilca Temeljnega javnega tožilstva v Celju. Pod to
                  točko do zbor obravnaval tudi zadeve, ki jih bo Komisija za volitve, imenovanja in
                  kadrovske zadeve predložila med samo sejo.</p>
               <p>Prehajamo na glasovanje o predlogu dnevnega reda v celoti in dovolite torej, da ga
                  ne berem. Na glasovanje dajem predlog dnevnega reda v celoti. Prosim, gospod Janez
                  Podobnik.</p>
            </sp>
            <sp xml:id="SDZ1-Redna-14-1993-11-22.sp52">
               <speaker>JANEZ PODOBNIK:</speaker>
               <p>Spoštovani gospod predsednik, poslanke in poslanci! Imam predlog glede 42. točke
                  dnevnega reda, to je točka vprašanja in pobude poslancev. Namreč po rednem
                  spremljanju te točke v dobrih 11 mesecih delovanja Državnega zbora predlagam
                  predsedniku Državnega zbora, da jo časovno uvrsti v čas od 10. in praviloma do 12.
                  ure, torej na dopoldanski termin in ne na popoldanski, kot je bila dosedanja
                  praksa.</p>
               <p>Ta predlog bi utemeljil. Osebno sem prepričan, da je ta točka, torej vprašanja in
                  pobude poslank in poslancev zelo pomembna, kajti pri tej točki imamo poslanci
                  možnost, da neposredno postavimo vprašanja ali pobudo Vladi oz. njenim ministrom,
                  ki naj bi bili po poslovniku, 25. člen, tudi vsi prisotni na seji, ko se ta točka
                  obravnava. Poudaril bi tudi, da bi moralo biti v interesu Državnega zbora, da
                  ustvari potrebno klimo, s katero bi dobila ta točka pomen in veljavo, ki jo
                  nedvomno ima. Aktualnost, odzivanje na pereča in občutljiva vprašanja, ki so
                  prisotna med ljudmi, predvsem pa težnja, da bi predstavniki Vlade na čim več
                  vprašanj vsaj delno že odgovorili na sami seji, bi dalo tudi Državnemu zboru kot
                  najvišji instituciji oblasti nov pomen. Tudi v tem obziru se je praksa uvrščanja
                  na te točke v zadnje ure dnevnega zasedanja, ko se že pojavi tako utrujenost
                  poslancev, kot lahko rečemo tudi predstavnikov vlade, pokazala za ne
                  najboljšo.</p>
               <p>Prav tako predlagam, da se tako vodstvo Državnega zbora kot poslanci ne
                  poslužujemo možnosti, ki jo daje drugi odstavek 23. člena poslovnika Državnega
                  zbora, ki govori o tem, da se pri določitvi dnevnega reda določi časovno omejitev
                  obravnave poslanskih vprašanj in pobud. Tudi kot poslanec opozicijske stranke
                  pričakujem, da bo Državni zbor storil vse, da bo omogočil, da bo vsak poslanec, če
                  to želi, imel možnost, da bo v okviru določb poslovnika javno na seji postavil
                  poslanska vprašanja in pobudo. Zdi se mi nelogično, da bi ravno to točko časovno
                  omejili. Različna, številna, tudi tista vprašanja z zelo občutljivo vsebino in
                  tudi pobude, pa so dokaz, da je Državni zbor resnično prostor, kjer poslanci z
                  odgovornostjo odpiramo vprašanja, ki jih prinaša življenje v vseh sferah. In prav
                  v tej zvezi se ne morem strinjati z priporočilom Vlade, ki je zapisano v odgovoru
                  na poslansko vprašanje gospe Danice Simšič, namreč zakaj poslanska vprašanja tako
                  dolgo ne dobi odgovora. Ta odgovor je bil objavljen v zadnji številki Poročevalca.
                  Tu namreč Vlada predlaga, da naj že v poslanskih skupinah obravnavamo poslanska
                  vprašanja in pobude in nato izberemo tista, na katera bi poslanska skupina želela
                  prejeti čimprejšnje odgovore, s tem da bi namreč zmanjšali število poslanskih
                  vprašanj in omogočilo čimprejšnjo obravnavo v Vladi.</p>
               <p>Osebno menim, da je v tem mnenju Vlade prisotno gledanje na poslance in tudi
                  njihova vprašanja na način, ki ni sprejemljiv.</p>
               <p>Predlagam torej, gospod predsednik, da bi bila točka vprašanja in pobude poslank
                  in poslancev uvrščena v dopoldanski termin od 10 do predvidoma 12 ure oz. dokler
                  ne bi vsi poslanci, ki so bili po poslovniku prijavljeni, vprašanje tudi javno
                  predstavili. Hvala lepa.</p>
            </sp>
            <sp xml:id="SDZ1-Redna-14-1993-11-22.sp53">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Podobnik. Jaz seveda sprejemam tole vašo pobudo. Gospod
                  Poljšak.</p>
            </sp>
            <sp xml:id="SDZ1-Redna-14-1993-11-22.sp54">
               <speaker>MARIJAN POLJŠAK:</speaker>
               <p>Na to isto točko imam eno pripombo. Namreč kaj se dogaja? Ta točka vprašanja in
                  pobude poslancev in poslank je normalno afirmacija za posameznega poslanca ali
                  poslansko skupino, da pove, kaj misli, ali vpraša Vlado ali karkoli.</p>
               <p>Od zadnjič naprej se je pa zgodilo, da Vlada več časa tukaj govori in normalno ne
                  govori kratko, in jasno ne pove predstavnik Vlade, ampak vleče, potem vprašanja in
                  pobude poslancev in poslank ni več naša stvar, postane bolj stvar Vlade, Vlada ne
                  odgovarja kratko in jasno in jedernato in povsem postane ta točka afirmacija
                  Vlade. Jaz predlagam, da Državni zbor in kolegi, poslanke in poslanci in ta točka
                  mora biti taka, da mi bi morali to tako formulirati, da Vlada mora odgovoriti
                  kratko in jasno, ne da zavlačuje, potem je to taktika zavlačevanja in zvodenenja
                  te točke, jaz sem proti temu, da je to tako. Naj nekdo da en pameten predlog.
                  Hvala.</p>
            </sp>
            <sp xml:id="SDZ1-Redna-14-1993-11-22.sp55">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Na glasovanje dajem predlog dnevnega reda  v celoti. Ugotovimo sklepčnost,
                  prosim! <stage>(63 poslancev.)</stage></p>
               <p>Kdo je za predlagani dnevni red? <stage>(45 poslancev.)</stage> Je kdo proti?
                     <stage>(12 poslancev.)</stage></p>
               <p>Ugotavljam, da je predlog dnevnega reda 14. seje Državnega zbora sprejet.</p>
               <p>Še nekaj obvestil v zvezi s potekom seje. Na tej seji imamo kar precej predlogov,
                  ki jih bomo sprejemali po hitrem postopku. Poslance in poslanke prosim, da
                  morebitne amandmaje čimprej pisno vložite pri sekretarki Državnega zbora oz. da
                  imajo pri ustni predstavitvi amandmajev pripravljen tudi že pisni tekst, ki ga
                  predložijo predsedujočemu, da ne bi prihajalo do morebitnih prekinitev pred
                  glasovanjem zaradi priprave pisnega teksta amandmaja. Za pomoč pri oblikovanju
                  amandmajev se obrnite na dežurno službo v sobi 128.</p>
               <p>Poslanke in poslance tudi prosim, da v skladu s 67. členom poslovnika vložijo
                  pisne prijave pri sekretarki zbora pred pričetkom razprave, in sicer samo za
                  predloge zakonov, ki se obravnavajo v prvi in tretji obravnavi, kar pa ni potrebno
                  za razpravo pri predlogih zakona pri drugi obravnavi in po hitrem postopku. S tem
                  v zvezi poslanke in poslance obveščam, da bom izrabil možnost, ki mi jo daje drugi
                  odstavek poslovnika 67. člena, in sicer, da bom omejil razpravo poslancev, ki se
                  niso pisno prej prijavili, na 5 minut. Dodatne prijavnice dobite v dvorani pri
                  referentki zbora.</p>
               <p>Točko vprašanja in pobude poslancev bomo obravnavali v sredo, 24.11.1993 od 10. do
                  12. ure. Na klop vam bo tekom seje razdeljen pregled vprašanj in pobud poslank in
                  poslancev, ki so bile podane na prejšnjih sejah in pregled že danih odgovorov oz.
                  stališč Vlade in ministrstev, ki so objavljeni tudi v Poročevalcu. Seveda bom
                  tudi, ne na osnovi samo predloga gospoda Podobnika, zahteval prisotnost Vlade na
                  seji pri tej točki. V skladu z določbami poslovnika bo zbor odločal o vsaki točki
                  sproti, razen če ne bo drugače dogovorjeno. S tem v zvezi vas opozarjam, da mora
                  biti zbor sklepčen ne samo ob glasovanju, ampak tudi med razpravo. Obveščam vas,
                  da bo odmor vsak dan zasedanja predvidoma od 14. do 16. ure, zbor pa do zasedal do
                  sobote 27.11.1993 ter sejo po potrebi nadaljeval tudi v ponedeljek 29. in v torek
                  30.11.1993.</p>
               <p>Prehajamo na <title>1. TOČKO DNEVNEGA REDA: PREDLOG ZAKONA O RATIFIKACIJI POGODBE
                     O SODELOVANJU NA PODROČJU PATENTOV - OBRAVNAVA PO HITREM POSTOPKU</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Prosim, gospod Bohinc.</p>
            </sp>
            <sp xml:id="SDZ1-Redna-14-1993-11-22.sp56">
               <speaker>RADO BOHINC:</speaker>
               <p>Spoštovani gospod predsednik, gospe in gospodje poslanci in poslanke. Ker gre za
                  izjemno pomembno vprašanje, prepričan sem, tudi po vašem mnenju, mi dovolite, da
                  spregovorim v dveh, treh minutah nekaj besed.</p>
               <p>Učinkovito varstvo pravic industrijske lastnine oziroma intelektualne lastnine, je
                  eden od pomembnejših pogojev za vključevanje Slovenije v razviti svet. Brez
                  učinkovitejšega varstva patentov blagovnih znamk, industrijskega oblikovanja,
                  računalniških programov, avtorskih pravic itn. ne moremo računati na gospodarsko
                  približevanje Evropi in na tuje investicije pa tudi ne na odprta tuja tržišča za
                  naše izdelke.</p>
               <p>Danes odločate o ratifikaciji pogodbe o sodelovanju na področju patentov, ki je v
                  strokovnih krogih znana po kratici PCT <stage>(pove še v angleščini)</stage>. To
                  je pogodba, ki je eksplicitno pravzaprav že omenjena tudi v slovenskem zakonu o
                  industrijski lastnini, ki je začel veljati aprila lani. Bilo je le vprašanje časa,
                  kdaj to konvencijo ratificirati. Odločitev je bila odvisna predvsem o
                  usposobljenosti kadrovske in tehnično organizacijske našega urada za varstvo
                  industrijske lastnine. Današnja ratifikacija prinaša vrsto pozitivnih učinkov za
                  Slovenijo. Kot sem že omenil, gre za še en korak k povezovanju Slovenije v tiste
                  mednarodne okvire, ki jih razviti svet sam že uveljavil in takšno ravnanje tudi
                  pričakuje od držav, s katerimi se povezuje.</p>
               <p>Na konkretni operativni ravni ratifikacija omogoča racionalnejše delo našega urada
                  za varstvo industrijske lastnine, ker pogodba o sodelovanju na področju patentov
                  omogoča opustitev določenih opravil v postopku dodeljevanja patentov, ker to
                  opravijo drugi oz. so stvari urejene na enostavnejši, racionalnejši način. Še več,
                  pristop k tej pogodbi bo pomenil tudi redni, neposredni devizni finančni prihodek
                  v proračunu, najbolj bistveno pa je nedvomno dejstvo, da ratifikacija naše
                  industrije omogoča nekoliko lažjo pot do uveljavljanja našega patentnega varstva,
                  torej za izume, ki jih prijavijo naši proizvajalci v tujini.</p>
               <p>Končno, čeprav ne nazadnje, je specifikacija iz formalno pravnih razlogov potrebna
                  za pričetek izvajanja sporazuma, ki ga je Vlada Slovenije sklenila z evropsko
                  patentno organizacijo julija letos. Ta sporazum je za Slovenijo še posebej
                  pomemben, saj se na tem področju kot prva država izven kroga članic Evropske unije
                  in EFTA vključujemo v evropski patentni sistem.</p>
               <p>Za konec naj dodam, da bo izvajanje tega sporazuma finančno ugodno, saj bo
                  Slovenija za razvoj infrastrukture na področju industrijske lastnine prejela od
                  500 tisoč do enega milijona nemškim mark letno. Vsi razlogi govorijo v prid
                  ratifikaciji predlagane pogodbe. Vlada je poskrbela za nekatere konkretne korake,
                  po vaši pozitivni odločitvi in po ustreznem sklepu Državnega sveta. Naslednji
                  teden, natančno 1. decembra deponiramo listine k pristopu k tej pogodbi pri
                  generalnem direktorju svetovne organizacije za intelektualno lastnino. To pomeni,
                  da s 1. marcem 1994 navedeno pogodbo začnemo tudi uveljavljati. Hvala lepa.</p>
            </sp>
            <sp xml:id="SDZ1-Redna-14-1993-11-22.sp57">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa magistru Bohincu.</p>
               <p>Zakon je obravnaval tudi Odbor za mednarodne odnose kot matično delovno telo. Želi
                  poročevalec besedo? <stage>(Ne želi.)</stage> Želi besedo predstavnik
                  sekretariata? <stage>(Ne želi.)</stage> Želijo besedo predstavniki poslanskih
                  skupin? Ne želijo. Besedo dajem poslankam in poslancem. Kdo želi razpravljati? Ker
                  ne želi nihče razpravljati, prehajamo na obravnavo in odločanje posameznih členih
                  predloga zakona.</p>
               <p>Zboru predlagam, da skladno z zadnjo alineo 189. člena poslovnika razpravlja in
                  glasuje o vseh členih skupaj, razen tistih, h katerim bodo vloženi amandmaji.</p>
               <p>Želi v zvezi s tem kdo besedo? Ugotovimo sklepčnost. Ugotovimo sklepčnost!
                     <stage>(41 prisotnih.)</stage></p>
               <p>Predlagam 15 minut odmora, prosim, da šefi poslanskih skupin zagotovite sklepčnost
                  v dvorani.</p>
            </sp>
            <stage type="time">(Seja je bila prekinjena ob 11.24 uri in se je nadaljevala ob 11.45
               uri.)</stage>
            <sp xml:id="SDZ1-Redna-14-1993-11-22.sp58">
               <speaker>PREDSEDNIK MAG. HERMAN RIGELNIK:</speaker>
               <p>Spoštovani kolegi! Predlagam, da nadaljujemo s sejo. Pred nadaljevanjem bi prosil
                  šefe poslanskih skupin, pa tudi poslanke in poslance, da ste prisotni v dvorani,
                  ko traja seja, ne samo v procesu odločanja, ampak tudi ob razpravi. Mislim, da je
                  to obveza, ki ni zgolj obveza samo na papirju, ampak tudi medsebojna obveza enega
                  do drugega. Navsezadnje pa tudi do tistih, ki so nas izvolili. Če boste prebrali
                  poslanico gospoda Glaviča. Poslankam in poslancem Državnega zbora v sobotni
                  prilogi Dela, s tem ne delam reklamo za sobotno prilogo Dela, boste videli kakšno
                  je mnenje o poslankah in poslancih. S takim načinom obnašanja kot smo v tem
                  trenutku naredili, da zbor ob 11. uri ni sklepčen, morda potrjujejo določena
                  namigovanja, ki jih gospod Glavič tako in drugače tudi daje. To kot
                  intermezzo.</p>
               <p>Prosim, da ugotovimo sklepčnost v dvorani. Ugotavljam, da je navzočih 53 poslancev
                  in poslank. Zbor je sklepčen in lahko odloča.</p>
               <p>Zboru predlagam, da skladno z zadnjo alineo 189. člena poslovnika razpravlja in
                  glasuje o vseh členih skupaj.</p>
               <p>Želi v zvezi s tem kdo besedo? Če ne, ugotovimo sklepčnost. Ugotovimo sklepčnost!
                     <stage>(51 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je navedeni predlog sprejet.</p>
               <p>V razpravo dajem vse člene.</p>
               <p>Kdo želi besedo? Nihče. Na glasovanje dajem vse člene. Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da so vsi členi sprejeti.</p>
               <p>Prehajamo na glasovanje o naslovu. Ali želi kdo razpravljati o naslovu zakona? Če
                  ne želi nihče, prehajamo na glasovanje. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(56 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo izglasovali zakon po členih in naslov zakona.</p>
               <p>Ugotavljam, da k predlogu zakona ni bil spremenjen noben amandma, zato ni možno
                  dodatno vlaganje amandmajev.</p>
               <p>Na glasovanje dajem zakon v celoti. Ugotovimo sklepčnost, prosim. Ugotovimo
                  sklepčnost! <stage>(62 prisotnih.)</stage></p>
               <p>Kdo je za? <stage>(61 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog zakona v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>2. TOČKO DNEVNEGA REDA: AKT O NASLEDSTVU SPORAZUMOV NEKDANJE
                     JUGOSLAVIJE Z ZVEZNO REPUBLIKO NEMČIJO - OBRAVNAVA PO HITREM
                  POSTOPKU</title>.</p>
               <p>Predlog aktov je v obravnavo zboru predložila Vlada Republike Slovenije.</p>
               <p>Želi predstavnik Vlade besedo? <stage>(Ne želi.)</stage></p>
               <p>Predlog akta je obravnaval tudi Odbor za mednarodne odnose kot matično delovno
                  telo. Želi poročevalec odbora besedo? <stage>(Ne želi.)</stage> Želi besedo
                  predstavnik sekretariata? <stage>(Ne želi.)</stage> Želijo besedo predstavniki
                  poslanskih skupin? Ne želijo.</p>
               <p>Besedo dajem poslankam in poslancem. Kdo želi razpravljati? Ker ne želi nihče
                  razpravljati, prehajamo na obravnavo in odločanje o posameznih točkah predloga
                  zakona.</p>
               <p>Zboru predlagam, da skladno z zadnjo alineo 189. člena poslovnika razpravlja in
                  glasuje o vseh točkah skupaj.</p>
               <p>Želi v zvezi s tem kdo besedo? Če ne, ugotovimo sklepčnost. Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je navedeni predlog sprejet.</p>
               <p>V razpravo dajem vse točke. Želi kdo besedo? <stage>(Ne želi.)</stage></p>
               <p>Na glasovanje dajem vse točke. Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(50 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da so vse točke sprejete.</p>
               <p>Prehajamo na razpravo o naslovu. Ali želi kdo razpravljati o naslovu akta?
                     <stage>(Ne želi.)</stage> Na glasovanje dajem naslov akta. Ugotovimo
                  sklepčnost! <stage>(61 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti?
                  <stage>(Nihče.)</stage></p>
               <p>Na glasovanje dajem akt, torej v celoti. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(56 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog akta v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>3. TOČKO DNEVNEGA REDA: PREDLOG ZAKONA O RATIFIKACIJI
                     SPORAZUMA O UKINITVI VIZUMOV MED REPUBLIKO SLOVENIJO IN REPUBLIKO FRANCIJO -
                     OBRAVNAVA PO HITREM POSTOPKU</title>.</p>
               <p>Predlog zakona je zboru predložila Vlada Republike Slovenije. Želi predstavnik
                  Vlade besedo? <stage>(Ne želi.)</stage></p>
               <p>Predlog zakona je obravnaval tudi Odbor za mednarodne odnose. Poročevalec ne želi
                  besede. Želi besedo predstavnik sekretariata? <stage>(Ne želi.)</stage> Želijo
                  besedo predstavniki poslanskih skupin? Ne želijo. Besedo dajem poslankam in
                  poslancev. Kdo želi besedo?</p>
               <p>Ker ne želi nihče razpravljati, prehajamo na obravnavo in odločanje o posameznih
                  členih predloga zakona s tem, da zboru predlagam, da skladno z zadnjo alineo 189.
                  člena poslovnika razpravlja in glasuje o vseh členih skupaj.</p>
               <p>Želi v zvezi s tem kdo besedo? Nihče. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je navedeni predlog sprejet.</p>
               <p>V razpravo dajem vse člene. Kdo želi besedo?</p>
               <p>Ker ne želi nihče besede, dajem na glasovanje vse člene. Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da so vsi členi sprejeti.</p>
               <p>Torej, potrebno je razpravljati še o naslovu. Ali želi kdo besedo? Ker ne želi
                  nihče razpravljati, prehajamo na glasovanje. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(60 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog naslova sprejet.</p>
               <p>Na glasovanje dajem še predlog zakona v celoti. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da predlog zakona v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>4. TOČKO DNEVNEGA REDA: PREDLOG AKTA O NASLEDSTVU KONVENCIJ
                     KOMISIJE ZDRUŽENIH NARODOV ZA MEDNARODNO TRGOVINSKO PRAVO IN MEDNARODNIH POGODB
                     MEDNARODNE TELEKOMUNIKACIJSKE ZVEZE - OBRAVNAVA PO HITREM POSTOPKU</title>.</p>
               <p>Predlog akta je v obravnavo zboru predložila Vlada Republike Slovenije. Želi
                  predstavnik Vlade besedo? <stage>(Ne želi.)</stage> Predlog akta je obravnaval
                  tudi Odbor za mednarodne odnose. Želi predstavnik besedo? <stage>(Ne.)</stage>
                  Želi besedo predstavnik Sekretariata? <stage>(Ne želi.)</stage> Želijo besedo
                  predstavniki poslanskih skupin? Ne želijo. Besedo dajem poslankam in poslancem. Ne
                  želite besedo?</p>
               <p>Ker ne želi nihče razpravljati, prehajamo na obravnavo in odločanje o posameznih
                  točkah predloga dnevnega reda. Dovolite, da te iste stvari ne berem, da
                  razpravljamo o vseh členih v celoti. Želi kdo besedo? Če ne, dajem na glasovanje
                  vse točke v celoti. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(Ni
                     konstatacije.)</stage></p>
               <p>Ugotavljam, da so vse točke sprejete.</p>
               <p>Razpravljamo še o naslovu. Želi kdo besedo? <stage>(Ne želi.)</stage></p>
               <p>Na glasovanje dajem naslov. Ugotovimo sklepčnost! <stage>(59
                  prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je naslov sprejet.</p>
               <p>Na glasovanje dajem akt v celoti. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog akta v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>5. TOČKO DNEVNEGA REDA: PREDLOG ZAKONA O POSEBNEM DAVKU NA
                     DOLOČENE PREJEMKE - PRVA OBRAVNAVA</title>.</p>
               <p>Predlog zakona je zboru v obravnavo predložila Vlada Republike Slovenije. Želi
                  predstavnik Vlade besedo? <stage>(Ne želi.)</stage></p>
               <p>Predlog zakona je obravnaval tudi Odbor za finance in kreditno-monetarno politiko
                  kot matično delovno telo. Želi predstavnik besedo? Prosim, gospod Kopač.</p>
            </sp>
            <sp xml:id="SDZ1-Redna-14-1993-11-22.sp59">
               <speaker>JANEZ KOPAČ:</speaker>
               <p>Hvala za besedo. Odbor je predlog zakona podprl, in to na podlagi utemeljitve
                  Vlade, da je z dodatno obremenitvijo pogodbenega dela namen v tem, da se z
                  dodatnimi destimulacijami torej omeji obseg pogodbenega dela in na ta način
                  posredno stimulira redno zaposlovanje. Bilo je nekaj pomislekov o ustreznosti
                  višine te dodatne obremenitve, vendar v obliki amandmaja odbor ni predlagal
                  ničesar.</p>
               <p>Odbor se je seznanil tudi z napovedanim amandmajev -takrat to še ni bil - o tem,
                  da se študentsko pogodbeno delo izvzame iz tega in je bil mnenja, vsaj v razpravi,
                  nismo pa o tem glasovali, ker ni bilo uradno vloženega nobenega amandmaja, da
                  potem to smisel zakona pravzaprav podre, ker omogoči nek ventil, skozi katerega so
                  omogočene špekulacije in da je za študentsko, ali pa, bom rekel, stimulacijo za
                  zaposlovanje študentov po pogodbah o delu poskrbljeno pravzaprav že v predlogu
                  zakona o dohodnini. Ta zakon pa ima povsem drug namen, torej, ne namen spodbujati
                  študentsko delo, ampak namen omejevati pogodbeno delo nasploh. Zagotovo, to pa je
                  res, bi se to poznalo tudi na neki določeni, ne vem kolikšni, destimulaciji
                  zaposlovanja študentov.</p>
               <p>Danes sem videl še predlog amandmaja s strani gospe Metke Karner-Lukač, ki
                  predlaga tudi progresivno obremenitev nad določeno višino prejemka po pogodbi o
                  delu in pa restriktivnejši pristop oziroma prav tako obdavčitev avtorskih
                  honorarjev. Menim, da je kar prav, da se je Državni zbor odločil pri obravnavi
                  dnevnega reda, da gre v redni postopek s tem zakonom, kajti vsa ta tri vprašanja,
                  torej amandma, ki izvzema študentsko delo, amandma, ki predlaga progresijo nad
                  določeno višino prejemka in pa amandma, ki govori o restriktivnejši obravnavi
                  avtorskih honorarjev, vsi ti trije amandmaji v sebi, bom rekel v žargonu, imajo
                  zrno resnice, vendar opredelitev <q>"za"</q> ali <q>"proti"</q>, bi bila preveč enostavna.</p>
               <p>Menim, da so vprašanja malo bolj komplicirana in da bi bilo smiselno - sedaj pa že
                  govorim v osebnem imenu, čeprav kot poročevalec odbora - določene stvari, recimo
                  pri študentskem delu, določene profile, ki res ne ogrožajo nobenih redno
                  zaposlenih, ali pa potencialno redno zaposlenih, spraviti v drugačen položaj,
                  torej ne kar avtomatično obremeniti in bi bilo smiselno morda uvesti  neko stopnjo
                  progresije, vendar ne na tako enostaven način, kot je bilo predlagano s strani
                  gospe Lukačeve, pa vendar ja, na nek drugačen način. Skratka, določene pripombe,
                  bom rekel, na ta zakon, ki so se pokazale v obliki amandmajev in jih odbor sicer
                  še ni obravnaval, so se po mojem osebnem mnenju pokazale kot smiselne in zato je
                  pravzaprav prav, da smo se odločili z večino glasov za redni postopek.</p>
               <p>Zato bi v imenu odbora, ki je sicer obravnaval predlog zakona in podprl tudi hitri
                  postopek, sedaj pa to ni, predlagal, da se predlog zakona sprejme. Predlagam tudi,
                  da se po izvedeni obravnavi dovoli Odboru za finance, da na današnji seji, ki je
                  ob 15. uri, sicer na neke druge točke dnevnega reda, dopusti, da oblikuje en
                  predlog stališč na to temo in da se o tistih stališčih potem glasuje šele, recimo
                  v popoldanskem delu današnje seje Državnega zbora. Sicer pa načelno predlagam v
                  imenu odbora, da se predlog zakona sprejme. Hvala lepa.</p>
            </sp>
            <sp xml:id="SDZ1-Redna-14-1993-11-22.sp60">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Kopač. Prosil bi poslanke in poslance, da bi pisne predloge
                  stališč, da bi lahko odbor normalno delal, pripravili in posredovali, da bi potem
                  tudi odbor posredoval mnenje in stališče Državnemu zboru.</p>
               <p>Želijo besedo predstavniki poslanskih skupin? Gospa Breda Pečan.</p>
            </sp>
            <sp xml:id="SDZ1-Redna-14-1993-11-22.sp61">
               <speaker>BREDA PEČAN:</speaker>
               <p>Dober dan gospod predsednik, kolegice in kolegi! Glede na to, da je bil zakon
                  najprej predlagan v hitrem postopku, je naša poslanska skupina pripravila amandma.
                  Zato v imenu poslanske skupine predlagam delovnemu telesu, Odboru za finance in
                  kreditno-monetarno politiko, da ta amandma vgradi, v kolikor bo tako presodil, v
                  stališča ob prvi obravnavi zakona.</p>
               <p>Predlagamo namreč, da se izvzame iz te posebne obdavčitve prejemke študentov preko
                  pooblaščenih študentskih servisov oziroma, če malo širše zajamemo, da so izvzeti
                  prejemki šolajoče se mladine, ki opravljajo delo preko organizacij za posredovanje
                  dela šolajoče mladine.</p>
               <p>Dejstvo je namreč, da je posebni davek na prejemke na podlagi pogodbe o delu,
                  delovršne pogodbe ali na drugi podlagi nujno potreben, da ga mi kot poslanska
                  skupina in tudi stranka podpiramo zaradi tega, ker je potrebno zmanjšati razlike,
                  ki nastajajo zaradi bistveno nižje obdavčitve pogodbenega dela v primerjavi s
                  prispevki in davki, ki se plačujejo iz rednega dela, da pa pri tem onemogočimo
                  marsikateremu študentu ali dijaku, da bi si pomagal pri študiju in šolanju s tem,
                  da bi del svojega prostega časa porabil za to, da si lahko zasluži za najnujnejše
                  potrebe.</p>
               <p>Pri tem menimo, da študentsko in dijaško delo ne more, že zaradi svoje narave, v
                  bistvu ogrožati redne zaposlitve delavcev, zlasti, če vemo, da je z zakonom o
                  dohodnini predvidena obdavčitev, torej predvidena dohodnina oprošča šolajočo
                  mladino -</p>
               <p>po amandmaju, ki je predviden - samo 20 % povprečnega zaslužka, kar pomeni, da je
                  to skupaj z 11 % olajšave približno ena četrtina letnega zaslužka povprečnega
                  zaslužka zaposlenih v Sloveniji. Pomeni, da gre za manj kot 10 ur tedenskega
                  oziroma povprečno 10 ur tedenskega dela. S tem menimo, da ne gre za ogrožanje
                  zaposlovalnih možnosti drugih, torej delavcev, in da so možne rešitve, da to delo
                  izvzamemo iz obdavčitve. Hvala.</p>
            </sp>
            <sp xml:id="SDZ1-Redna-14-1993-11-22.sp62">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospa Pečanova. Besedo ima gospa Metka Karner-Lukač, za poslansko skupino.
                  Prosim.</p>
            </sp>
            <sp xml:id="SDZ1-Redna-14-1993-11-22.sp63">
               <speaker>METKA KARNER-LUKAČ:</speaker>
               <p>Spoštovani zbor! V poslanski skupine Slovenske ljudske stranke menimo, da je zakon
                  potrebno čimprej sprejeti. Zakon, takšen kot je v predloženi obliki, ne bi
                  uresničil tistega cilja, ki naj bi ga zakon dal. Namen je zmanjšanje pogodbenega
                  dela in preprečitev številnih špekulacij, ki se prav preko pogodbenega dela
                  opravljajo, to je sedaj cenejše. Potrebne bi bile nekatere dodelave. Predlagali
                  smo dva amandmaja, ker smo mislili, da bo zakon obravnavan po hitrem postopku. Teh
                  amandmajev sedaj ni potrebno vložiti, ampak bomo vložili ustrezna stališča namesto
                  amandmajev.</p>
               <p>Dotaknila bi se dveh problemov. Prvi problem je obdavčitev pogodbenega dela
                  oziroma dela po avtorskih pogodbah. Menimo, da je to obdavčitev potrebno izenačiti
                  z obdavčitvami, ki so predvidene za ostale vrste pogodb. Pri tem se moramo
                  zavedati, da je skoraj vsako intelektualno delo, ki zahteva le izvedbo nekega
                  dogovorjenega dela, že mogoče šteti za avtorsko delo. Preprečiti je potrebno, da
                  bi se pogodbe o delu začele prelivati v avtorske pogodbe, če bi bilo to ugodneje.
                  Prepričana sem, v kolikor je tak zakon, kot je bil predložen, obveljal, bi se to
                  tudi zgodilo v velikem odstotku, razen pri tistih pogodbah, ki imajo značaj
                  fizičnega dela, to ni mogoče.</p>
               <p>Običajno so zneski izplačil pri avtorskih pogodbah relativno previsoki, naročniki
                  pa so v pomanjkanju občutka lastniške odgovornosti pristajali na absurdno visoke
                  zneske, ki v ničemer niso tržno utemeljeni. To se bo dogajalo še zlasti v obdobju
                  lastniške tranzicije in je ukrep, ki bi prisil tudi podjetja k varčevanju in
                  plačevanju nepotrebnega dela, nujen.</p>
               <p>Predlagamo sklep, ki naj bi ga Državni zbor sprejel. Državni zbor nalaga
                  predlagatelju, da za drugo obravnavo zakona pripravi rešitve, ki bodo približale
                  ali celo izenačile obdavčitve prejemkov iz naslova avtorskih pogodb s prejemki iz
                  naslova pogodb o delu.</p>
               <p>Da se ne bom še enkrat javljala, naj nekoliko razjasnim situacijo. Po avtorskih
                  pogodbah se prizna od bruto zneska 40% olajšava oziroma se zmanjša 40 % tega
                  zneska za materialne obremenitve. Ta znesek je bistveno manjši, nato pa pride 20%
                  davka. V kolikor to področje ostane nespremenjeno, bi bilo izredno ugodno in bi
                  prišlo do številnih špekulacij.</p>
               <p>Naslednje stališče, ki ga predlagamo, je to, da se izdela progresivna lestvica
                  obdavčitve vseh prejemkov, ki izvirajo iz naslova pogodb o delu in avtorskih
                  pogodb. Namen tega stališča je, da bi delodajalce usmerjal k sklepanju takih
                  pogodb res v nujnih primerih. Pri tem bi jih usmerjal k manjši radodarnosti
                  posebno pri višjih zneskih. To velja za obdobje lastninske preobrazbe podjetij.
                  Upravičena je bojazen, da bi pooblaščene osebe v podjetjih kljub obdavčitvi 25 %
                  na vse pogodbe, sklepale pogodbe v škodo družbenega kapitala, izvajalec pa bo še
                  vedno prišel do predvidene višine v znesku, ki ga želi. Z višjo stopnjo
                  obdavčitve, to se pravi progresivno stopnjo, pa to ne bo mogoče oziroma bodo tisti
                  naročniki, ki imajo možnost sklepati take pogodbe, premislili o teh zadevah. Iz
                  tega naslova, če bo to ustrezno rešeno, država več dobi.</p>
               <p>Predlagamo sprejem naslednjega sklepa: <q>"Državni zbor nalaga predlagatelju, da za
                  drugo obravnavo zakona pripravi predlog progresivne obdavčitve prejemkov iz
                  naslova pogodb o delu in avtorskih pogodb."</q></p>
            </sp>
            <sp xml:id="SDZ1-Redna-14-1993-11-22.sp64">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa Metka Karner-Lukač. Želi še kdo od predstavnikov poslanskih
                  skupin besedo? <stage>(Ne želi.)</stage> Besedo dajem poslankam in poslancem.
                  Gospod Tone Peršak ima besedo.</p>
            </sp>
            <sp xml:id="SDZ1-Redna-14-1993-11-22.sp65">
               <speaker>ANTON PERŠAK:</speaker>
               <p>Nekatere stvari sem povedal že ob utemeljitvi svojega glasu za hitri postopek,
                  nekatere bi povedal še sedaj.</p>
               <p>Prvič. Mislim, da je prav, da se zakon obravnava tako kot se obravnava, ker je
                  nekatere postavke oziroma nekatere predpostavke v zvezi s tem zakonom dobro še
                  enkrat premisliti. Prej sem opozoril, da imamo v istem času v obravnavi, tokrat v
                  drugi obravnavi nek zakon, ki posega na isto področje. Če je cilj tega zakona
                  omejiti pogodbeno delo, mislim, da tisti drugi zakon to počne na ustreznejši
                  način. Namreč, jaz se popolnoma strinjam s tem, da je treba omejiti špekulacije na
                  račun pogodbenega dela kot nemalokrat tako imenovani brezposelni ali pa upokojenci
                  delajo pogodbeno v podjetjih, ali pa za zasebnike, hkrati dobivajo še pomoč za
                  brezposelne in na ta način seveda odžirajo delovna mesta nekomu, ki bi se sicer
                  lahko za določen čas ali kakorkoli že zaposlil.</p>
               <p>Vendar se bojim, nisem tako prepričan, kot gospa Lukačeva, da bi te vrste postopek
                  privedel k pravemu rezultatu, pač pa je preprosto treba oceniti kje je tista nujna
                  meja, če sploh obstoja, da se pogodbeno delo omogoča. Zakon o spremembah in
                  dopolnitvah zakona o delovnih razmerjih za sedaj predlaga, res da na iniciativo
                  poslancev, da se meja postavi na ta način, da se reče, pogodbo o delu, za eno
                  delo, je mogoče tako s strani tistega, ki delo sprejema kot tistega, ki delo daje,
                  skleniti samo enkrat letno za dva meseca. To se pravi, ne ponavljati pogodbo tako,
                  kot je bilo doslej, z istim ali pa z različnimi delavci, takorekoč kontinuirano.
                  To je ena stvar.</p>
               <p>Mislim, da je ustreznejši tisti način, čim pride do nekega dela, ki bo trajalo pol
                  leta, naj bi pač prisilili delodajalce, da bodo sklenili delovno razmerje za
                  določen čas, ne pa sklepali pogodbe o delu kot doslej. To je ena stvar.</p>
               <p>Druga stvar je seveda inšpekcija dela, ki po mnenju vseh ni ustrezno učinkovita in
                  seveda tudi to in tisto, kar v onem zakonu predlagamo, ne bo učinkovito, če ne bo
                  inšpekcija dela bolj učinkovita.</p>
               <p>Drugo. Bojim se tega, da se gospa Lukačeva po mojem mnenju malo neupravičeno
                  veseli tega, kaj se bo zgodilo. Zakaj? Bojim se, da bo prišlo do tega, da bo
                  delodajalec tisti, ki pogodbo sklepa, daje delo preprosto tistemu, ki je
                  interesent za delo, veš jaz sem do sedaj dajal za to delo 100 tisoč na mesec.
                  Glede na to, da je država predpisala tak davek in sem jaz pripravljen tudi v
                  naprej dajati 100 tisoč na mesec, boš pač ti dobili 25 tisoč manj, ker jaz moram
                  plačati 25% davka. Tako, da si predpostavljam, da bo v večini primerov prišlo do
                  tega, ker se na ta način sklepajo seveda tudi druge pogodbe v Sloveniji, da se
                  preprosto prikažejo drugačni zneski, kot pa se potem na različne načine to
                  kompenzira.</p>
               <p>Tretja stvar. Jaz podpiram tisto, kar je bilo povedano v zvezi s študenti. Bi pa
                  še nekaj rekel. Gospa Lukačeva je predlagala to v zvezi z avtorskimi pogodbami.
                  Strinjati se je seveda mogoče, da je v zvezi z avtorskimi pogodbami po podjetjih
                  in pri obrtnikih itd., lahko veliko špekulacij. Bi pa vendarle in njo in ta zbor
                  opozoril, da avtorske pogodbe sklepajo tudi pesniki, ki dobijo za pesniško zbirko
                  300 tisoč tolarjev, pa delajo mogoče na njej dve leti, pa tudi ostali, da ne
                  govorim o scenaristih, glasbenikih itd. Če bomo seveda sprejeli tak sklep, kot je
                  bil tu predlagan, bomo bolj kot tiste, za katere ona predpostavlja, prizadeli te
                  ljudi. Tako, da bi pri take vrste predlogih bil nekoliko previden in bi se rajši
                  spraševal o tem, zakaj prihaja do tega, da se za dela, ki nimajo nobene osnove za
                  avtorske pogodbe, sklepajo avtorske pogodbe in zakaj se to tako malo sankcionira,
                  ne pa da bi seveda zaradi umazane porodne vode zlil še kako drugo stvar v kanal.
                  Hvala.</p>
            </sp>
            <sp xml:id="SDZ1-Redna-14-1993-11-22.sp66">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Peršak. Besedo ima gospod Stane Frim.</p>
            </sp>
            <sp xml:id="SDZ1-Redna-14-1993-11-22.sp67">
               <speaker>STANE FRIM:</speaker>
               <p>Gospod predsednik, spoštovane poslanke in poslanci! Menim, da je danes marsikje v
                  podjetju ali pa tudi v privatni delavnici marsikatero delovno mesto, katero stalno
                  zaposluje, zasedeno ravno z delavci preko pogodbenega dela. Namreč iz razloga, ker
                  je to pogodbeno delo pač ceneje. Tako ta delovna mesta, ki so, v bistvu niso
                  izkoriščena tako, kot bi lahko bila. Iz tega razloga, ker pač pogodbeno delo
                  predstavlja nelojalno konkurenco rednim zaposlitvam, podpiram ta zakon, ki bo pač
                  nekoliko bolj obdavčil to vrsto dela.</p>
               <p>Seveda je pa hkrati treba sprejeti, nekje v proceduri je ostal pomemben zakon, ki
                  bo urejal nadzor nad to vrsto. To je zakon o delovni inšpekciji, tako da bi bilo
                  tudi treba ob tej proceduri hkrati sprožiti oziroma sprejeti tudi ta zakon. Menim
                  pa, da oprostitev posebnega davka za študentsko delo ne bo negativno vplivala na
                  politiko zaposlovanja, kar je pač glavni cilj tega zakona in zato mislim, da se
                  tudi ta amandma, ki sem ga predlagal, da se delo učencev in študentov preko
                  študentskih ali mladinskih organizacij pač ne obdavči, saj gre za manjši obseg in
                  mislim, da se lahko tukaj naredi izjema.</p>
               <p>Zato predlagam, da se ta amandma, ki sem ga že vložil, ker je bil pač zakon
                  napovedan za prvo branje, da se spremeni v sklep in da ga potem matično delovno
                  telo obravnava. Hvala.</p>
            </sp>
            <sp xml:id="SDZ1-Redna-14-1993-11-22.sp68">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Frim. Želi še kdo besedo? Če ne, prekinjam razpravo.</p>
               <p>Prehajamo na <title>6. TOČKO DNEVNEGA REDA: PREDLOG ZAKONA O POSEBNEM PROMETNEM
                     DAVKU OD POSEBNIH IGER NA SREČO - OBRAVNAVA PO HITREM POSTOPKU</title>.</p>
               <p>Predlog zakona je v obravnavo predložila Vlada Republike Slovenije. Želi
                  predstavnik Vlade besedo? Minister Gaspari.</p>
            </sp>
            <sp xml:id="SDZ1-Redna-14-1993-11-22.sp69">
               <speaker>MAG. MITJA GASPARI:</speaker>
               <p>Gospod predsednik, gospe in gospodje poslanci! V skladu s pripravo aktov na tem
                  področju je Vlada ugotovila, da glede na to, da se postopek razpravljanja o novem
                  zakonu o igrah na srečo odvija že nekaj časa zelo počasi in da je malo malo
                  verjetno, da bi bil do konca leta lahko sprejet oziroma zdaj je že neverjetno, da
                  bi lahko bil do konca leta sprejet nov zakon o igralništvu, je Vlada poskušala z
                  dvema začasnima zakonskima aktoma premostiti čas med sedanjim trenutkom, ko
                  obstoječi zakon neustrezno ureja, ali pa ne dovolj ustrezno ureja problematiko na
                  tem področju in pa novim zakonom, ki ga bo Vlada predložila parlamentu najkasneje
                  do druge polovice decembra letošnjega leta v obravnavo, predlagamo dve zakonski
                  rešitvi.</p>
               <p>Ena od njih je takšna, ki bo verjetno tudi v zakonu, ki bo sistemske narave,
                  ostala prisotna. To je obdavčitev prometa v igralništvu. Smatramo, da je način
                  obdavčevanja prometa, ki je tukaj predlagan, lahko dolgoročnejša rešitev in bo po
                  našem predlogu tudi ostala dolgoročnejša rešitev in je mednarodno tudi
                  primerljiva. Iz primerjav, ki smo jih delali, ugotavljamo, da je pretežna
                  obdavčitev na tem področju v drugih državah, kot so recimo Nizozemska, Avstrija in
                  še nekatere druge v pretežni meri orientirana na ta prometni davek, kjer je zakon
                  sam običajno utemeljen na koncesiji. To se pravi, na prodajanju dovoljenj za
                  poslovanje na tem področju zaradi tega, da bi v tem trenutku, prvič, ustrezno
                  kontrolirali dohodke od igralništva, se pravi ne samo dobiček, ampak tudi
                  prihodke, predlagamo zakon v tekstu, ki ga tudi tukaj imate pred seboj, pri čemer
                  slišim, da so nekatera dopolnila, bi bil na to lahko dal že v naprej odgovor.</p>
               <p>V 4. členu, ko se govori, da je zavezanec za obračunavanje tega davka prireditelj
                  posebnih iger na srečo, pomeni to vse pravne ali fizične osebe, ki se s takim
                  poslom ukvarjajo. Se pravi, če je beseda <q>"prireditelj"</q> morda sporna, se jo lahko
                  dopolni, smatra pa se, da je to vsaka pravna oseba, ki se s tem ukvarja.</p>
               <p>Drugič, ko gre za osnovo, za obračun prometnega davka, velja enako. Se pravi, da
                  ta osnova zopet velja od tistega, ki je prireditelj oziroma, če je to v našem
                  jeziku manj natančno oseba, pravna oseba, ki se ukvarja s to dejavnostjo.</p>
               <p>Sama lestvica obdavčitve je takšna, da ne bo privedla do nenormalne situacije v
                  posameznih igralnicah, ki so predmet te obdavčitve, ki je narejena tako, da bodo
                  te igralnice lahko poslovale brez izkazovanja izgube, ali pa relativno z zelo
                  majhnim dobičkom. Ker je to začasna rešitev, ne bo pomenila bistvenih ovir
                  tistega, ker je bilo rečeno, da naj bi igralnice iz svojega dobička vlagale v
                  turizem. Kar so do zdaj vlagale, so vložile, v tem trenutku bodo pa predvsem
                  plačevale začasno večji prometni davek državi z novim zakonom, ki pa naj bi
                  uveljavljal predvsem državni monopol na tem področju, bo pa to področje urejeno,
                  kot je klasično urejeno v nekaterih drugih državah, z izjemo Italije. Toliko o tem
                  zakonu. Mislim, da je ta zakon, ne samo finančno, ampak tudi sicer kot začasna
                  rešitev primera in bo v tem primeru uredila razpolaganje z prihodki v igralnicah
                  na ustreznejši način, kot je bilo do zdaj urejeno. Hvala lepa.</p>
            </sp>
            <sp xml:id="SDZ1-Redna-14-1993-11-22.sp70">
               <speaker>PREDSEDNIK MAG. HERMAN RIGELNIK:</speaker>
               <p>Hvala, minister Gaspari. Predlog zakona je tudi obravnaval tudi Odbor za
                  finance.</p>
               <p>Želi poročevalec odbora besedo? <stage>(Ne želi.)</stage> Želi besedo predstavnik
                  sekretariata? <stage>(Ne želi.)</stage> Želijo besedo predstavniki poslanskih
                  skupin? Gospa Breda Pečan za poslansko skupino Združene liste. <stage>(Ne
                     želi.)</stage></p>
               <p>Kdo želi besedo v imenu poslanskih skupin? Če ne želi nihče besede, dajem besedo
                  poslankam in poslancem. Ker ne želi nihče razpravljati, predlagam zboru, da
                  skladno z zadnjo alineo 189. člena poslovnika razpravlja in glasuje o vseh členih
                  skupaj. Želi v zvezi s tem kdo besedo? Saj sem dal besedo poslankam in poslancem.
                  Se opravičujem. Tam piše za poslansko skupino Združene liste. Besedo ima gospa
                  Pečanova.</p>
            </sp>
            <sp xml:id="SDZ1-Redna-14-1993-11-22.sp71">
               <speaker>BREDA PEČAN:</speaker>
               <p>Hvala lepa. Se opravičujem, nisem razumela, za kaj gre. Rada bi samo povedala, da
                  ne bi za vsak amandma posebej razlagala. Tri amandmaje sva vložila s kolegom
                  Omerzo, in sicer je za naju verjetno najpomembnejši amandma k 3.  členu, kjer
                  predlagava, da bi se prihodki od posebnega prometnega davka delili med proračun
                  Republike Slovenije in proračune občin, v katerih ima igralnica sedež oziroma
                  občin, ki gravitirajo na območje te igralnice, in sicer v razmerju 50:50, s tem da
                  ne predstavljajo prihodke občinskih proračunov, da niso del limitiranega obsega
                  javne porabe. Poleg tega v amandmaju predlagamo, da morajo občine svoj delež
                  prihodkov nameniti izrecno turistični promociji, izgradnji turistične in športne
                  infrastrukture in organizaciji kulturnih prireditev. Predlog za določitev občin in
                  ključ za delitev pripadajočega posebnega prometnega davka naj bi pripravila skupaj
                  Ministrstvo za gospodarske dejavnosti in Gospodarska zbornica Slovenije.</p>
               <p>V utemeljitev tega amandmaja moram povedati, da smo že večkrat želeli, da bi
                  občine, kjer igralnice stojijo oziroma delujejo, in tiste občine, ki sodijo pod
                  vplivno območje teh igralnic, kar se tiče samega turističnega območja, imele
                  možnost, tako kot je bilo tudi do sedaj, ko so igralnice direktno iz dobička
                  sofinancirale izgradnjo infrastrukture na tem območju, da bi imele možnost
                  razvijati infrastrukturo zlasti zaradi tega, ker je na tak način možna širitev in
                  diverzifikacija turistične ponudbe, in na ta način se zmanjšuje vpliv, če rečemo
                  temu <q>"igralniško turistične monokulture"</q>. Smiselno je prepustiti iniciativo za
                  usmerjanje razvoja turizma zlasti občinam samim in jih tudi za to finančno
                  osposobiti.</p>
               <p>Predlagamo tudi, ker je po podatkih, ki so nam na razpolago, začetna vsota za
                  progresivno obdavčitev izredno nizka,s tem je pa lahko prizadeta tudi poslovna
                  sposobnost igralnic, lestvico, ki se začenja pri milijardi 250 milijonov tolarjev
                  in je progresivna obdavčitev povzeta po dosedanjem predlogu v zakonu. Povedati
                  moram to, da je razlika prihodka proračunov približno 250 milijonov tolarjev ob
                  dveh milijardah končne vsote, ki je bila prvotno predvidena.</p>
               <p>K 7. členu predlagava spremembo, s katero je črtana tabela in se celotni člen
                  glasi tako: <q>"Davčni zavezanec plačuje posebni prometni davek v petih dneh po
                  poteku meseca od prejetih plačil za udeležbo, zmanjšanjih za vrednost dobitkov v
                  tem mesecu, po stopnjah in od dvanajstine osnov iz 7. člena."</q></p>
               <p>Gre namreč za to, da je lestvica iz 7. člena enostavno matematični izračun
                  lestvice iz 6. člena in se seveda potem zdi, kot da Uprava za javne prihodke ne
                  zaupa sposobnosti računanja pravnih oseb. Jaz mislim, da jih lahko nadzira, če ne
                  bodo znale izračunati ene dvanajstine od milijarde 250 ali pa šestih milijard 250
                  milijonov, pa bodo potem lahko ugotavljali, ali je davek pravilno obračunan ali
                  ne. Hvala.</p>
            </sp>
            <sp xml:id="SDZ1-Redna-14-1993-11-22.sp72">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospa Pečanova. Torej, moram reči, da nimam vloženih amandmajev. Kdaj ste
                  jih vložili? <stage>(Odgovor - ni pri mikrofonu: ...v petek so šli naprej ...se
                     opravičujem, ampak...)</stage> Nič hudega. Želi še kdo besedo? Gospod
                  Kopač.</p>
            </sp>
            <sp xml:id="SDZ1-Redna-14-1993-11-22.sp73">
               <speaker>JANEZ KOPAČ:</speaker>
               <p>Hvala lepa. Rad bi polemiziral, ker mislim, da kot poslanec smem, z amandmaji, ki
                  jih je predstavila gospa Pečanova. Tudi jaz moram reči, da jih nisem dobil na
                  vpogled, vendar kolikor sem jih spremljal, predlagam naslednje:</p>
               <p>Prihodki, predvideni za državni proračun v proračunskem memorandumu, se na podlagi
                  amandmaja k 6. členu znižajo za milijardo tolarjev. To je resna zadeva in jaz
                  odločno temu nasprotujem, ker se ne moremo tako igrati s takimi velikimi
                  številkami. Drugi amandma, ukinitev 7. člena bi bila izjemno proti temu, da
                  igralnice sploh lahko normalno poslujejo. Vi sicer verjetno mislite, da jim delate
                  korist ali pa usluge s tem, ko jim po dvanajstinah predvidevate vplačilo tega,
                  vendar 7. člen predvideva, da se vplačila gibljejo gor in dol glede na mesečni
                  promet. Veste, da so v igralništvu menda tudi neke sezone, pa je včasih več
                  prometa, včasih manj, zato je torej zelo smiselno predvideti vplačilo na način, da
                  se plača več, ko je promet večji in se plača manj oziroma je obveznost do države
                  manjša, ko je promet manjši. Zato potem tudi verjetno ne prihaja do nekih
                  bistvenih poračunov, ampak se obveznost v skladu z obsegom prometa uskladi že med
                  letom. Torej menim, da bi naredili strašansko slabo uslugo igralnicam, čeprav ste
                  verjetno imeli v mislih to, da bi na nek način pomagali, če bi sprejeli vaš
                  amandma k 7. členu, tako kot sem ga slišal. Moram pa reči, da ga tako kot nihče
                  drug nisem dobil pisno na klop. Hvala lepa.    </p>
            </sp>
            <sp xml:id="SDZ1-Redna-14-1993-11-22.sp74">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kopač. Gospa Pečanova.</p>
            </sp>
            <sp xml:id="SDZ1-Redna-14-1993-11-22.sp75">
               <speaker>BREDA PEČAN:</speaker>
               <p>Meni je zelo žal, da ti amandmaji niso prišli prej v roke gospodu Kopaču kot
                  predsedniku odbora. Moram pa povedati, prvič, komentar k eni milijardi. Ta
                  milijarda pomeni 50 milijonov manj, ne pa milijardo manj do priliva proračuna
                  zaradi tega, ker gre za 5 % obdavčitev, ki je bila do zdaj 10 % na tem nivoju. Se
                  pravi, da je 50 milijonov razlike. Drugo, kar je, 7. člen ne spreminjamo v tem
                  smislu oziroma ne predlagamo sprememb tako, da bi igralnice plačevale enake
                  dvanajstine, temveč da se od lestvice v 6. členu uporablja odstotek in dvanajstino
                  osnov. Se pravi, da si igralnica vsak mesec posebej izračuna po prometu, ki ga je
                  dosegla, koliko mora plačati na osnovi dvanajstine osnove iz 6. člena, koliko mora
                  plačati prometnega davka. Gre samo za to, da je logično, da si mora igralnica
                  menda ja sama znati izračunati kakšno osnovo ima kot dvanajstino iz osnove iz
                  celoletne osnove. Ne gre za to, da plačuje enake dvanajstine. Dvanajstine nihajo.
                  Davek niha od prometa v danem mesecu. Hvala.</p>
            </sp>
            <sp xml:id="SDZ1-Redna-14-1993-11-22.sp76">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospa Pečanova. Če ne, ima besedo minister Gaspari.</p>
            </sp>
            <sp xml:id="SDZ1-Redna-14-1993-11-22.sp77">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! V predpostavki, da so bili amandmaji
                  dejansko korektno vloženi, Vlada ne podpira nobenega od teh treh amandmajev.
                  Prvič, ne podpiramo delitev dohodka med občinami in državo v tem prehodnem
                  obdobju, ker bo zakon o igralništvu to uredil na sistematski način. Kdaj bo
                  predložen parlamentu, kdaj bo sprejet, je odvisno od parlamenta. V tem trenutku ne
                  vidimo nobenega razloga za delitev teh dohodkov med občine in državni proračun, še
                  posebno ne na način, kot je to bilo predloženo, da se zaradi tega ne zmanjšajo
                  državni transferi proračuna v občine, ki pridobijo na ta način sredstva. V tem
                  primeru zmanjšujemo sredstva za republiški proračun, kot je rekel gospod Kopač in
                  je to za Vlado v tem trenutku, ne samo v tem trenutku, ampak v pripravi proračuna
                  nesprejemljivo.</p>
               <p>Drugič, ko gre za lestvico, naše ugotovitve kažejo, da nobena igralnica ni v
                  izgubi. Tistim igralnicam, ki naj bi prišle v izgubo in katere so mišljene in niso
                  bile naglas povedane, v zadnjih dveh mesecih promet raste. Se pravi, da ni res, da
                  bi te lestvice uničile v smislu prikazovanja. Uporabljamo podatke, ki smo jih
                  dobili od igralnic in od Službe družbenega knjigovodstva. Na teh so temeljili naši
                  izračuni in tudi predlogi.</p>
               <p>Tretjič, glede uporabe lestvice. Republiška uprava za javne prihodke ni tista, ki
                  davek pobira. To je SDK. S tem ne mislimo, da SDK ne zna izračunati ali ne zmore
                  izračunati. Gre za to, da uporabljamo enak princip kot velja pri dohodnini. Tudi
                  tam bi veljalo, da posamezniki ne znajo izračunati oziroma znajo izračunati in jih
                  s tem podcenjujemo, ko jim dajemo v zakonu tudi tekočo lestvico obračuna
                  akontacije med letom. Smatramo, da je ta lestvica ustrezna, da ne zmanjšuje
                  strokovnosti igralnic za izračun davka, nakazuje pa razrede v katerih se kontirajo
                  v posameznem mesecu sredstva iz tega naslova. Zato smatram, da niti eden od teh
                  treh amandmajev stališča Vlade ni sprejemljiv. Hvala.</p>
            </sp>
            <sp xml:id="SDZ1-Redna-14-1993-11-22.sp78">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, ministru Gaspariju. Želi še kdo besedo? Če ne želi nihče razpravljati,
                  prihajamo na obravnavo in odločanje predloga zakona.  Zboru bi predlagal, da
                  skladno z zadnjo alineo 189. člena poslovnika razpravlja in glasuje o vseh členih,
                  razen o tistih, h katerim so vloženi amandmaji. Tam bomo posebej glasovali, o vseh
                  ostalih pa skupaj.</p>
               <p>Želi v zvezi s tem kdo besedo? Če ne, ugotovimo sklepčnost, prosim. Ugotovimo
                  sklepčnost! <stage>(62 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog sprejet.</p>
               <p>V razpravo in na glasovanje dajem člene: 1., 2., 4., 5., 8., 10., 11., 12., 13.,
                  14. in 15. To so členi, za katere niso vloženi amandmaji.</p>
               <p>Želi kdo besedo? Če ne, ugotovimo sklepčnost, prosim. Ugotovimo sklepčnost!
                     <stage>(62 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(1
                     poslanec.)</stage></p>
               <p>V obravnavo dajem amandma gospe Pečanove, in sicer predlagamo, da se 3. člen
                  spremeni tako, da se glasi: "Prihodki od posebnega prometnega davka pripadajo
                  proračunu Republike Slovenije, proračunom občine, v kateri je sedež igralnice, in
                  občin, ki gravitirajo na območju igralnice.</p>
               <p>Prihodki od posebnega prometnega davka se delijo v razmerju 50 % v korist
                  proračuna Republike Slovenije, 50 % pa v korist občin iz prejšnjega odstavka,
                  predstavljajo pa proračunski prihodek izven limitiranega obsega javne porabe.</p>
               <p>Občine iz prvega odstavka morajo svoj delež prihodkov nameniti turistični
                  promociji, izgradnji turistične in športne infrastrukture in organizaciji
                  kulturnih prireditev.</p>
               <p>Predlog za določitev občin in ključ za delitev pripadajočega posebnega prometnega
                  davka pripravita Ministrstvo za gospodarske dejavnosti in Gospodarska zbornica
                  Slovenije."</p>
               <p>Na ta amandma imamo tudi dopolnilni amandma gospoda Toplerja in gospoda Podobnika,
                  in sicer, amandma se spremeni tako, da se glasi: <q>"45 % za državni proračun, 45% za
                  občinski proračun, 10 % za invalidsko organizacijo."</q></p>
               <p>Najprej dajem na glasovanje dopolnilni amandma gospoda Toplerja in gospoda Janeza
                  Podobnika. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da je dopolnilni amandma sprejet.</p>
               <p>Na glasovanje dajem amandma gospe Pečanove.</p>
               <p>Prosim gospod Kopač, obrazložitev glasu ali ne?</p>
            </sp>
            <sp xml:id="SDZ1-Redna-14-1993-11-22.sp79">
               <speaker>JANEZ KOPAČ:</speaker>
               <p>Hvala. Že prej sem povedal, da sem proti takemu amandmaju zdaj bom še enkrat, ko
                  sem ga pozorno poslušal. Govori tudi o tem, da pripada določen prihodek občinam,
                  ki gravitirajo. Zakon na ta način, bom rekel poetičen, se ne da pisati. Treba je
                  natančno definirati katera območja, katera okrožja.</p>
               <p>Skratka menim, da je sploh na nek način malo neresno razpravljati o tem amandmaju,
                  kajti ne moremo napisati, da nekaj pripada nekomu, ki gravitira. Kdo pa ve, kam
                  gravitira? Zakon mora neke pravice ali neke obveznosti natančno definirati. Zato
                  bom proti temu amandmaju.</p>
            </sp>
            <sp xml:id="SDZ1-Redna-14-1993-11-22.sp80">
               <speaker>PREDSEDNIK MAG. HERMAN RIGELNIK:</speaker>
               <p>Želi še kdo obrazložiti svoj glas? Prosim, gospa Pečanova bo obrazložila svoj
                  glas.</p>
            </sp>
            <sp xml:id="SDZ1-Redna-14-1993-11-22.sp81">
               <speaker>BREDA PEČAN:</speaker>
               <p>Strinjam se, da je morda poetično napisano, vendar pa je bistveno to, da piše na
                  koncu tega amandmaja: predlog za določitev občin in ključ za delitev pripadajočega
                  posebnega prometnega davka pripravita Ministrstvo za gospodarske dejavnosti in
                  Gospodarska zbornica Slovenije. Se pravi, da je jasno, da je treba najprej
                  določiti, katere so te občine, ki gravitirajo, da ne bi kdo mislil, da gre za
                  kakšno gravidanco, kot rečejo Italijani.</p>
               <p>Jaz bom glasovala za ta amandma, zelo sem vesela, da je bil sprejet amandma
                  kolegov Toplerja in ne vem, kdo je še bil zraven, zaradi tega, ker je s tem še
                  bolj družbeno koristen.</p>
               <p>Moram pa reči, da je to ena metoda, da večina občin v Sloveniji dobi korigiran
                  priliv v proračun izven limitiranega dela javnih prihodkov zaradi tega, ker ta
                  država ne zna poskrbeti za svoje občine, kar smo videli pri tem, da 40. člen
                  zakona o proračunu za leto 1993 še danes ni izveden in zaradi tega bom glasovala
                  za ta amandma, ker se na ta način lahko občinam vsaj nekaj pomaga.</p>
               <p>Povedati moram namreč, da dobička, ki naj bi po 51. členu zakona o igrah na srečo
                  bil namenjen samo za izgradnjo turistične infrastrukture v teh občinah, kot so
                  tukaj navedene, ne bo več.</p>
               <p>Se pravi, da mora biti nek dodaten vir, da bodo občine lahko poskrbele za
                  izgradnjo turistične infrastrukture in vseh teh dejavnosti, poleg tega pa še za
                  delo invalidskih organizacij. Hvala.</p>
            </sp>
            <sp xml:id="SDZ1-Redna-14-1993-11-22.sp82">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Želi še kdo obrazložiti svoj glas? Dajem na glasovanje amandma gospe
                  Pečanove. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da nista niti dopolnilni amandma niti ta amandma sprejeta.</p>
               <p>Gospod Topler in gospod Podobnik predlagata, da se k 3. členu doda nov odstavek,
                  in sicer <q>"5% prihodkov od posebnega prometnega davka pripada Zvezi invalidskih
                  organizacij Republike Slovenije."</q> Minister Gaspari, žal vam ne morem dati besede.
                  Ne morem dati besede, čeprav mislim, da gre za amandma, kjer bi kazalo dati
                  ministru Gaspariju besedo. Jaz bi predlagal, da naj o tem odloči zbor. Prosim<gap n="..."/>
                     <stage>(pogovarjanje v dvorani - se ne sliši.)</stage> Predlagam, da o tem
                  glasujemo. Ali ima lahko minister Gaspari obrazložitev k temu amandmaju? Ugotovimo
                  sklepčnost! <stage>(62 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(1
                     poslanec.)</stage></p>
               <p>Prosim, minister Gaspari.</p>
            </sp>
            <sp xml:id="SDZ1-Redna-14-1993-11-22.sp83">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! Jaz upam, da ko obravnavamo posamezen zakon,
                  razpravljamo o celoti. Če razpravljamo o celoti, potem so invalidske organizacije
                  že zajete z ustreznimi viri sredstev skozi loterijske in druge dohodke v zakonu o
                  igralništvu in prosim, dajte obravnavati celoto in ne parcialno dajati take
                  predloge, ki popolnoma rušijo sistem. To je kot prvo.</p>
               <p>Mislim, da je ta predlog, ki je bil sedaj v glasovanju, popolnoma neizvedljiv in
                  bom rekel tudi kontraproduktiven. Vlada je želela začasno urediti področje na
                  način, kot je predlagala. S</p>
               <p>sistemskim zakonom bo urejeno lastništvo in davki na tem področju, kar pomeni, da
                  bomo verjetno prevzeli skoraj v celoti avstrijski koncept, ki govori prvič o
                  koncesiji, drugič o delitvi lastništva med državo, lokalno skupnostjo oziroma
                  nivoji lokalne skupnosti, če želite, in seveda tudi glede obdavčitve dobička in
                  prometnega davka. Če pa nismo v stanju začasno rešitev tako sprejeti, kot je
                  predlagana, potem pa očitno želimo storiti nekaj, kar bo onemogočalo delovanje
                  republiškega proračuna. Tako kot je predlagano za občine, to dejansko, kar je bilo
                  rečeno, ni res, da prvič država ne skrbi za občine ali da za njih skrbi
                  neustrezno. Zakon, ki ga je parlament sprejel, bo v tej renominaciji republiškega
                  proračuna, ki je bila izpeljana, izveden po kriterijih, kakršne smo bili v stanju
                  pripraviti in o katerih je razpravljala Komisija za javne prihodke pred slabimi
                  petimi dnevi - prejšnji teden in je dala večinsko podporo delitvi ob renominaciji
                  po kriterijih, ki so bili pripravljeni za posamezna področja v okviru finančnih
                  transferov, ki jih daje država občini. Na ta način, kot je to sedaj predlagano,
                  bomo delili malce za državo, malce za občine pa malce za invalide in ocenjujemo
                  invalide, ki imajo to rešeno v celoti, na drug način in bo ta celota tudi tako
                  rešena v sistemskem zakonu, ki bo ugledal luč čez en mesec. To se pravi, zopet ne
                  bodo v igralništvu vključeni, ampak v tistih segmentih iger na srečo, v katerih so
                  že sedaj pretežno ali izključno vključeni. To je pa loterija in pa podobne redne
                  igre na srečo. Hvala lepa.</p>
            </sp>
            <sp xml:id="SDZ1-Redna-14-1993-11-22.sp84">
               <speaker>PREDSEDNIK MAG. HERMAN RIGELNIK:</speaker>
               <p>Hvala minister Gaspari.</p>
            </sp>
            <sp xml:id="SDZ1-Redna-14-1993-11-22.sp85">
               <speaker>MAG. MITJA GASPARI:</speaker>
               <p>Pa bi še enkrat prosil, ali je bil prvi amandma sprejet ali ne?</p>
            </sp>
            <sp xml:id="SDZ1-Redna-14-1993-11-22.sp86">
               <speaker>PREDSEDNIK MAG. HERMAN RIGELNIK:</speaker>
               <p>Ne, ne. Torej gospod Topler in gospod Podobnik umikata amandma. Prosim. Potem
                  imamo amandma gospe Pečanove, in sicer k 6. členu daje amandma, ki spreminja
                  predlagano tabelo kot sledi. Tabele ne znam prebrati, mislim komplicirano jo je
                  prebrati.</p>
               <p>Če znaša letna osnova do milijarde 250 milijonov SIT <gap n="..."/>, jaz bi prosil, gospa
                  Pečanova, če preberete vi ta amandma še enkrat. Prosim.</p>
            </sp>
            <sp xml:id="SDZ1-Redna-14-1993-11-22.sp87">
               <speaker>BREDA PEČAN:</speaker>
               <p>Zelo na kratko, spremeni se samo prvi razred, in sicer do sedaj je bila letna
                  osnova do 250 milijonov. Ob letni osnovi 250 milijonov tolarjev naj bi zavezanec
                  plačal</p>
               <p>5 % davka, zdaj je ta prvi razred dvignjen na letno osnovo milijardo 250 milijonov
                  tolarjev z enako 5 % prometnega davka. Med milijardo 250 in 2 milijardi 250
                  milijonov tolarjev je 15 % davka. Prej je med 250 milijoni in milijardo 250
                  milijonov znašal davek 10 %. Se pravi, nad 250 milijoni do milijarde 250 je bilo
                  10 %, kar je znašalo 100 milijonov tolarjev. Samo toliko. Zdaj v bistvu plača
                  zavezanec od milijarde 50 milijonov tolarjev, prej je plačeval 100 milijonov
                  tolarjev. Zaradi tega naj bi plačeval, ker do sedaj še ni nič sprejeto. Se pravi,
                  da je razlika 50 milijonov tolarjev ostala. Lestvica je do 6-ih milijard 250
                  enaka, kot prej. Hvala.</p>
            </sp>
            <sp xml:id="SDZ1-Redna-14-1993-11-22.sp88">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Na glasovanje dajem amandma gospe Pečanove k 6. členu tako kot ste slišali.
                  Ugotovimo sklepčnost! <stage>(60 prisotnih.)</stage></p>
               <p>Kdo je za ta amandma? <stage>(11 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da amandma ni sprejet.</p>
               <p>Gospa Pečanova predlaga še amandma k 7. členu, in sicer k 7. členu predlagamo
                  spremembo, s katero je črtana tabela in se v celoti člen glasi: <q>"Davčni zavezanec
                  plačuje posebni prometni davek v petih dneh po poteku meseca od sprejetih plačil
                  za udeležbo, zmanjšanih za vrednost dobitkov v tem mesecu po stopnjah in od 12-ine
                  na osnovi 7. člena."</q> Želi kdo obrazložiti glas?</p>
               <p>Če ne, prosim da ugotovimo sklepčnost. Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(5 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da ta amandma ni sprejet.</p>
               <p>Prehajamo na razpravo o naslovu. Želi kdo besedo? <stage>(Nihče.)</stage> Na
                  glasovanje dajem naslov zakona. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je naslov zakona sprejet.</p>
               <p>Na glasovanje dajem naslov zakona v celoti. Glasujemo o zakonu v celoti. Rekel sem
                  naslov zakona. Se opravičujem. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(59 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je zakon sprejet v celoti.</p>
               <p>S tem zaključujemo to točko dnevnega reda.</p>
               <p>Prehajamo na <title>7. TOČKO DNEVNEGA REDA: PREDLOG ZAKONA O ZAČASNI UREDITVI
                     IZDAJANJA DOVOLJENJ ZA RAZŠIRITEV ALI PRESELITEV DEJAVNOSTI OZIROMA DELA
                     DEJAVNOSTI PRIREJANJA POSEBNIH IGER NA SREČO - OBRAVNAVA PO HITREM
                     POSTOPKU</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? <stage>(Ne želi.)</stage> Predlog zakona je obravnaval
                  Odbor za finance. Želi poročevalec odbora besedo? <stage>(Ne želi.)</stage> Želi
                  besedo predstavnik sekretariata? <stage>(Ne želi.)</stage> Želijo besedo
                  predstavniki poslanskih skupin? Ne želijo. Besedo dajem poslankam in poslancem.
                  Besedo ima gospod Tone Peršak.</p>
            </sp>
            <sp xml:id="SDZ1-Redna-14-1993-11-22.sp89">
               <speaker>ANTON PERŠAK:</speaker>
               <p>Spoštovane poslanke in poslanci! Pri dnevnem redu sem nasprotoval hitremu
                  postopku. Da sem imel prav, ker sem nasprotoval, kaže tudi dejstvo, da smo tik
                  pred začetkom te razprave dobili amandmaje k temu zakonu, ki jih je vložila Vlada,
                  ki kažejo, da zakon le ni bil tako do potankosti premišljen, kot je bilo sklepati
                  iz navdušenih ugovorov zoper moje mnenje o hitrem postopku, ker je teh amandmajev,
                  glede na dolžino zakona vendarle kar lepo število. Poleg tega ti amandmaji do
                  nekatere mere potrjujejo oziroma opravičujejo moje tedanje nasprotovanje hitremu
                  postopku, čeprav ga opravičujejo na ta način, da v nekaj niansah popravljajo
                  zakon, in to prav v tistih niansah, zaradi katerih sem ugovarjal tako zakonu, kot
                  hitremu postopku. Gre predvsem za to, da sem ugovarjal temu kar bi bilo iz 6.
                  člena zakona nujna posledica oziroma je bilo pričakovati, da bi lahko s temi
                  dovoljenji za doslej nerešene zahteve pravzaprav blagoslovili, da tako rečem,
                  delovanje tistih igralnic, katerih delovanje je s stališča veljavnega zakona o
                  igrah na srečo hudo vprašljivo, če ne celo nezakonito.</p>
               <p>Sedaj je Vlada prinesla amandma, zlasti pomemben je ta k 7. členu, ki pravi, da do
                  uveljavitve novega zakona, o katerem je malo prej govoril gospod minister Gaspari,
                  naj ne bi izdajala novih dovoljenj in tudi ne podaljševala začasnih dovoljenj, kar
                  pomeni, da naj bi vse to, kar sem jaz prej očital 6. členu, do neke mere bilo
                  sankcionirano. Vendar moram povedati, da bo potem, če bo ta 7. člen sprejet, 6.
                  člen bo pa ostal takšen kot je, zakon sam s seboj v nasprotju, ker bo v enem členu
                  dovoljeval, da ta dovoljenja lahko daje, v drugem členu, se pravi v naslednjem, bo
                  pa to prepovedoval.</p>
               <p>Zato mislim, da bi bilo treba sprejeti ob tem, da se sprejme amandma za novi 7.
                  člen Vlade, tudi amandma, ki bi črtal 6. člen. Ta amandma sem jaz potem, ko je
                  bila odločitev za hitri postopek, vložil, vendar ga še niste dobili in vas prosim,
                  ko ga boste dobili, če ga boste dobili, da si ga ogledate in da tudi za njega
                  glasujete, ker bo drugače zakon, kot pravim, sam s seboj v nasprotju; 6. člen bo
                  dovoljeval izdajanje dovoljenj, 7. člen bo pa to prepovedoval, seveda, če bo
                  sprejet amandma Vlade.</p>
               <p>Istočasno sem predlagal tudi amandma k 2. členu. Ta je sicer manj pomemben in še v
                  obrazložitvi sem se v naglici malo zmotil, ampak naj obrazložitev ne vpliva na
                  vas. Gre za to, da predlagam črtanje drugega odstavka 2. člena v amandmaju. To
                  preprosto predlagam zato, ker nasprotujem temu, da ima katerikoli organ v tej
                  državi, v katerikoli zadevi diskrecijsko pravico, če to ni nujno. Drugi odstavek
                  2. člena namreč pravi, da lahko Vlada zavrne recimo izdajo nekega dovoljenja brez
                  utemeljitve, ne da bi to obrazložila. Zakaj? Jaz sicer soglašam s 7. členom, kot
                  rečeno, ki je na novo, ki ga predlaga Vlada, ampak, ko zavrne dovoljenje. Mislim,
                  da je tudi Ministrstvo za finance dolžno napisati en stavek, zakaj ga je zavrnilo.
                  To spada k lepemu vedenju upravnih organov.</p>
               <p>Zato predlagam, da se drugi odstavek 2. člena vendarle črta, čeprav sem v naglici
                  v obrazložitvi malo narobe napisal.</p>
               <p>Istočasno pa, ker smo pač sedaj, pred petimi minutami dobili amandmaje Vlade,
                  predlagam podobno, kot so storili nekateri kolegi pred menoj, še amandma na ta
                  amandma Vlade, na peti odstavek. To bi moral storiti že na osnovni člen, ampak
                  upam, da bo amandma Vlade sprejet, in to z mojim amandmajem. Ta moj amandma na
                  amandma Vlade k petemu odstavku se glasi na ta način, da se v prvi vrstici tega
                  besedila Vlade črta beseda <q>"lahko"</q>. Namreč 5. člen zakona govori o primerih, da je
                  neka igralnica brez dovoljenja šla v razširitev ali preselitev dela ali svoje
                  celotnega delavnosti, se pravi, da je brez dovoljenja odprla recimo igralnico v
                  sosednjem mestu in je izvajala to dejavnost, čeprav dovoljenja ni imela. Člen
                  zakona in amandma Vlade pravi, da v takem primeru Vlada, oziroma ministrstvo,
                  lahko odvzame to dovoljenje.                </p>
               <p>Jaz kot pristaš zakonitosti mislim, da v takšnem primeru, ko je bilo nekaj
                  storjeno brez dovoljenja, se pravi nezakonito, mora odvzeti to dovoljenje, ker
                  drugače, če bomo mi sedaj po prosti presoji ocenjevali dejanja, ki so bila
                  izvedena nezakonito in bomo rekli, to je malo koristno, zato naj ostane, to pa ni
                  koristno, to lahko prepovemo, potem ni konca temu, kdaj bo nekaj zakonito in kdaj
                  ne.</p>
               <p>Zato bi na ta rudimentaren <stage>(neizoblikovan)</stage> način, če dovolite
                  gospod predsednik, vložil ta amandma na amandma Vlade. Hkrati, ne vem, nista še
                  prišla ona dva amandmaja, ker je, žal, hitrost takšna atomska danes. Hvala.</p>
            </sp>
            <sp xml:id="SDZ1-Redna-14-1993-11-22.sp90">
               <speaker>PREDSEDNIK MAG. HERMAN RIGELNIK:</speaker>
               <p>Želi še kdo besedo? Prosim gospod Kopač.</p>
            </sp>
            <sp xml:id="SDZ1-Redna-14-1993-11-22.sp91">
               <speaker>JANEZ KOPAČ:</speaker>
               <p>Hvala lepa. Tudi jaz sem sedaj dobil amandmaje Vlade, pravzaprav šele tako, da sem
                  si jih izposodil od soseda, ki jih v kupu svojih papirjev, navkljub temu, da so
                  menda prišli pred petimi minutam, nisem mogel dobiti. Ampak glede na obrazložitev
                  gospoda Peršaka, bi rad rekel naslednje; zgleda, da jih je on bolje prebral.</p>
               <p>Mislim, da sedaj tukaj nastaja ena popolna zmeda. Prvič, zmeda amandmajev na ta
                  zakon, drugič pa tudi zmeda neke politike. Poglejte! Če bi se uveljavili vsi ti
                  amandmaji, tako kot jih je predlagala Vlada in še z dodatki, tako kot jih je
                  predlagal gospod Peršak in s tem seveda, da se zakon uveljavi, ne vem kateri dan
                  po objavi v Uradnem listu, bomo mi še pred novim letom v tej državi ukinili
                  neznano število delovnih mest, vendar menim, da kar veliko število vseh, ki so
                  zaposlenih v igralnicah, ki so bile odprte v nasprotju z zakonom. Mislim, da gre
                  za Perlo in morda še za kakšno. Nisem prepričan, vendar menim, da gre oziroma kot
                  je bilo v medijih to večkrat prebrati, menim, da gre za to, plus vseh igralnicah,
                  ki poslujejo z začasnim dovoljenjem. Sedaj vem vsaj za dve, mogoče jih je še več.
                  Ena je v Tolminu, ena je v Sežani, verjetno je pa še kakšna kje. Kar pomeni, da
                  se, skratka čez noč meče na cesto toliko in toliko ljudi.</p>
               <p>Po drugi strani se seveda tam zapre ta dejavnost, nič pa ne vemo ali morda ne bo
                  kdaj zopet odprta na podlagi novega zakona o igrah na srečo in se sprašujem,
                  kakšen smisel ima sedaj zagnati ljudi na cesto in jih potem čez dva meseca vzeti
                  nazaj v službo, tiste, ki bodo seveda še na razpolago.</p>
               <p>Po tretji strani, ravnokar smo sprejeli zakon, s katerim smo, bom rekel, kar
                  precej močno obdavčili, ali pa se bodo obdavčili, ko bo zakon uveljavljen čez par
                  dni, po objavi v Uradnem listu, bodo torej relativno močno obdavčeni prihodki iz
                  naslova iger na srečo. S tem zakonom je bilo predvideno, da bi državni proračun
                  zbral dve milijardi tolarjev. Jih ne bo, ker bo s tem zakonom zaprta cela vrsta
                  poslovalnic oziroma igralnic!</p>
               <p>Sedaj pravzaprav res ne vem več za smisel vsega tega in v tem primeru, čeprav gre
                  za mojo Vlado, moram reči, da po mojem mnenju obvelja neka zmešnjava pojmov in
                  vrednot. Kaj pravzaprav ta Vlada sploh hoče s tem? Tega jaz, moram reči, ne
                  razumem. Sicer pa zaradi vse te zmede amandmajev Vlade, dodatnih amandmajev, gre
                  za precejšnje število, predlagam, da se opravi razprava in da se potem prekine in
                  se da matičnemu delovnemu telesu čas, ker ni bilo seznanjeno niti z enim
                  amandmajem do sedaj na to temo, da gre skozi. Hvala lepa.</p>
            </sp>
            <sp xml:id="SDZ1-Redna-14-1993-11-22.sp92">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Jaz predlagam, da prekinemo razpravo in da sprejmemo predlog, ki ga je
                  podal gospod Kopač. Seveda bom dal to na glasovanje. Sprašujem samo, če ima še kdo
                  kakšen amandma? Je replika, gospod Peršak? Prosim.</p>
            </sp>
            <sp xml:id="SDZ1-Redna-14-1993-11-22.sp93">
               <speaker>ANTON PERŠAK:</speaker>
               <p>Ne dvomim, da ima gospod Kopač zelo dobre namene, ampak ti dobri nameni imajo isto
                  logiko v sebi kot je bilo včasih. Če je kakšen pomemben funkcionar povozil
                  kakšnega pešca, se je vedno ocenjevalo, ali je njegova funkcija tako pomembna, da
                  ga je treba obsoditi ali ne in za isto logiko gre tukaj! Jaz se strinjam, da ni
                  pametno, da se delovna mesta sedaj ogrozijo v nekaterih primerih. Vendar moram
                  povedati, da je ocenjevanje, ali zaradi, bom rekel, tudi teh delovnih mest in
                  zaradi tega, ker rečemo, stvar takšna je, kakršna je, kaj bi z zakonom, zakona se
                  ni spoštovalo, zakon je tako ali tako arhaičen, anahronističen, pozabilo na ta
                  zakon in delajmo naprej tako, kot da se ni nič zgodilo. Takšna logika pripelje do
                  tega, da na koncu ne bo veljal več noben zakon, niti tisti, ki smo ga včeraj
                  sprejeli na tem zboru. Hvala.</p>
            </sp>
            <sp xml:id="SDZ1-Redna-14-1993-11-22.sp94">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Peršak. Želi še kdo besedo? Prosim gospod Kopač.</p>
            </sp>
            <sp xml:id="SDZ1-Redna-14-1993-11-22.sp95">
               <speaker>JANEZ KOPAČ:</speaker>
               <p>Hvala lepa. Ne govorim o primerih, kjer je bilo kaj narejeno v nasprotju z
                  zakonom! Govorim o primerih, ki so bili narejeni v skladu z zakonom ali pa vsaj,
                  bom rekel, z nekim tolmačenjem tistega nesrečnega zakona, ki ga imamo že toliko
                  let. Ampak če pogledate amandma Vlade k 2. členu, ta relativno natančno govori o
                  posameznih kriterijih za to, da nekaj sploh je odprto oziroma ni odprto sočasno,
                  in to je narejeno na podlagi pripombe Sekretariata za zakonodajo in pravne zadeve.
                  Po drugi strani pa nek drug amandma Vlade govori, da se vendar ti kriteriji ne
                  bodo nikoli upoštevali.</p>
               <p>Jaz menim, da dokler niso neki kriteriji uzakonjeni, ali morda celo na podlagi
                  tega začasnega zakona, ker gre za začasni zakon, ali pa na podlagi sistemskega
                  zakona, ni smiselno nekaj za dva meseca zapreti, narediti neko strašno škodo, če
                  bi v primeru, da bi kdaj prišlo do ponovnega odprtja, in potem tisto seveda zopet
                  odpreti. Ne vem, komu vse to služi? Mislim, da ni racionalno, kajti, če smo s
                  takšnim na pol legalnim stanjem vzdržali, ali pa se je uveljavljalo in vzdrževalo
                  toliko časa in ne vem, zakaj ne bi še dva meseca s takim stanjem - ne govorim
                  proti zakonitim oziroma nezakonitim, ampak z nekim začasnim stanjem.</p>
               <p>Skratka, ne vidim osebnega smisla uveljaviti neke kriterije, jih sočasno
                  stornirati z nekim drugim členom, tudi gospod Peršak je opozarjal na neusklajenost
                  posameznih amandmajev Vlade, potem pa sploh razpravljati o nekem sistemskem
                  zakonu, ki bo z nekimi morda istimi, ali morda nekoliko drugačnimi kriteriji
                  ponovno vzpostavil neko možnost za recimo odprtje tega ali neodprtje.</p>
               <p>Skratka menim, da gre za precej nekonsistentne zadeve, tako ali tako pa povabim
                  gospoda Peršaka, če si želi, če bo Državni zbor sprejel tak sklep, da se matičnemu
                  odboru da, da preuči vse te amandmaje, da pride tja in da poskuša razložiti vse
                  to, pa seveda tudi na seji Državnega zbora, vendar menim, da skratka velja ena
                  precejšnja konfuzija pri vseh teh amandmajih, tako s strani Vlade, no seveda
                  predvsem s strani Vlade, ki so pač bili vloženi. Hvala lepa.</p>
            </sp>
            <sp xml:id="SDZ1-Redna-14-1993-11-22.sp96">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Kopač. Besedo ima gospod Ivo Hvalica.</p>
            </sp>
            <sp xml:id="SDZ1-Redna-14-1993-11-22.sp97">
               <speaker>IVO HVALICA:</speaker>
               <p>Hvala lepa. Spoštovani! Torej sem za predlog gospoda Kopača, predsednika Odbora za
                  finance. Ta odbor je sklican danes ob 15. uri, sicer pa mislim, dejansko, da bi
                  bilo sprejemanje takšnih pobud oziroma takšnih amandmajev v nasprotju s tistim,
                  kar hočemo doseči, to je s prihodkom, ki ga želimo od igralništva in v nasprotju s
                  tistim, kar smo pred 10 minutami izglasovali. Predlagam, da najprej o teh
                  amandmajih, ker jih nisem videl, ker sem samo poslušal in mogoče je nekaj, torej
                  če dobim pred sabo nekaj pismenega se bom tudi sigurno lahko drugače odločal,
                  ampak do takrat bi predlagal, da to prekinemo in da bi razpravljali ob 15. uri na
                  Odboru za finance. Hvala.</p>
            </sp>
            <sp xml:id="SDZ1-Redna-14-1993-11-22.sp98">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Če ne, predlagam Državnemu zboru sklep, da
                  prekinemo s to točko dnevnega reda, da amandmaje obravnava matično delovno telo in
                  se do njih opredeli in potem obravnava te opredelitve matičnega odbora Državni
                  zbor. Prosim, da ugotovimo sklepčnost! <stage>(60 poslancev.)</stage></p>
               <p>Kdo je za tak predlog? <stage>(55 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je predlog sprejet.</p>
               <p>S tem prekinjam to točko dnevnega reda.</p>
               <p>Prehajamo na <title>8. TOČKO DNEVNEGA REDA: PREDLOG ZAKONA O UPORABI SREDSTEV
                     SOLIDARNOSTI ZA ODPRAVO POSLEDIC SUŠE V KMETIJSTVU V LETU 1993 - OBRAVNAVA PO
                     HITREM POSTOPKU</title>.</p>
               <p>Predlog zakona je v obravnavo zboru vložila Vlada Republike Slovenije. Želi
                  predstavnik Vlade besedo? <stage>(Ne želi.)</stage> Predlog zakona je obravnaval
                  tudi Odbor za kmetijstvo. Želi poročevalec besedo? <stage>(Ne želi.)</stage> Želi
                  besedo predstavnik sekretariata? <stage>(Ne želi.)</stage> Želijo besedo
                  predstavniki poslanskih skupin? Ne želijo. Besedo dajem poslankam in poslancem.
                  Kdo želi besedo?</p>
               <p>Ker ne želi nihče razpravljati, prehajamo na obravnavo in odločanje o posameznih
                  členih predloga zakona. V obravnavo dajem 1. člen zakona. Želi kdo besedo?
                     <stage>(Ne želi.)</stage></p>
               <p>Ugotovimo sklepčnost, prosim! <stage>(53 prisotnih.)</stage></p>
               <p>Kdo je za tako oblikovan 1. člen? <stage>(51 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je 1. člen sprejet.</p>
               <p>K 2. členu imamo amandma, in sicer matičnega delovnega telesa. Jaz upam, da
                  amandma imate na mizi in da mi ga ni treba brati. Torej amandma bom prebral, ker
                  imam tudi amandma Vlade Republike Slovenije, ki je pravkar prišel, in sicer k 2.
                  členu se doda nov stavek, ki se glasi: Pri oblikovanje kriterijev bo Vlada
                  Republike Slovenije kot izhodiščno podlago upoštevala izpad dohodka na proizvodno
                  enoto <stage>(kmetija)</stage> v upoštevanju v višini škode pri dodeljevanju
                  pomoči.</p>
               <p>Vladni amandma se glasi: na koncu 2. člena se doda nov odstavek, ki se glasi:
                  Vlada Republike Slovenije dodeli sredstva solidarnosti občinam na podlagi dela že
                  ocenjene škode v vrednosti kmetijske proizvodnje, ki jo je prizadela suša
                  posameznim upravičencem. Občine dodelijo sredstva solidarnosti upravičencem na
                  podlagi njihovega deleža v skupno ugotovljeni škodi po suši.</p>
               <p>Odpiram razpravo o obeh členih. Prosim, kdo želi besedo? Prosim. Besedo ima gospod
                  Geza Džuvan. Razpravljamo o 2. členu in o obeh amandmajih.</p>
            </sp>
            <sp xml:id="SDZ1-Redna-14-1993-11-22.sp99">
               <speaker>GEZA DŽUBAN:</speaker>
               <p>Hvala lepa, gospod predsednik, spoštovani zbor!</p>
               <p>Izgleda, da nam hitrost povzroča zmedo. Tudi v tem primeru izgleda, da materiala,
                  ki ga je posredoval sekretariat, niti nimamo na razpolago. Lahko samo poslušamo,
                  pa eventualno glasujemo o dveh amandmajih. Odbor, normalno, da se v tem času več
                  ne more sestati, da bi kakor koli drugače spreminjal ta amandma. Mi smo se
                  odločili za tega hitro in enotno, ker dopolnjuje 2. člen tako, da je jasnejši in
                  konkretnejši.</p>
               <p>Če ste dobro poslušali, obravnava pri oblikovanju kriterijev kot izhodiščno
                  podlago izpad dohodka na proizvodnjo <stage>(kmetijo)</stage>. Nekoliko drugače
                  kot je bilo v preteklosti in je v tem primeru po naši presoji, torej odbora, ki je
                  predlagal ta amandma, člen jasen in se za takega tudi zavzemamo.</p>
               <p>Predlagam, da glasujemo o tem amandmaju, ki je predložen s strani odbora. Sam se
                  bom normalno opredeljeval za. Upam, da je tudi razumljiv Ministrstvu za
                  kmetijstvo, ki je tudi izvajalec sanacije škode po suši.</p>
               <p>Mi smo oblikovali tudi druga zavezujoča stališča, ki so bila groba, površna in v
                  določenih primerih nerazumljiva. V stališčih, ki so sestavni del tega poročila, je
                  bilo rečeno, da Ministrstvo za kmetijstvo ob odločanju o škodi po suši obravnava
                  nekatere mateorološke parametre, ki bodo sestavni del odločanja o tem, kdo naj v
                  tem členu pride s sanacijo škode po suši in kdo ne. Hvala lepa.</p>
            </sp>
            <sp xml:id="SDZ1-Redna-14-1993-11-22.sp100">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Džuban. Želi še kdo besedo? Če ne, bi glasovali najprej o
                  amandmaju Vlade, ki je bolj oddaljen. Jaz ga bom še enkrat prebral, ker ga ni med
                  ostalimi. Prosim. Gospod Baškovič.</p>
            </sp>
            <sp xml:id="SDZ1-Redna-14-1993-11-22.sp101">
               <speaker>MILAN BAŠKOVIČ:</speaker>
               <p>Zaradi jasnosti bi rad samo na nekaj opozoril. Mi smo dali danes pismeno mnenje v
                  zvezi s tem amandmajem, ki ga je predlagal odbor. Vi ste ga verjetno dobili? Zato
                  bi opozoril na nek problemček.</p>
               <p>Ta dodatek, zadnji del amandmaja je po našem mnenju popolnoma nejasen in tudi
                  problematičen. Pravi, <q>"ob upoštevanju višine škode pri dodeljevanju pomoči."</q> Kaj
                  to je za en kriterij? Tu gre za kriterij, ki bi ga dali v zakon kot izhodišče za
                  Vlado, ki bo s svojim aktom določila elemente dodeljevanja te pomoči občinam
                  itn.</p>
               <p>Če pogledamo prvi del stavka, ki lepo govori, da se upošteva izpad dohodka na
                  proizvodno enoto <stage>(kmetijo)</stage>. Do tu je misel jasna. Potem naprej se
                  pa vse skupaj postavi pod vprašaj - ob upoštevanju višine škode. Tukaj govorimo o
                  izpadu dohodka in to pri dodeljevanju pomoči. Zakaj je ta dostavek zraven? Za mene
                  kot pravnika in človeka, ki bo to izvajal je nerazumljiv ta zadnji del. Ali se
                  višina škode upošteva kot kriterij brez tega dodatka, bi še nekako šlo. Če bi se
                  tam naredila pika, o dodeljevanju pomoči pa ne vem, kakšen kriterij je to za
                  ocenjevanje škode. Iz tega vidika je stvar nekoliko  nejasna in bi prosil, da se
                  ta amandma, če bo izvedljiv in jasen, se v zadnjem delu precizira. To je naše
                  opozorilo.</p>
            </sp>
            <sp xml:id="SDZ1-Redna-14-1993-11-22.sp102">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Baškovič. Besedo ima gospod Geza Džuban.</p>
            </sp>
            <sp xml:id="SDZ1-Redna-14-1993-11-22.sp103">
               <speaker>GEZA DŽUBAN:</speaker>
               <p>Hvala lepa. S tega vidika je malo nerazumljivo to določilo. Ker je bilo v
                  nekaterih drugih dokumentih rečeno, da se škoda deli z ozirom na to, ali je izpad
                  od 30 do 50 % in nad 50 %, v tem trenutku mislim, da je zadeva potem jasna vsem
                  tistim, ki imajo s tem opravka in poznajo te kriterije in se bodo lahko
                  opredeljevali in mislim, da tudi mi tak amandma lahko sprejmemo. Hvala lepa.</p>
            </sp>
            <sp xml:id="SDZ1-Redna-14-1993-11-22.sp104">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Geza Džuban. Ima še kdo željo razpravljati? Če ne, dajem na
                  glasovanje amandma Vlade in ga bom še enkrat prebral.</p>
               <p>"Na koncu 2. člena se doda nov odstavek, ki se glasi: Vlada Republike Slovenije
                  dodeli sredstva solidarnosti občinam na podlagi deleža ocenjene škode v vrednosti
                  kmetijske proizvodnje, ki jo je prizadela suša posameznim upravičencem.</p>
               <p>Občine dodelijo sredstva solidarnosti upravičencem na podlagi njihovega deleža v
                  skupno ugotovljeni škodi po suši." Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da je ta amandma sprejet in s tem smatram, da je ta amandma odbora
                  brezpredmeten, lahko pa glasujemo o njem, da ne bo kdo oporekal, ker odbor ga je
                  predlagal. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(21
                     poslancev.)</stage></p>
               <p>Ugotavljam, da ta amandma ni sprejet.</p>
               <p>Na glasovanje dajem še 2. člen v celoti. Ugotovimo sklepčnost! <stage>(62
                     prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 2. člen v celoti sprejet.</p>
               <p>V razpravo dajem 3. člen. Želi kdo besedo? Ni, če ne, dajem tretji člen na
                  glasovanje. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 3. člen sprejet.</p>
               <p>Odbor za kmetijstvo predlaga, da se doda nov 3.a člen, ki glasi: <q>"Za dodeljevanje
                  pomoči je pristojno Ministrstvo za kmetijstvo in gozdarstvo."</q> Želi kdo besedo?
                  Nihče. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 3.a člen sprejet.</p>
               <p>Na glasovanje dajem 4., 5. in 6. člen. Želi kdo besedo? Nihče. Ugotovimo
                  sklepčnost! <stage>(58 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti?
                  <stage>(Nihče.)</stage></p>
               <p>V razpravo dajem še naslov zakona. Želi kdo razpravljati? <stage>(Ne
                     želi.)</stage> Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti?
                  <stage>(Nihče.)</stage></p>
               <p>Amandmaji so bili sprejeti k 2. in 3. členu. Amandmaje k tem členom lahko predlaga
                  najmanj deset poslancev, poslanska skupina, matično delovno telo in predlagatelj
                  zakona. Ker ni nobenega amandmaja prehajamo na glasovanje zakona v celoti.
                  Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog zakona sprejet.</p>
               <p>V razpravo in sprejem dajem še dodatni sklep našega odbora, in sicer: <q>"Državni
                  zbor Republike Slovenije nalaga Vladi Republike Slovenije, da ponovno prouči in
                  pripravi ustrezne dodatne ukrepe za sanacijo škode po suši na področju
                  vinogradništva."</q> Želi kdo razpravljati? Če ne, dajem še ta dodatni sklep na
                  glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je tudi ta dodaten sklep sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>9. TOČKO DNEVNEGA REDA: PREDLOG ZAKONA O SPREMEMBAH ZAKONA O
                     ZAČASNI UREDITVI IZDAJANJA DOVOLJENJ ZA USTANAVLJANJE ZAVAROVALNIH DRUŽB -
                     OBRAVNAVA PO HITREM POSTOPKU</title>.</p>
               <p>Želi predstavnik Vlade besedo? <stage>(Ne želi.)</stage> Predlog zakona je
                  obravnaval tudi Odbor za finance. Želi poročevalec besedo? <stage>(Ne
                     želi.)</stage> Želi besedo predstavnik sekretariata? <stage>(Ne želi.)</stage>
                  Želijo besedo predstavniki poslanskih skupin? Ne želijo. Besedo dajem poslankam in
                  poslancem. Ne želijo.</p>
               <p>Ker ne želi nihče razpravljati, prehajamo na obravnavo in odločanje o posameznih
                  členih predloga zakona. V obravnavo dajem 1. člen. Kdo želi besedo? Nihče.
                  Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da 1. člen sprejet.</p>
               <p>V razpravo dajem 2. člen. Želi kdo besedo? Nihče. Ugotovimo sklepčnost! <stage>(45
                     prisotnih.)</stage> Ponovimo, prosim, ugotavljanje sklepčnosti. Ugotovimo
                  sklepčnost! <stage>(61 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(1
                     poslanec.)</stage></p>
               <p>V obravnavo dajem še naslov zakona. Želi kdo besedo? <stage>(Ne želi.)</stage>
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti?
                  <stage>(Nihče.)</stage></p>
               <p>Na glasovanje dajem še zakon v celoti. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>S tem zaključujem to točko dnevnega reda.</p>
               <p>Prehajamo na <title>10. TOČKO DNEVNEGA REDA: PREDLOG ZAKONA O SPREMEMBI ZAKONA O
                     REVIDIRANJU - OBRAVNAVA PO HITREM POSTOPKU</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? Želi predstavnik Vlade besedo, sprašujem? <stage>(Ne
                     želi.)</stage> Predlog zakona je obravnaval tudi Odbor za finance. Želi
                  poročevalec besedo? <stage>(Ne želi.)</stage> Želi besedo predstavnik
                  sekretariata? <stage>(Ne želi.)</stage> Želijo besedo predstavniki poslanskih
                  skupin? Ne želijo. Besedo dajem poslankam in poslancem. Ne želijo.</p>
               <p>Ker ne želi nihče razpravljati, prehajamo na obravnavo in odločanje o posameznih
                  členih predloga zakona. V obravnavo dajem 1. člen. Želi kdo besedo? <stage>(Ne
                     želi.)</stage> Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 1. člen sprejeli.</p>
               <p>Na glasovanje dajem 2. člen. Želi kdo besedo? <stage>(Ne želi.)</stage> Ugotovimo
                  sklepčnost! <stage>(47 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>V obravnavo dajem naslov zakona. Želi kdo besedo? <stage>(Ne želi.)</stage>
                  Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti?
                  <stage>(Nihče.)</stage></p>
               <p>Na glasovanje dajem še zakon v celoti. Želi kdo besedo? Ugotovimo sklepčnost!
                     <stage>(61 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je zakon v celoti sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>11. TOČKO DNEVNEGA REDA: PREDLOG ZAKONA O SPREMEMBAH IN
                     DOPOLNITVAH ZAKONA O ZUNANJETRGOVINSKEM POSLOVANJU - OBRAVNAVA PO HITREM
                     POSTOPKU</title>.</p>
               <p>Predlog zakona je predložila Vlada Republike Slovenije. Želi predstavnik Vlade
                  besedo? <stage>(Ne.)</stage> Predlog je obravnaval tudi Odbor za gospodarstvo.
                  Želi poročevalec besedo? Prosim, gospod Feri Horvat.</p>
            </sp>
            <sp xml:id="SDZ1-Redna-14-1993-11-22.sp105">
               <speaker>FRANC (FERI) HORVAT:</speaker>
               <p>Hvala za besedo, gospod predsednik. Spoštovane kolegice in kolegi, Odbor je
                  sprejel argumente predlagatelja in podpira sprejem zakona. Dobili ste tudi
                  poročilo. Medtem smo dobili tudi mnenje sekretariata, ki ima zelo tehtne pripombe.
                  Danes bomo ob obravnavi  amandmajev, ki smo jih dobili, poskušali na osnovi
                   pripomb sekretariata  izoblikovati, po potrebi skupaj z Vlado, dodatne amandmaje.
                  Dobili smo tudi mnenje Komisije za lastninsko preoblikovanje, tudi skupaj z
                  amandmaji in s predlogom sklepa. Do tega se bomo opredelili na današnji seji.</p>
               <p>Rad bi opozoril še na to, da se amandmaje in tudi pripomba Sekretariata za
                  zakonodajo v zvezi s sankcijami povezuje s 13. točko dnevnega reda, kjer imamo na
                  dnevnem redu predlog zakona o revalorizaciji denarnih kazni in bi bilo smiselno,
                  da o tem zakonu oziroma o amandmajih odločamo šele po sprejemu tega zakona, ker so
                  sankcije, ki so predvidene v tem zakonu, vezane na zakon o revalorizaciji denarnih
                  kazni. Hvala lepa.</p>
            </sp>
            <sp xml:id="SDZ1-Redna-14-1993-11-22.sp106">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Feri Horvat. Želi besedo predstavnik sekretariata? <stage>(Ne
                     želi.)</stage> Želijo besedo predstavniki poslanskih skupin? Ne želijo. Besedo
                  dajem poslankam in poslancem, če želijo besedo.</p>
               <p>Na predlog gospoda Ferija Horvata predlagam, da prekinemo to točko dnevnega
                  reda.</p>
               <p>Pri 12. in 13. točki nimamo še poročil matičnih delovnih teles in jih bomo
                  obravnavali takoj, ko dobimo poročila, zato predlagam, da preidemo na <title>14.
                     TOČKO TOČKO DNEVNEGA REDA: PREDLOG ZAKONA O DRUŽINSKIH PREJEMKIH V TRETJI
                     OBRAVNAVI</title>.</p>
               <p>Opravičujem se, meni je zmanjkalo gradiva v scenariju. Tako hitro delamo, da rabim
                  sekundo, da dobim potreben papir.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  predstavnik Vlade besedo? <stage>(Ne želi.)</stage> Predlog zakona je obravnaval
                  tudi Odbor za zdravstvo in delo. Želi besedo poročevalec odbora? Prosim, gospod
                  Kociper.</p>
            </sp>
            <sp xml:id="SDZ1-Redna-14-1993-11-22.sp107">
               <speaker>ŠTEFAN KOCIPER:</speaker>
               <p>Hvala lepa. Gospod predsednik, spoštovane gospe in gospodje, poslanke in poslanci!
                  Če bo tudi ta zakon tako hitro sprejet kot prejšnje točke, ne bom imel nič proti
                  in mislim, da tudi matični odbor, ki je izrekel  temu zakonu absolutno podporo, ne
                  bo imel nič proti.</p>
               <p>Odbor Državnega zbora Republike Slovenije za zdravstvo, delo, družino in socialno
                  politiko je namreč na 20. seji, dne 4. novembra 1993, obravnaval predlog zakona o
                  družinskih prejemkih, ki ga je za tretjo obravnavo pripravil predlagatelj t.j.
                  Vlada Republike Slovenije. Predstavnik Vlade dr. Čepar je povedal, da je Vlada v
                  predloženem besedilu upoštevala vse amandmaje, ki jih je sprejel Državni zbor na
                  predlog zakona v drugi obravnavi. Predloženega besedila Ministrstvo za delo,
                  družino in socialne zadeve ni moglo uskladiti z Ministrstvom za finance, zato je
                  Vlada ponovno vložila amandma na 57. člen. Odbor se je seznanil z mnenjem
                  Sekretariata za zakonodajo in pravne zadeve.</p>
               <p>Odbor je obravnaval tudi amandma, ki ga je vložila Vlada Republike Slovenije na
                  57. člen. Ugotovil je, da gre za vsebinsko povsem enak amandma, do katerega se je
                  odbor že opredelil ob obravnavi predloga zakona za drugo obravnavo. Iz enakih
                  razlogov kot v prejšnji obravnavi amandmaja ni podprl. Odbor se je seznanil tudi z
                  mnenjem Državnega sveta na predlog zakona in se z njim ni strinjal. Državni svet
                  namreč v svojem mnenju meni, da je poraba sredstev za socialne transferje
                  previsoka, zato ne podpira na Državnem zboru sprejetih amandmajev glede datuma
                  uveljavitve univerzalnega otroškega dodatka, njegove spremenjene višine in širitve
                  kroga upravičencev do selektivnega otroškega dodatka v prehodnem obdobju, ker bi
                  to predstavljalo bistveno višjo obremenitev proračunskih sredstev, kot bi jih bilo
                  možno zagotoviti. Po obravnavi je odbor sprejel naslednje mnenje: "Odbor
                  ugotavlja, da predlog zakona o družinskih prejemkih vključuje vse odločitve
                  Državnega zbora, sprejete pri drugi obravnavi predloga zakona.</p>
               <p>Drugič. Odbor zato predlaga Državnemu zboru, da razpravlja o zakonu o družinskih
                  prejemkih kot celoti in ga sprejme v predlaganem besedilu." Hvala lepa.</p>
            </sp>
            <sp xml:id="SDZ1-Redna-14-1993-11-22.sp108">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Kociper. Želi besedo predstavnik sekretariata? <stage>(Ne
                     želi.)</stage> V skladu s 196. členom poslovnika v tretji obravnavi razpravlja
                  Državni zbor o zakonskem predlogu v celoti, obravnava posameznih členov pa je
                  mogoča le pri tistih členih katerim so bili v drugi obravnavi sprejeti amandmaji
                  in katerim so bili v skladu s 197. členom poslovnika vloženi tudi amandmaji.
                  Želijo besedo predstavniki poslanskih skupin?  Ne želijo. Besedo dajem poslankam
                  in poslancem. Kdo želi besedo?</p>
               <p>Ker ne želi nihče razpravljati, prehajamo na obravnavo in odločanje o amandmaju
                  Vlade Republike Slovenije, in sicer prvi odstavek 57. člena se spremeni tako, da
                  glasi<gap n="..."/> Amandma imate pred seboj in dovolite, da ga ne berem.</p>
               <p>V razpravo dajem ta amandma. Kdo želi besedo? Prosim, gospod Kociper.</p>
            </sp>
            <sp xml:id="SDZ1-Redna-14-1993-11-22.sp109">
               <speaker>ŠTEFAN KOCIPER:</speaker>
               <p>Hvala lepa. Jaz vendarle še enkrat prihajam. Bojim se, da smo morda preslišali
                  glede tega amandmaja, ki ga je Vlada vložila, saj se je odbor z izjemo enega glasu
                  izrekel proti. Gre za to, da bi univerzalni otroški dodatek uvedli šele 1998 leta
                  in ne 1996, tako kot je sicer sedanji tekst predloga zakona. Gre tudi za to, da
                  sedanji tekst predloga zakona vključuje večje število upravičencev. Vlada s svojim
                  predlogom - s svojim amandmajem zmanjšuje število upravičencev. Zato seveda še
                  enkrat opozarjam na to, da izglasujemo tekst zakona kot smo ga v drugi obravnavi
                  in se seveda priporočam za podporo temu tekstu. Zato moramo sedaj glasovati seveda
                  proti predlogu amandmaja Vlade. Hvala lepa.</p>
            </sp>
            <sp xml:id="SDZ1-Redna-14-1993-11-22.sp110">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Kociper. Želi še kdo besedo? Prosim, gospa Danica Simšič.</p>
            </sp>
            <sp xml:id="SDZ1-Redna-14-1993-11-22.sp111">
               <speaker>DANICA SIMŠIČ:</speaker>
               <p>Hvala lepa za besedo. V imenu naše poslanske skupine moram povedati, pa nas je žal
                  zelo malo, ker so kolegi po drugih obveznostih, da bomo glasovali proti amandmaju
                  Vlade iz razlogov, ki jih je verjetno na kratko že gospod Kociper navedel. Jaz sem
                  se zunaj pogovarjala z ministrom za šolstvo, nisem slišala točno, kaj je rekel.
                  Skratka, po številnih razpravah, zelo premišljenih in zelo - moram reči tudi
                  strokovno utemeljenih ob prvi in drugi obravnavi je stališče odbora, da je pametno
                  ali potrebno v tem trenutku amandma Vlade zavrniti zato, da preskrbimo otroški
                  populaciji, ta pa zajema v bistvu nekaj več kot 540 tisoč otrok; to so otroci od
                  vrtca pa vse do zaključka višje oziroma visoke šole in to ni majhna populacija.
                  Poleg tega, ko smo govorili pri memorandumu o socialni politiki, se boste
                  spomnili, da je bilo nekje zapisano, da je približno ena tretjina, do 13 % ljudi
                  na robu lakote oziroma na robu revščine. Takrat sem opozorila, da tisti, ki seveda
                  zna pametno in modro brati številke, to pomeni, da je približno ena tretjina
                  populacije mladih na robu tega, da bi si lahko zagotovila vsaj malico. Iz tega
                  izhodišča bo naša poslanska skupina podprla predlog tak kot je zapisan v tretji
                  obravnavi in zavrnila amandma Vlade. Hvala.</p>
            </sp>
            <sp xml:id="SDZ1-Redna-14-1993-11-22.sp112">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospa Danica Simšič. Želi še kdo besedo? Prosim, gospod Sisinger.</p>
            </sp>
            <sp xml:id="SDZ1-Redna-14-1993-11-22.sp113">
               <speaker>IVAN SISINGER:</speaker>
               <p>Spoštovani predsednik, poslanke in poslanci! Tudi poslanci v matičnem delovnem
                  telesu iz Združene liste smo vlagali veliko naporov v tem odboru, da smo prišli do
                  zaključkov kot jih je naš predsednik gospod Kociper že povedal. Zato bomo seveda
                  glasovali, kar rečem skupno proti predlogu Vlade in bomo glasovali tako kot je
                  predlog matičnega delovnega telesa. To pomeni, da bomo glasovali za predloženi
                  tekst tega dokumenta in tega zakona. Hvala.</p>
            </sp>
            <sp xml:id="SDZ1-Redna-14-1993-11-22.sp114">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Sisinger. Želi še kdo besedo? Prosim, gospod Žarko Pregelj.</p>
            </sp>
            <sp xml:id="SDZ1-Redna-14-1993-11-22.sp115">
               <speaker>ŽARKO PREGELJ:</speaker>
               <p>Spoštovani! Kot berem poročilo matičnega odbora, notri piše, da gre za vsebinsko
                  povsem enak amandma, kot je bil tudi že vložen, če prav razumem, v drugi
                  obravnavi. Sprašujem predstavnika odbora, ali gre dejansko za enak amandma, ali
                  gre zgolj za podoben amandma. Namreč, to je pomembno, kajti v kolikor gre za enak
                  amandma - jaz namreč teksta amandmaja nimam, ne vem, zakaj ni bil niti
                  dostavljen.</p>
               <p>Predlagam, da se to najprej ugotovi, ali gre za nov amandma ali je dejansko enak,
                  in če je enak, o njem ne moremo glasovati. Hvala.</p>
            </sp>
            <sp xml:id="SDZ1-Redna-14-1993-11-22.sp116">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Pregelj. Gospod Kociper ima besedo.</p>
               <p>Gospod Pregelj, ti amandmaji so vam bili dostavljeni, verjetno se je zadeva kje
                  izgubila.</p>
            </sp>
            <sp xml:id="SDZ1-Redna-14-1993-11-22.sp117">
               <speaker>ŠTEFAN KOCIPER:</speaker>
               <p>Hvala lepa. Amandma Vlade smo dobili s predlogom zakona. Se pravi, ne pri
                  Poročevalcu, ampak pri tekstu, ki smo ga dobili predhodno. Tako, da poslanci ta
                  amandma imamo. Res pa je bil malo <q>"zakamufliran"</q>, na zadnji strani je bil
                  pripet.</p>
               <p>Gre za popolnoma identični amandma in tako kot smo se sedaj sporazumeli, dejansko
                  ugotavljam tudi sam, da po poslovniku o enakem amandmaju - mislim, da bo
                  predsedujoči to potrdil - ne moremo glasovati. Gre torej za popolnoma identični
                  amandma, ki ga je Vlada predložila pri drugi obravnavi. Hvala lepa.</p>
            </sp>
            <sp xml:id="SDZ1-Redna-14-1993-11-22.sp118">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Kociper. Gospod Kopač ima besedo.</p>
            </sp>
            <sp xml:id="SDZ1-Redna-14-1993-11-22.sp119">
               <speaker>JANEZ KOPAČ:</speaker>
               <p>Hvala lepa. Jaz bi pa rad poskušal razrešiti ta proceduralni zaplet.</p>
               <p>Vlada je v drugi obravnavi predlagala nek tekst zakona, ki je bil potem na podlagi
                  amandmaja odbora spremenjen oziroma sprejet v spremenjeni obliki. <stage>(Nekdo se
                     oglašajo iz dvorane - se ne sliši.)</stage> Amandma Vlade pri drugi obravnavi -
                  amandma odbora je bil sprejet. Potem sem pa tudi jaz neproduktivno prišel gor in
                  ne bom več prispeval k razrešitvi proceduralnega zapleta.</p>
            </sp>
            <sp xml:id="SDZ1-Redna-14-1993-11-22.sp120">
               <speaker>PREDSEDNIK MAG. HERMAN RIGELNIK:</speaker>
               <p>Ugotovitev, ki jo lahko dam jaz je ta, da je amandma pravzaprav popolnoma
                  identičen, že razložen v drugi razpravi. S tem, da je bila obrazložitev različna
                  in zaradi tega amandmaja ne bom dal na glasovanje.</p>
               <p>Na glasovanje dajem zakonski predlog v celoti. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(55 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je predlog zakona sprejet.</p>
               <p>S tem zaključujem to točko dnevnega reda. <stage>(Nekdo govori.)</stage>
                  Proceduralno. Prosim.</p>
            </sp>
            <sp xml:id="SDZ1-Redna-14-1993-11-22.sp121">
               <speaker>DR. CIRIL RIBIČIČ:</speaker>
               <p>Se opravičujem! Če sem dobro razumel, smo sprejeli sklep, da se ne sme ponoviti
                  glasovanje o nekem amandmaju, če je v prejšnji, drugi fazi, o njem že bilo
                  glasovanje.</p>
               <p>Imam pomisleke zoper ta sklep in bi prosil - ne za ta primer, ampak za naprej, ker
                  se mi zdi, da tudi če je identičen, pač to pomeni, da je lahko bila vmes razprava,
                  da upoštevamo to razpravo. Lahko se je kaj drugega v zakonu spremenilo in tudi če
                  je identičen tekst, ima lahko drugačen pomen v tretji, kot v drugi obravnavi,
                  glede na druga vprašanja. Tako da nisem zato, da bi na sploh sprejeli za vse
                  primere takšen sklep, da se ne more glasovati v tretji obravnavi, o nečem, o čemer
                  je bilo odločeno v drugem, ker ima lahko drugačen značaj. Tudi ta različna
                  obrazložitev je lahko eden od razlogov, da ima amandma drugačno usodo, kot v drugi
                  obravnavi.</p>
               <p>Pa nisem za to, da o tem sedaj razpravljamo, ampak da se do tega opredeli komisija
                  za poslovnik.</p>
            </sp>
            <sp xml:id="SDZ1-Redna-14-1993-11-22.sp122">
               <speaker>PREDSEDNIK MAG. HERMAN RIGELNIK:</speaker>
               <p>Gospod dr. Ribičič, tako smo že ravnali, tako da ni nič kaj novega o tem. Bomo pa
                  prosili poslovniško komisij za dodatno tolmačenje.</p>
               <p>Želi še kdo besedo? Proceduralne narave, ker če ne, bomo sejo zaključili,
                  dopoldanski del in vam želim dober tek. Hvala.</p>
            </sp>
            <stage type="time">(Seja je bila prekinjena ob 13.45 uri in se je nadaljevala ob 16.08
               uri.)</stage>
            <sp xml:id="SDZ1-Redna-14-1993-11-22.sp123">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Nadaljujemo s
                  prvim dnem zasedanja 14. seje Državnega zbora Republike Slovenije.</p>
               <p>Novih obvestil o zadržanosti in odsotnosti z današnje seje ni. Zato najprej
                  prosim, da ugotovimo prisotnost v dvorani. <stage>(66 prisotnih.)</stage></p>
               <p>Ugotavljam, da je Državni zbor sklepčen in lahko odloča.</p>
               <p>Preden preidem k nadaljevanju dnevnega reda, torej k 15. točki, vas moram
                  obvestiti, da je bila v dopoldanskem delu storjena manjša proceduralna napaka, ko
                  smo glasovali o <title>6. TOČKI DNEVNEGA REDA</title> in je zato potreben
                     <title>PROCEDURALNI POPRAVEK</title>.</p>
               <p>Namreč, ko smo glasovali o amandmajih, ki jih tudi nismo sprejeli <stage>(mislim,
                     da niti enega)</stage>, smo pa pozabili potem glasovati o prvotnem besedilu
                  člena.</p>
               <p>Predlagam, čeprav smo kasneje sprejeli zakon v celoti, da glasujemo še o teh
                  členih, zato da bo postopek izpeljan tako, kot je potrebno.</p>
               <p>Gre pa najprej za 3. člen. Gre torej za zakon o posebnem prometnem davku od
                  posebnih iger na srečo, ki smo ga sicer že izglasovali, vendar smo pozabili pred
                  prehodom na glasovanje o zakonu v celoti, glasovati posebej o besedilu 3. člena v
                  izvirnem besedilu, ker ni bil sprejet amandma in enako za 6. in 7. člen.</p>
               <p>Dajem torej na glasovanje 3. člen tega zakona v predloženem besedilu.  Ugotovimo
                  sklepčnost! <stage>(64 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti?
                  <stage>(Nihče.)</stage></p>
               <p>Hvala lepa.</p>
               <p>Če lahko ponovno opozorim tiste, ki ste prišli kasneje, glasujemo ponovno o
                  izvirnih besedilih treh členov - o 3. členu smo že glasovali in ga sprejeli. Sedaj
                  bomo še o 6. in 7.</p>
               <p>Pri 6. točki dnevnega reda, to je predlog zakona o posebnem prometnem davku od
                  posebnih iger na srečo, zato ker smo dopoldne prešli na glasovanje o zakonu v
                  celoti, ne da bi pri tem posebej glasovali o izvirnem besedilu členov, na katere
                  sicer nismo sprejeli amandma.</p>
               <p>Dajem torej na glasovanje še 6. člen tega zakona v besedilu, kot je bilo
                  predloženo. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti?
                  <stage>(Nihče.)</stage></p>
               <p>Hvala lepa.</p>
               <p>Sedaj dajem na glasovanje še izvirno besedilo - predlagateljevo besedilo - 7.
                  člena tega zakona. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti?
                  <stage>(Nihče.)</stage></p>
               <p>Hvala lepa.</p>
               <p>Da bo zadoščeno postopku, ker smo ponovno glasovali o teh treh členih, vas prosim,
                  da ponovno glasujemo sedaj tudi o predlogu zakona o posebnem prometnem davku od
                  posebnih iger na srečo v celoti. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta zakon ponovno s tem popravkom proceduralnim sprejeli.</p>
               <p>Hvala lepa.</p>
               <p>Prehajamo na <title>15. TOČKO DNEVNEGA REDA: PREDLOG ZAKONA O VISOKEM ŠOLSTVU -
                     TRETJA OBRAVNAVA</title>.</p>
               <p>Predlog zakona je za 3. obravnavo pripravila Vlada Republike Slovenije.</p>
               <p>Želi predstavnik Vlade besedo? Državni sekretar dr. Pavle Zgaga, prosim.</p>
            </sp>
            <sp xml:id="SDZ1-Redna-14-1993-11-22.sp124">
               <speaker>DR. PAVLE ZGAGA:</speaker>
               <p>Gospod podpredsednik, hvala za besedo. Spoštovani zbor, želel bi samo to kratko
                  informacijo podati pred začetkom obravnave, da je po obravnavi na matičnem odboru
                  poročila obravnavala tudi Vlada in na dopisni seji sprejela mnenje, ki ste ga
                  dobili, kot sem obveščen, danes dopoldne. Na osnovi tega mnenja k amandmajem, ki
                  so bili obravnavani na matičnem delovnem telesu, lahko ugotovimo, da je maksimalna
                  usklajenost med tem, kar predlaga odbor in tem, kar Vlada. Vseeno bi vas pa
                  prosil, če ta dokument tudi uporabljate med to točko dnevnega reda. Samo toliko.
                  Hvala.</p>
            </sp>
            <sp xml:id="SDZ1-Redna-14-1993-11-22.sp125">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za kulturo, šolstvo in šport kot
                  matično delovno telo.</p>
               <p>Želi besedo poročevalec odbora? Besedo ima predsednik odbora dr. Dimitrij Rupel.
                  Prosim.</p>
            </sp>
            <sp xml:id="SDZ1-Redna-14-1993-11-22.sp126">
               <speaker>DR. DIMITRIJ RUPEL:</speaker>
               <p>Spoštovani predsedujoči, spoštovane kolegice in kolegi. Jaz mislim, da je iz
                  dokumentov dobro razvidno, da smo v zadnji fazi v odboru pravzaprav imeli
                  relativno malo problemov in da smo popravili nekatere zadeve, ki so redakcijske
                  narave.</p>
               <p>Točka, na kateri se mi zdi, da je nastalo nekaj nesporazumov oziroma, ki utegne
                  biti med malo bolj živahnimi razpravami danes, je vprašanje starostne omejitve
                  oziroma vprašanje upokojitve rednih profesorjev na univerzi.</p>
               <p>Če dovolite, gospod predsedujoči, bi samo na kratko pojasnil, za kaj gre pri tej
                  zadevi oziroma, kako v odboru gledamo na ta problem.</p>
               <p>Vi veste, da je v zakonu vnesen en člen oziroma, da imamo v zakonu določilo, ki
                  govori o tem, da je mogoče na univerzi pridobiti neko posebno verifikacijo - torej
                  po novem zakonu neko posebno verifikacijo naziva rednega profesorja na ta način,
                  da se tudi redni profesorji podvržejo postopku preverjanja, da tako rečem, njihove
                  kvalitete, zaslužnosti, sposobnosti, znanstvene veščine in tako naprej.</p>
               <p>Moram reči, da smo o tej zadevi dolgo časa diskutirali in prišli do prepričanja
                  oziroma do mnenja, da je klavzula o nekoliko kasnejši upokojitvi, če bi seveda
                  prizadeti to želeli, rednih profesorjev prišla v poštev tako in tako samo v tem
                  primeru, ko bi šlo za tiste profesorje, ki bi se želeli podvreči postopku
                  ponovnega preverjanja njihove sposobnosti po novem zakonu. To se pravi, šlo bi za
                  tiste redne profesorje, ki predstavljajo akademski strokovni, pedagoški vrh
                  univerzitetne zgradbe oziroma zgradbe obeh univerz.</p>
               <p>Računam, da zadene ta popust, ki ga zakon prinaša, da se namreč lahko posebej
                  kvaliteten profesor upokoji nekoliko kasneje oziroma šele s 70-im letom, namesto s
                  65-imi leti, da ta popust zadeva morebiti 20, morebiti 30 ljudi v celi
                  Sloveniji.</p>
               <p>Še enkrat bom pojasnil, da ne bo nesporazuma. Ta zakon prinaša možnost ponovnega
                  preverjanja sposobnosti in akademskega nivoja, akademskega statusa ljudi, ki so
                  bili že prej redni profesorji. Jaz ne verjamem, da bi senat univerze, ki je sedaj
                  po tem zakonu zadolžen za to, da preveri sposobnost tistih, ki želijo podaljšati
                  svojo delovno dobo do 70. leta, da bi ta senat lahko upošteval kogarkoli od rednih
                  profesorjev, ki ni po prej šel skozi postopek ponovnega preverjanja.</p>
               <p>Če poenostavljeno povem, potem bomo imeli po tem zakonu dve vrsti rednih
                  profesorjev. Redne profesorje tiste od prej in redne profesorje z zvezdico, če se
                  malo po domače izrazim. Ne verjamem, da bi se katerikoli profesor brez te zvezdice
                  sploh prijavil za možnost, da podaljša svoje delo na univerzi do 70. leta. Tisti
                  profesorji z zvezdico pa po moji sodbi ne želimo izgubiti, čeprav gre za mogoče
                  obdobje par let in je ta klavzula v zakonu vstavljena prav zato, da jih ne bi
                  izgubili. Ta klavzula ni narejena zaradi potuhe, ampak je narejena zaradi tega,
                  ker mislimo, da so vendarle med akademskimi ljudmi takšne dragotine, ki se jih
                  izplača zadržati na univerzi kolikor časa je mogoče. To ne pomeni nekega
                  sindikalnega določila, to ne pomeni nekega socialnega določila, to ne pomeni
                  nekega političnega določila, ampak pomeni določilo, ki pomaga tistim, ki so
                  vrhunski strokovnjaki in ki so prestali določene preizkušnje, da lahko podaljšajo
                  svojo navzočnost na univerzi za nekaj let.  </p>
               <p>Toliko bi, gospod predsedujoči, imel za pripomniti s tem v zvezi. Sicer pa mislim,
                  da je dejansko bilo soglasje med odborom in Vlado potem, ko smo seveda že opravili
                  skupno plovbo, ki je trajala nekaj mesecev. Mislim, da je bilo to soglasje
                  relativno dobro oziroma, da tu ni bistvenih razlik. V zadnji fazi je šlo več ali
                  manj za redakcijske pripombe. Hvala lepa.</p>
            </sp>
            <sp xml:id="SDZ1-Redna-14-1993-11-22.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata  za zakonodajo in pravne zadeve?
                     <stage>(Ne.)</stage> Hvala lepa.</p>
               <p>V skladu s 196. členom, glede na to, da smo pri tretji obravnavi, razpravlja
                  Državni zbor o zakonskem predlogu v celoti, obravnava posameznih členov pa je
                  možna samo pri tistih členih, h katerim so bili v drugi obravnavi sprejeti
                  amandmaji in hkrati nanje bili vloženi v skladu s 197. členom poslovnika amandmaji
                  za tretjo obravnavo.</p>
               <p>Želijo besedo predstavniki poslanskih skupin? Vnaprejšnjih prijav sicer nismo
                  imeli? Prosim, izvolite.</p>
            </sp>
            <sp xml:id="SDZ1-Redna-14-1993-11-22.sp128">
               <speaker>JADRANKA ŠTURM-KOCJAN:</speaker>
               <p>Hvala za besedo. Spoštovane kolegice, dragi kolegi! Poslanska skupina Liberalno
                  demokratske stranke bo podprla zakon o visokem šolstvu, prav tako tudi amandmaje
                  matičnega odbora in Vlade. Hvala lepa.</p>
            </sp>
            <sp xml:id="SDZ1-Redna-14-1993-11-22.sp129">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Prosim, dr. Leo
                  Šešerko.</p>
            </sp>
            <sp xml:id="SDZ1-Redna-14-1993-11-22.sp130">
               <speaker>DR. LEO ŠEŠERKO:</speaker>
               <p>Spoštovani! Tudi naša poslanska skupina podpira zakon in meni, da je dragocen, da
                  je pomemben prispevek k razvoju visokega šolstva. Glede odprtih vprašanj, o
                  katerih je moj kolega Rupel govoril, bi šel samo kratko na to vprašanje 70 in 65
                  let. Kar zadeva tega, podpiramo amandma gospe Omanove, ki predlaga 65 let za
                  upokojitev. Naše stališče je, da ta upokojitev ne pomeni izločitev profesorja z
                  univerze. To praktično pomeni, da ima polne možnosti, da raziskuje, ima možnost,
                  da tudi predava, vendar več ne vodi oddelka. Jasno dela v Akademiji znanosti in
                  umetnosti, če je dragotina, o kakršni je kolega Rupel govoril.</p>
               <p>Povedal bi rad, da nas je kar nekaj delavcev univerze opozorilo, da v sedanjem
                  sistemu prihaja do težav zato, ker nekateri profesorji vodijo oddelke univerze v
                  starosti nad 60 let, pa nimajo nikogar, ki bi jih lahko nadomestil in ministrstvo
                  v tej zadevi opozarja, da v primeru, če bi bila sprejeta letnica 65 z takojšnjo
                  veljavnostjo, bi utegnile nastati nekatere težave,</p>
               <p>kar pa je samo znamenje, da je zelo hudo narobe na teh oddelkih. Zakaj narobe? Če
                  so profesorji stari čez 60 let in ni še nikakršne paralelne nastavitve, to pomeni,
                  da ta profesor ni vodil dobre politike, da je bil sam sicer zelo dober znanstvenik
                  - profesor itd., samo ni bil pa pedagog, ali, če hočete mentor, ki bi omogočil
                  nekomu, da se še poleg njega razvije in pripravi za to funkcijo rednega
                  profesorja. To je velika pomanjkljivost - nedvomno.</p>
               <p>Ti, ki nas opozarjajo na ta problem, pravijo, če želimo imeti v Sloveniji mlade,
                  dinamične, prodorne univerze, potem moramo omejiti to letnico na 65 let, tako kot
                  je to v svetu običajno. V svetu ni univerze s 70-letnimi profesorji, ampak ima
                  večina zakonov določeno to letnico na 65 let. Zato tudi mi predlagamo, da se pri
                  nas tako reši to vprašanje s tem, da razumemo argumente odbora, ki želi s pomočjo
                  Senata univerze rešiti to vprašanje. Težava, ki jo vidimo pri Senatu, je samo ta,
                  da sedijo v Senatu univerze redni profesorji, to se pravi, praktično isti, ali iz
                  kroga tistih, o katerih bo treba v tem vprašanju odločati. Tu pa mi mislimo, da je
                  bolje, da je rešitev 65 let kot 70. Hvala lepa.</p>
            </sp>
            <sp xml:id="SDZ1-Redna-14-1993-11-22.sp131">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za Socialdemokratsko stranko, gospod dr. Jože Pučnik.</p>
            </sp>
            <sp xml:id="SDZ1-Redna-14-1993-11-22.sp132">
               <speaker>DR. JOŽE PUČNIK:</speaker>
               <p>Spoštovani zbor. Social-demokratska stranka podpira ta zakon. Omenil bi pri tem
                  samo dve pripombi. Prvi pripombi bi rekel pravzaprav isto, kakor je že moj
                  predgovornik omenil. Mi se z vso odločnostjo zavzemamo, da se tudi za visokošolske
                  profesorje neha redno delo s 65. letom. Rekel bom čisto grobo. Profesor, ki do 65.
                  leta v normalnih razmerah ni uspel dobiti nekega naslednika za svoje mesto, je v
                  bistveni meri zanemaril svoje pedagoške dolžnosti. Pri 65. letih mora biti mesto
                  na razpolago mlajšim, on pa lahko v neki obliki honorarnega, ali kakršnegakoli
                  dela na drug način svoje izkušnje daje na razpolago, kjer je pač to potrebno.</p>
               <p>Ob tej priliki bi rekel, ker amandma gospe Oman nekje isto doseže, kar sem tudi
                  sam poskušal z amandmajem, bi s tem umaknil svoj amandma in bom podprl amandma
                  gospe Omanove, ki v bistvu doseže isti cilj. V 95. členu se je nekako tudi v tej
                  verziji prikradla oznaka univerzitetnega profesorja. Nasprotujem temu, da bi
                  uvajali na področju univerz še neke nove nazive. To tudi po večini v svetu ni
                  običajno in rekel bi, naziv rednega univerzitetnega profesorja naj bo to, kar
                  pravzaprav znanstvenik na področju v okviru univerze lahko doseže. Ne skušajmo
                  samo z nekim inflacioniranjem teh upravičeno častitljivih nazivov s tem doseči
                  nekaj, kar pravzaprav ne bi po mojem prepričanju koristilo univerzi. Zato je bilo
                  potrebno v tretjem odstavku 95. člena opraviti ustrezno korekturo. Mislim pa, da
                  smo že zadnjič nekaj na tem področju, da se je ta zbor odločal proti temu nazivu.
                  Torej s temi pripombami naša stranka podpira ta zakon.</p>
            </sp>
            <sp xml:id="SDZ1-Redna-14-1993-11-22.sp133">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospa Vida Čadonič-Špelič za poslansko skupino Slovenskih
                  krščanskih demokratov.</p>
            </sp>
            <sp xml:id="SDZ1-Redna-14-1993-11-22.sp134">
               <speaker>DR. VIDA ČADONIČ-ŠPELIČ:</speaker>
               <p>Hvala lepa za besedo. Tudi Slovenski krščanski demokrati seveda podpiramo ta zakon
                  in ga z veseljem sprejemamo. Nimamo kaj večjih pripomb, namreč veliko naših
                  amandmajev je bilo že sprejetih v tem zboru pri drugi obravnavi zakona.</p>
               <p>Strinjam pa se s predgovorci, ki so govorili o starosti 70 oz. 65 let za
                  upokojitev rednega profesorja. Tudi v naši poslanski skupini se zavzemamo za nižjo
                  starost - se pravi starost 65 let, z vsemi argumenti, ki so jih že povedali moji
                  predgovorci. Je pa res, iz lastnih izkušenj vem, da bo trenutno na marsikaterem
                  oddelku univerze, če bo ta zakon sprejet, nastal problem. Namreč, profesorji so
                  včasih - mogoče preveč zatopljeni v svoje znanstveno delo - pozabili na svoje
                  namestnike, zato je verjetno čas, da jih ravno s tem zakonom na nek način
                  povabimo, da poskrbijo, če jih že ne prisilimo.</p>
               <p>Torej še enkrat: Slovenski krščanski demokrati zakon podpiramo. Hvala.</p>
            </sp>
            <sp xml:id="SDZ1-Redna-14-1993-11-22.sp135">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu svoje poslanske skupine? Prosim, gospod
                  Franc Zagožen, za Slovensko ljudsko stranko.</p>
            </sp>
            <sp xml:id="SDZ1-Redna-14-1993-11-22.sp136">
               <speaker>DR. FRANC ZAGOŽEN:</speaker>
               <p>Spoštovani predsedujoči! Spoštovane poslanke in poslanci! Tudi naša poslanska
                  skupina sprejem zakona podpira. Podpiramo pa hkrati v celoti tudi predloge, o
                  katerih je ravnokar tekla beseda, in tudi argumente. Opozoril bi samo še na 56.
                  člen. V drugem odstavku nas zelo moti formulacija: <q>"Če Univerza izostri merila za
                  izvolitev v nazive rednega profesorja in znanstvenega svetnika, lahko redni
                  profesorji in znanstveni svetniki po prejšnjih merilih zahtevajo obnovitev
                  postopka za izvolitev v naziv po novih merilih. Pridobitev naziva v skladu s
                  prejšnjim odstavkom se posebej označi v evidenci ter upošteva pri izbiri
                  kandidatov za najodgovornejše funkcije in pri določitvi plače."</q> Mislim, da bi bila
                  to enkratna rešitev, ki je svet ne pozna! Ker bi ob vsaki spremembi nekih meril
                  pri kadrovanju za najvišje akademske naslove na univerzi dobili prvorazredne in
                  drugorazredne in tretjerazredne redne profesorje, itn. Skratka, mislim, da je v
                  tem delu ta člen zakona nesprejemljiv in ga je treba črtati.</p>
               <p>Še posebej bi rad tudi poudaril, da se tudi naša poslanska skupina zavzema za to,
                  da je omejitev 65 let za redne profesorje, nosilce predmetov na fakultetah na
                  univerzi. Gospod Pučnik je naštel dovolj argumentov in ne bi ponavljal. V celoti
                  jih podpiramo. Hvala.</p>
            </sp>
            <sp xml:id="SDZ1-Redna-14-1993-11-22.sp137">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo za poslansko skupino? Ugotavljam, da ne in odpiram
                  razpravo za vse poslanke in poslance. Kdo želi besedo? Predhodnih pisnih prijav
                  nismo prejeli.</p>
               <p>Gospod Moge, izvolite.</p>
            </sp>
            <sp xml:id="SDZ1-Redna-14-1993-11-22.sp138">
               <speaker>RUDI MOGE:</speaker>
               <p>Hvala lepa za besedo. Spoštovane poslanke in poslanci! Odvzel vam bom nekaj časa
                  ravno ob temi, ki smo jo ob drugi obravnavi najbolj žgoče obravnavali, to je o
                  tistem znamenitem, če se spomnite, 38. členu, potem 42. in potem smo v <q>"prehodne
                  in končne določbe"</q> vnesli tisti 92.a člen. Poslanska skupina SDSS, ki jo zastopa
                  dr. Jože Pučnik, je podala amandma na ta člen. In sicer boste v pregledu
                  amandmajev videli, da piše, da naj se 92.a člen v celoti izpusti. Ker vidim, da v
                  prejšnji obravnavi nismo prišli temu do dna, mi dovolite, da vas v nekoliko daljši
                  obrazložitvi poskušam prepričati, da sprejetje tega amandmaja ni smiselno. Podani
                  amandma, ki predlaga, da se črta člen 92.a, češ da podaljšuje tradicijo
                  usmerjenega izobraževanja in ne nudi enakih možnosti. Za utemeljitev neumestnosti
                  tega predloga bo potrebno, kot sem že omenil, to daljše pojasnilo.</p>
               <p>Usmerjeno izobraževanje je vzpostavilo 41 štiri-letnih srednješolskih programov.V
                  načelu je vsak od teh programov zadovoljeval osnovni pogoj za nadaljevanje
                  izobraževanja na univerzi. Toda zaradi, prvič velikih razlik med temi programi
                     <stage>(na primer različen fond ur temeljnih predmetov, različni predmetniki in
                     razlike v drugih izobraževalnih standardih)</stage>, zaradi drugič, internega
                  načina ocenjevanja, pa tudi zato, tretjič, ker vrsto let ni bilo nikakršnega
                  zaključnega preverjanja znanja oziroma zaključnih izpitov, je bilo znanje
                  kandidatov za študij hudo neenako in neprimerljivo. Fakultete so zato na podlagi
                  zakona o usmerjenem izobraževanju lahko prepisovale diferencialne izpite za tiste
                  kandidate, ki niso imeli v predmetniku svoje srednje šole zadostnega števila ur
                  posameznih predmetov. Za vse kandidate skupaj pa so predpisovale sprejemne izpite,
                  ker so bile srednješolske ocene interne in torej neprimerljive za kandidate z
                  različnih šol iz vse Slovenije. Sprejemni izpiti so zaradi velikega števila
                  kandidatov postali tudi selekcijski mehanizmi. Zadnji meseci srednje šole so tako
                  postali prava muka. Najprej borba za čim ugodnejši zaključek 4. razreda in nato
                  zaključni izpit, nato morebitni diferencialni izpiti na fakulteti, nato sprejemni
                  izpiti na fakulteti, morda celo na dveh, treh ali štirih fakultetah, ker ob
                  omejitvi vpisa indeks ni bil vsakemu nujno zagotovljen. Uvedbo mature so zahtevali
                  tako na srednjih šolah, kot na univerzah.</p>
               <p>Leta 1989 so bile z novelo zakona o usmerjenem izobraževanju podana z zakonodajne
                  podlage zanjo. Določeno je bilo, da se prvič opravlja leta 1995. Univerzi sta bili
                  pripravljeni upoštevati maturo kot nadomestilo za komplicirani sistem
                  diferencialnih in sprejemnih izpitov, vendar ne brez pridržkov. Kandidat, ki se je
                  predhodno učil angleščino osem let in kandidat, ki ne zna niti besede angleško, se
                  ne moreta enakopravno potegovati za študij angleščine na fakulteti, če
                  karikiram.</p>
               <p>Obstajal je pa še drug pridržek. Ob odločitvi za uvedbo mature, sistem 41-ih
                  usmerjenih štiri-letnih srednješolskih programov, ni bil odpravljen. Mature pa si
                  ni moč zamisliti drugače, kot izpitov na istih standardih znanja. Univerzi sta se
                  v načelu zavzeli, da morajo biti med izbirnimi predmeti samo tako imenovani
                  splošno izobraževalni, ki so odločilni, kot priprava za univerzitetni študij.
                  Nasprotovali pa so srednješolskim strokovnim predmetom, kjer so v funkciji
                  priprave na poklic. Večinoma je bilo temu načelu moč ugoditi le v nekaterih
                  primerih <stage>(10 od 41 smeri)</stage>, zaradi razlik v standardih ni bilo
                  mogoče zagotoviti drugega izbirnega predmeta izmed tako imenovanih
                  splošno-izobraževalnih.</p>
               <p>Sklenjeno je bilo, da bodo v teh primerih dijaki za peti maturitetni predmet sicer
                  lahko izbirali poglavitni strokovni predmet svoje šole, fakultete pa bi izjemoma
                  imele pravico, da takšne kombinacije ne sprejmemo kot temeljnega pogoja za vpis
                     <stage>(npr. medicinska fakulteta se ne zadovolji s predmetom gradbena
                     mehanika, kar pa ne veča za študij gradbeništva)</stage>. To pa še ne pomeni,
                  da se tak dijak vseeno ne bi mogel vpisati na fakulteto, ki je strokovno zelo
                  oddaljena od njegove srednje šole. Pravilnik o maturi namreč dopušča, da si dijak
                  izbere maturitetne predmete neodvisno od šole, ki jo je obiskoval, ali pa lahko
                  opravlja poleg mature še dodatni predmet. S tem so torej omogočene izjeme.</p>
               <p>O vseh teh stvareh je tekla razprava lani in letos spomladi. Rezultati pa so
                  znani. Fakultete so se le redko poslužile odklanja strokovnih predmetov.</p>
               <p>Iz publikacije Matura 1995 - 1997 lahko vsak izračuna naslednje: Obe univerzi
                  štejeta danes 30 članic, od teh so se samo 4 članice. To je medicinska,
                  veterinarska, pravna in ekonomska fakulteta univerze v Ljubljani, - to je 13,3 %,
                  odločile, da je splošni pogoj za vpis v njihove visokošolske programe matura, ki
                  med izbirnimi predmeti nima strokovno teoretičnih predmetov. Dve članici:
                  filozofska fakulteta, fakulteta za naravoslovje in tehnologijo, sta se odločili,
                  da to velja samo za del njihovih študijskih programov, na druge pa se bo moč
                  vpisati tudi s strokovno teoretične predmeti. Štiri članice: fakulteta za družbene
                  vede in fakulteta za elektrotehniko in računalništvo iz Ljubljane, ter tehnična in
                  pravna fakulteta v Mariboru, so se odločile, da se je k njim moč vpisati tudi s
                  tistimi strokovno-teoretičnimi predmeti, ki sodijo v referenčni krog njihovih
                  študijskih programov.</p>
               <p>Na preostalih 20 članicah - to je 66,6% - velja kot splošni pogoj za vpis matura,
                  ne glede na to, ali je kandidat opravljal strokovno-teoretični predmet, ali ne.
                  Torej velja, če si je izbral za izbirni del dva splošno-teoretična predmeta, se
                  lahko vpiše kamorkoli hoče. Takšen izid pomeni veliko izboljšanje položaja glede
                  na dosedanje stanje. Z novo, eksterno maturo bo znanje vseh maturantov med seboj
                  primerljivo in opredeljeno z istimi standardi, zato odpadejo vsi diferencialni in
                  sprejemni izpiti na univerzah.</p>
               <p>Drugič. Kandidati so bili pred začetkom sistematičnih dve-letnih priprav na maturo
                  seznanjeni s pogoji vpisa na univerzo v leti 1995 - 1997. Na sprejemne izpite jih
                  do sedaj ni pripravljal nihče.</p>
               <p>Tretjič. Matura, ki temelji na splošno-izobraževalnih predmetih in le izjemoma na
                  strokovnih predmetih, je temeljito poenotila standarde štiri-letnih srednješolskih
                  programov. S tem pa so podani ravno mehanizmi za dokončno odpravo usmerjenega
                  izobraževanja, ne pa za podaljševanje njegove tradicije. Predlog, da se črta ta
                  člen besedila, torej sloni na zmotni predpostavki, da takšna določila podaljšuje
                  tradicijo usmerjenega izobraževanja. Prav tako zmotno predvideva, da takšno
                  določilo dijakom ne daje istih izhodiščnih možnosti.</p>
               <p>Kot je bilo do sedaj pokazano, je bil ravno sistem usmerjenega izobraževanja
                  tisti, ki ni dajal istih izhodiščnih možnosti. Koncept mature, kot bo uveljavljena
                  za generacijo 1995 - 1997, daje dijakom iste izhodiščne možnosti. Trije predmeti
                  bodo enaki za vse, ne glede na šolo, tudi standardi, program, ure bodo enaki. Dva
                  pa si bo lahko vsak izbral prosto s seznama izbirnih predmetov, ne glede na to,
                  ali sta bila k predmetniku njegove srednje šole. Dejstvo je, da se usmerjeni
                  programi še niso iztekli in da standardi znanja na različnih šolah in v različnih
                  programih niso enaki. Vendar pa ni šolskega sistema, v katerem so vse šole enako
                  dobre. Matura torej ni tista, ki je povzročila razlike, ampak bo samo objektivno
                  pokazala obstoječe razlike. To pa je potrebno, če hočemo v resnici izboljšati
                  kvaliteto pouka.</p>
               <p>Besedilo 92.a člena je torej potrebno ohraniti, saj se s tem regulira prehod na
                  visokošolski študij za tiste generacije, ki se ta čas že pripravljajo, skladno s
                  tem, da so bile o pogojih za nadaljevanje izobraževanja na visoko šolstvo
                  predhodno seznanjene. Ker je to določilo skladno s sklepi znanstveno pedagoških
                  sklepov obeh univerz oziroma njunih članic ter strokovnega sveta Republike
                  Slovenije za vzgojo in izobraževanje in zagotavljam, da generacijam v letih 1995 -
                  1997 kljub temu, da bodo srednje šole zaključile še po starih programih, ob vpisu
                  na univerzo ne bo potrebno opravljati diferencialnih in sprejemnih izpitov.
                  Besedilo sodi med prehodno odločbe. Po preobrazbi srednješolskih programov, ki jih
                  bomo seveda mi tukaj z zakonom sprejemali, tega problema gotovo ne bo več, zato
                  mislim, da sem vas uspel prepričati, da za amandma k 92.a členu ne boste
                  glasovali. Hvala lepa.</p>
            </sp>
            <sp xml:id="SDZ1-Redna-14-1993-11-22.sp139">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Jože Pučnik.</p>
            </sp>
            <sp xml:id="SDZ1-Redna-14-1993-11-22.sp140">
               <speaker>DR. JOŽE PUČNIK:</speaker>
               <p>Spoštovani! Zavzemam se za to, da bi ta amandma ostal, to se pravi, da bi 92.a
                  člen črtali. Gospod Moge je dal celo vrsto dobrih utemeljitev, jaz jih razumem, so
                  tudi racionalno utemeljeni, samo rad bi poudaril, da se z gospodom Mogetom v dveh
                  temeljnih točkah razlikujeva in od tod prihaja verjetno tudi do različnega
                  stališča pri tem členu.</p>
               <p>Prvo je v tem, kako definiramo pojem mature? Kaj je matura? Zrelostno spričevalo!
                  Pod maturo razumem usposobitev mladega človeka v srednji šoli, ne z vsemi mogočimi
                  informacijami, temveč s tem, da je pridobil določeno metodo razmišljanja,
                  mišljenja in dela. To je za mene matura. Za mene je specifikum in pomen mature
                  manj v tem, katere informacije je uspel nekje v svoji glavi uskladiščiti, temveč
                  predvsem v tem, koliko dinamično metodo dela, in tudi raziskovalni prijem je uspel
                  v srednji šoli razviti. Če tako pojmujem maturo, moram nujno dosledno dati tistim
                  specifičnim predmetom, ki naj bi usposabljali za določene smeri študija,
                  neprimerno manjši pomen.</p>
               <p>Jaz mislim, da je to en razlog za to, da se z gospodom Mogetom razlikujeva.</p>
               <p>Druga stvar je pa tudi nekoliko načelna in abstraktna. Mi moramo dopustiti mlademu
                  odraslemu človeku, to se pravi študentu, pravico do odgovornosti. Če se je
                  pripravljen spoprijeti z neko študijsko skupino, za katero mu sicer manjkajo
                  določeni deli znanja, mora vedeti, česa se loteva. Osebno sem proti temu, da mi v
                  naprej tako rekoč podaljšujemo način vzgoje in izobraževanja v srednji šoli tudi
                  na področje univerze. Obratno mislim, da bi morali že v srednji šoli, v zadnjih
                  razredih uveljavljati bolj svoboden, če hočete, študentski pristop do dela v
                  srednji šoli.</p>
               <p>Torej, če hočemo v polni meri upoštevati samostojnost in pravico do odgovornosti
                  pri mladem človeku, mu moramo tudi dopustiti, da se lahko odloči za nekaj, za kar
                  mu eventualno v času vpisa še manjkajo določeni deli znanja, vendar je on
                  pripravljen, da to znanje paralelno z ostalimi obveznostmi nadoknadi, če hoče. Jaz
                  mislim, da ne bi bilo pravilno v naprej zapirati to možnost.</p>
               <p>To sta dva razloga, po moje, ki vodita pri meni do tega, da se zavzemam, da se
                  pravzaprav ta 92.a člen črta.</p>
               <p>Naj omenim še eno možnost, ki tudi v Sloveniji ni tuja, jo imajo pa tudi drugje po
                  svetu. Namreč tako imenovana druga pot izobraževanja, to je pot, ko nekdo ni imel
                  priložnosti, da bi obiskoval gimnazijo, se pa kasneje po nekaj letih poklicnega
                  dela odloči za nek hiter vstop v nek določen študij.</p>
               <p>Če smem omeniti to primerjavo iz nemškega šolskega sistema, ki ga relativno dobro
                  poznam. Mi smo dobili tam na univerzo zidarje, elektrotehnike in tako naprej. Naj
                  omenim en primer zidarja. Je prišel človek, ki je delal sprejemni izpit samo za
                  določeno smer študija, pri čemer se pri tistem sprejemnem izpitu absolutno ni
                  zahtevalo znanje v tej smeri, ki ga sicer dobijo učenci v gimnaziji, temveč se je
                  preverjala samo metoda razmišljanja. Ali ta človek zna racionalno pristopiti k
                  zastavljenemu problemu, ali ne zna? Čim smo v sprejemnih komisijah ugotovili to
                  sposobnost, si nismo postavili niti enega vprašanja, ali on recimo zna neko
                  statistiko, ali to in ono matematiko ali česar koli drugega, temveč smo to
                  prepustili njemu, da si to pridobi, če misli - ker smo pač ugotovili, da ima
                  osnovne možnosti, da si to lahko pridobi.</p>
               <p>Moram povedati, da od teh študentov, ki so prišli po tej drugi poti, da jih je
                  približno polovica izdelovala, polovica si je premislila in odšla nazaj v poklic,
                  ampak tista polovica študentov, ki so prišli po tej poti, so bili najboljši
                  študenti.</p>
               <p>In da pridem zopet na ta primer tega zidarja. Ta zidar je naredil diplomo iz ene
                  od najbolj teoretično abstraktne smeri, to je teorija znanosti in tudi z najboljšo
                  oceno, kakor jo je sploh mogoče dati.</p>
               <p>Dobro, to so primeri, s posameznimi primeri se ne da sedaj zadeva razvijati. Jaz
                  sem ta primer drugotnega pristopa k študiju omenil zato, da ne bi sedaj v primeru
                  92.a člena dajali prevelikega pomena temu konkretnemu znanju, ki ga nek dijak mora
                  imeti, ali pa nek študent, ko se vpiše na fakulteto. Moje trdno prepričanje je, in
                  to so tudi moje izkušnje, da tisti, ki je zainteresiran za neko smer, tisto
                  dodatno znanje na nivoju srednje šole silno hitro pridobi, če je motiviran za to
                  in če ve, za kaj mu gre in zato se mi zdi res na nek način nepotrebno, da bi tako
                  zelo daleč skrbeli za ljudi in jih nekako že v naprej prisilili, kaj morajo
                  narediti tudi, če so že daleč preko 20 let stari ali pa vsaj blizu 20 let
                  stari.</p>
               <p>To je po eni strani in s tem bi zaključil. Če pojmujemo maturo zrelostni izpit kot
                  dokaz zrelosti, ki se kaže v tem, da je mlad človek razvil metodo razmišljanja,
                  znanstvenega pristopa k nekemu problemu in s tem tudi metodo nadaljnjega
                  izobraževanja, in drugo, če predpostavimo samostojnost mladega človeka, ki se
                  odloči za nek študij, potem se mi takšna določila, takšno šolsko poseganje še v
                  življenje odraslih ljudi, ne zdi več potrebno. Hvala lepa.</p>
            </sp>
            <sp xml:id="SDZ1-Redna-14-1993-11-22.sp141">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim gospod Rudi Moge. Je verjetno replika!</p>
            </sp>
            <sp xml:id="SDZ1-Redna-14-1993-11-22.sp142">
               <speaker>RUDI MOGE:</speaker>
               <p>Hvala lepa za besedo. V izvajanju kolega dr. Pučnika je pač ena napaka. Namreč, ko
                  se bomo odločali, je treba vedeti, ali bomo glasovali o tisti maturi, ki si jo
                  vsak sam zamišlja, kaj naj bi bila, ali bomo glasovali sedaj o tej maturi, ki je
                  pa natančno opredeljena in so jo strokovni organi sprejeli. Namreč matura, kot on
                  pravi, kot nekdaj, naj bi bilo to zrelostno spričevalo za usposobitev mladega
                  človeka za delo in tako naprej. Vsega tega cilja v opredelitvi mature ni.</p>
               <p>Oproščam se, jaz vam bom še malo časa ukradel in vam povedal približno, kaj matura
                  je in kar smo v družbi sprejeli, se pravi kot matura.</p>
               <p>Matura je izpit po zaključku 4-letne srednje šole in ga vsi kandidati opravljajo
                  pod enakimi pogoji. Z maturo se ugotavlja usposobljenost kandidata za študij na
                  univerzi, to, kar je dr. Pučnik prej omenil, zato izpiti na maturi obsegajo
                  znanje, pomembno za univerzitetni študij. Matura je zunanji ali eksterni izpit,
                  kjer so izpitna vprašanja, kriteriji ocenjevanja in postopek ocenjevanja zunanji,
                  torej niso v pristojnosti šole. Le nekatere oblike notranjega vrednotenja znanja
                  so dopolnilno za tisti del znanja, ki ga z zunanjim vrednotenjem pri maturi ne
                  zajamemo. Opravljena matura je splošen pogoj za vpis na univerzo. Če vpis za
                  določen študij ni omejen in niso kot pogoj za vključitev določene posebnosti,
                  nadarjenost ali psihofizične sposobnosti, je matura potreben in tudi zadosten
                  pogoj za vpis.</p>
               <p>Sedaj pa takole! Kdor je opravil maturo, prve tri predmete mature opravljajo v
                  vsej Sloveniji enako, druga dva predmeta izmed petih, si pa kandidat lahko izbira,
                  in kdor je za druga dva predmeta izbral splošno izobraževalna predmeta, se lahko
                  vpiše kamor koli v Republiki Sloveniji.</p>
               <p>Ta člen pa je omogočil sedaj v prehodnem obdobju, da tudi tistim, ki hodijo na te
                  šole, ki niso gimnazije, lahko enega izmed teh dveh predmetov izbere kot strokovni
                  predmet - ali navtiko ali ladjedelništvo ali lesarstvo - in zaradi tega so
                  nekatere fakultete pač dejale, da takih učencev - jaz sem jih prej natančno
                  navedel, to so izjeme - ne bodo sprejemali. Imajo pa po zakonu vsi ti učenci
                  možnost, da si izberejo poleg teh petih predmetov še šesti izbirni predmet,
                  splošno izobraževalni in se lahko vpišejo kamorkoli se morejo.</p>
               <p>Mislim, da smo prvo stvar razjasnili!</p>
               <p>Druga stvar je ta! Zdi se mi, da je dr. Pučnik, ki je rekel, da se je zidar z
                  določenimi izpiti lahko vpisal na univerzo, da to pa je ravno sistem usmerjenega
                  izobraževanja, ki ga s tem zakonom oziroma, ki ga z zakonom in z uvedbo mature
                  nekje izničujemo. Prej je, kdor se je učil za zidarja, je opravil diferencialne
                  izpite, niti zaključnega ne in potem še, če je bilo potrebno, kakšen sprejemni
                  izpit in se je lahko vpisal. Sedaj pa tisti, ki ne bo opravil mature, se ne more -
                  razen v onih primerih, ki sem jih prej navedel - vpisati na univerzo, razen pod
                  določenimi pogoji. Torej nekatere fakultete dopuščajo še vpis tudi v primeru, če
                  ima kdo samo zaključni izpit. Predvsem so to visoke strokovne šole, takšne
                  univerze, ki kaj dajo na sebe, so pa vrata po drugi strani zaprle.                
                         </p>
            </sp>
            <sp xml:id="SDZ1-Redna-14-1993-11-22.sp143">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, repliko ima gospod dr. Jože Pučnik.</p>
            </sp>
            <sp xml:id="SDZ1-Redna-14-1993-11-22.sp144">
               <speaker>DR. JOŽE PUČNIK:</speaker>
               <p>Bom kratek, da vas ne bom zadrževal. Gospod Moge me je verjetno slabo razumel. Pri
                  tisti drugi poti ne gre pri sprejemnem izpitu za univerzo, za preizkušanje znanja
                  v tej specifični smeri, temveč samo za preizkušanje ustrezne metode mišljenja,
                  neodvisno od znanja. Zato je mogoče brez tega srednješolskega znanja začeti
                  šolanje na univerzi." To je bila pravzaprav poanta te moje pripombe.</p>
            </sp>
            <sp xml:id="SDZ1-Redna-14-1993-11-22.sp145">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, izvolite, gospod Šetinc.</p>
            </sp>
            <sp xml:id="SDZ1-Redna-14-1993-11-22.sp146">
               <speaker>MAG. MARJAN ŠETINC:</speaker>
               <p>Hvala lepa za besedo, gospod predsedujoči! Rekel bi ravno nekaj na to zadnje, kar
                  je gospod Pučnik omenil - preizkušanje ustrezne metode mišljenja. Žal, moram reči,
                  da take metode, da bi to lahko ugotovili, ni. Kaj torej merimo z maturo? Če merimo
                  samo zrelost, lahko po metodi redukcionizma pridemo do tega, da mature ne rabimo;
                  do tega je ta družba enkrat že prišla. Povedal bi tole: v obrazložitvi k amandmaju
                  gospoda Pučnika piše, da dikcija člena podaljšuje tradicijo usmerjenega
                  izobraževanja in ne daje vsem dijakov istih izhodiščnih možnosti pri vpisu na
                  univerzo. Domnevam, da je mislil <q>"enakih"</q> izhodiščnih možnosti. Jaz bi raje to
                  vprašanje, kdo ima bolj enake izhodiščne možnosti, drugače obrnil: tisti, ki se
                  mora podrediti enakemu metru ves čas, ali tisti, ki lahko določene stvari opravi v
                  skladu s svojimi interesi?</p>
               <p>Torej, ko se govori o maturi, se uporablja običajno etimologija besede matura,
                  zrelost. Žal, če natančno pogledate sedanje rešitve v svetu, se pokaže, da
                  pravzaprav nikjer, skoraj nikjer v svetu več ne izhajajo iz te izhodiščne točke.
                  Kajti zrelost, ali tisto, kar je gospod Pučnik omenil, da merimo raven
                  znanstvenega razmišljanja, to so poskušali z raznimi testi v svetu urediti. In
                  moram reči, da so se dokopali do tega, da najbolj točno mero tega da mera znanja
                  iz določenega predmeta, ne pa kar tako mera neke zrelosti. Vsi psihološki testi,
                  ki so merili neko zrelost, so se na koncu zreducirali. Ker razumem to zamisel, ki
                  jo zagovarja gospod Pučnik, da je pravzaprav redukcija k testu inteligentnosti. Če
                  bomo merili samo zrelost, potem preprosto ne rabimo več govoriti o maturi. Hvala
                  lepa.</p>
            </sp>
            <sp xml:id="SDZ1-Redna-14-1993-11-22.sp147">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v splošni razpravi? Ugotavljam, da ne in
                  prehajam k obravnavi in odločanju o posameznih amandmajih. Dovolite mi, da ponovim
                  - nikoli ni odveč - da bomo delali v skladu s 197. členom, ki v svojem tretjem
                  odstavku predvideva tudi, da predlagatelj amandmaja lahko na seji amandma ustno
                  obrazloži; pred glasovanjem o amandmaju lahko poda mnenje tudi predstavnik Vlade
                  oz. predstavnik predlagatelja zakona; in k amandmaju lahko poda mnenje matično
                  delovno telo in Sekretariat za zakonodajo in pravne zadeve.</p>
               <p>Prejeli ste gradivo, ki se tiče tega glasovanja v tretji obravnavi, in sicer
                  pregled amandmajev k predlogu zakona o visokem šolstvu za tretjo obravnavo, z dne
                  15. novembra 1993. Opozorjeni ste bili tudi na gradivo, ki podaja stališče Vlade
                  do vloženih amandmajev, sam izvirni zakon pa imamo <stage>(kot veste)</stage> v
                  Poročevalcu št. 35.</p>
               <p>Prehajamo torej k obravnavi in h glasovanju po posamičnih amandmajih.</p>
               <p>Prvi amandma je bil vložen k 3. členu, drugi odstavek - imamo ga pod točko 1 na
                  prvi strani pregleda amandmajev. Amandma se glasi: v drugem odstavku 3. člena se
                  besedi <q>"in izvaja"</q> nadomestita z besedo <q>"izvajanje"</q>. Predlagateljica je Vlada
                  Republike Slovenije sama; odbor amandma podpira. Dajem ta amandma v obravnavo.
                  Želi kdo besedo? Ugotavljam, da nihče in dajem amandma na glasovanje. Ugotovimo
                  sklepčnost! <stage>(58 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>K 7. členu, in sicer na drugi in peti odstavek, je vložen amandma, ki se glasi: v
                  drugem odstavku 7. člena se za besedo <q>"Slovenije"</q> postavi pika, nadaljnje besedilo
                  pa se črta. V petem odstavku se doda nov stavek, ki se glasi: <q>"S statutom javnega
                  visokošolskega zavoda se za Slovence brez slovenskega državljanstva lahko določijo
                  ugodnejši pogoji za vpis."</q> Predlagateljica je Vlada Republike Slovenije; odbor
                  amandma podpira. Želi kdo o tem amandmaju razpravljati? Ugotavljam, da nihče in ga
                  dajem na glasovanje. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na drugi strani preglednika imamo amandma k 8. členu, k tretjemu odstavku. Amandma
                  se glasi: v drugi alinei tretjega odstavka se beseda <q>"profesorji"</q> nadomesti z
                  besedami <q>"visokošolski učitelji iz tujine"</q>. Predlagateljica je Vlada Republike
                  Slovenije; odbor amandma podpira. Želi kdo razpravljati o tem amandmaju?
                  Ugotavljam, da nihče in da dajem na glasovanje. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(60 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>K 20. členu je bil vložen amandma, ki se glasi: zadnji odstavek 20. člena se črta.
                  Predlagateljica je Vlada Republike Slovenije; odbor amandma podpira. Želi kdo
                  besedo o tem amandmaju? Ugotavljam, da nihče in prehajamo h glasovanju. Ugotovimo
                  sklepčnost! <stage>(65 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>K 21. členu imamo več amandmajev. Najprej bomo dali v obravnavo amandma pod točko
                  5. na 2. strani. Amandma se glasi: <q>"Drugi odstavek 21. člena se nadomesti z novim
                  drugim, tretjim in četrtim odstavkom, ki se glasijo: "</q>Senat univerze sestavljajo
                  redni profesorji, ki jih izvolijo senati članic univerze tako, da so enakopravno
                  zastopane vse znanstvene discipline ter umetniška ter strokovna področja. Senat
                  fakultete oziroma umetniške akademije sestavljajo redni profesorji, če pa le-ti na
                  zastopajo vseh znanstvenih disciplin ter umetniških in strokovnih področij tega
                  zavoda, pa tudi drugi visokošolski učitelji, vendar le od obsega, ki je manjši od
                  polovice vseh članov senata. Senat visoke strokovne šole sestavljajo redni
                  profesorji, če pa le-ti ne zastopajo vseh znanstvenih disciplin ter umetniških
                  oziroma strokovnih področij tega zavoda pa tudi drugi visokošolski učitelji."
                   Predlagatelj je matični odbor. Sprejem tega amandmaja se izključuje z amandmajem
                  Vlade pod točko 6.</p>
               <p>Želi kdo o tem amandmaju razpravljati? Prosim, gospod državni sekretar, Pavle
                  Zgaga.</p>
            </sp>
            <sp xml:id="SDZ1-Redna-14-1993-11-22.sp148">
               <speaker>DR. PAVLE ZGAGA:</speaker>
               <p>Spoštovani zbor, Vlada je na današnji seji sklenila, da svoj amandma, ki ga imate
                  pod točko 6, umika in podpira amandma odbora, ki ga je gospod podpredsednik
                  pravkar prebral pot točko 5,  tako da je brezpredmetno, da se potem vračamo k temu
                  mestu.</p>
               <p>Istočasno pa mi dovolite, če sem že dobil besedo, da se dotaknem tretjega odstavka
                  tega istega člena, kjer imate predlog za spremembo besedila oziroma besede
                  <q>"članice"</q> z besedami <q>"visokošolskega zavoda"</q>. Vlada je na isti seji - na katero
                  sem referiral - prej proučila ta amandma ponovno in predlagal seveda popolno
                  ohranitev intence - spremembe, ki jo imate pod točko 7 zapisano, vendar zaradi
                  jasnosti besedila in sklicujoč na 198. člen poslovnika Državnega zbora, da bi
                  besedilo tega odstavka zapisali v naslednji, jasnejši obliki - bom prebral celoten
                  stavek:. <q>"Po svoji funkciji je član Senata univerze rektor, član Senata članice
                  univerze oziroma samostojnega visokošolskega zavoda pa dekan."</q> Do te spremembe
                  pride, če seveda spremenimo prvi del besedila, ki ga je v daljši obliki gospod
                  podpredsednik prebral malo prej. Besedilo imate tudi zapisano v mnenju Vlade, ki
                  je posredovala za današnjo sejo. Hvala.</p>
            </sp>
            <sp xml:id="SDZ1-Redna-14-1993-11-22.sp149">
               <speaker>PODPREDSEDNIK DR. LEV KREFT:</speaker>
               <p>Hvala lepa. Glede prvega, glede drugega, naš predlog je glede na to, da imamo tri
                  podobne - torej to in še dve - podobni intervenciji, ki sta v bistvu redakcijska.
                  Vse tri so redakcijski popravki na eventualno sprejete amandmaje, da o tem v
                  skladu s postopkom sklepamo v prehodu z glasovanja o amandmajih, na glasovanje o
                  zakonu v celoti. Da torej takrat v primeru, da bomo te amandmaje kot je ta k
                  tretjemu odstavku, ki je vložen na tretji strani sprejeti, da potem pred
                  glasovanjem o celotnem zakonu sprejmemo tudi redakcijske popravke oziroma
                  glasujemo o predlaganih redakcijskih popravkih. To bi bilo v skladu  z poslovniško
                  proceduro, tako da ta obrazložitev, ki ste jo slišali sedaj, velja v bistvu za
                  tisti del obravnave.</p>
               <p>Želi še kdo razpravljali o amandmaju, ki je bil vložen pod 5. točko, na strani dva
                  k 21. členu, drugi odstavek in sem ga prebral? Ugotavljam, da ne in dajem ta
                  amandma na glasovanje. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Amandma pod točko 6 je Vlada umaknila.</p>
               <p>Smo pri amandmaju k tretjemu odstavku pod točko 7, ki se glasi: <q>"Tretji odstavek
                  21. člena se spremeni tako, da se beseda "</q>članice<q>" nadomesti z besedama
                  "</q>visokošolskega zavoda." Predlagatelj je matični odbor in kot sem že prej
                  opozoril, o eventualnih redakcijskih popravkih bomo glasovali kasneje.</p>
               <p>Želi kdo razpravljati o tem amandmaju? Ugotavljam, da nihče ne želi razpravljati,
                  zato zaključujem razpravo in prehajam h glasovanju. Ugotovimo sklepčnost!
                     <stage>(62 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>Prehajamo k amandmaju k 22. členu na tretji strani pod točko 8. Amandma k
                  amandmaju Vlade Republike Slovenije za nov tretji odstavek. Tretji odstavek 22.
                  člena se glasi: <q>"Upravni odbor sestavljajo predstavniki ustanovitelja,
                  predstavniki delavcev, ki opravljajo visokošolsko dejavnost, predstavnik študentov
                  in predstavnik drugih delavcev."</q> Predlagatelj je matični odbor. Amandma je povezan
                  kot amandma na amandma, z amandmajem Vlade, ki ga imate pod točko 9.</p>
               <p>Želi kdo sodelovati v obravnavi tega amandmaja? Ugotavljam, da nihče in  ga dajem
                  na glasovanje. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Prehajam k amandmaju pod točko 9, na katerega smo sprejeli ta amandma in se je
                  brez tega amandmaja glasil: besedilo tega člena se nadomesti z naslednjim
                  besedilom: <q>"Upravni odbor sestavljajo predstavniki ustanovitelja, predstavniki
                  delavcev, ki opravljajo visokošolsko dejavnost, predstavnik študentov in
                  predstavnik drugih delavcev. Poleg nalog, določenih z zakonom, upravni odbor
                  odloča o zadevah materialne narave in skrbi za nemoteno materialno poslovanje
                  visokošolskega zavoda. Upravni odbor sestavljajo ......"</q></p>
               <p><stage>(Ne.)</stage> Še enkrat bom bral celoten amandma z amandmajem, ki smo ga
                  sprejeli: <q>"Upravi odbor je organ upravljanja visokošolskega zavoda. Poleg nalog,
                  določenih z zakonom, upravni odbor odloča o zadevah materialne narave in skrbi za
                  nemoteno materialno poslovanje visokošolskega zavoda. Upravni odbor sestavljajo
                  predstavniki ustanovitelja, predstavniki delavcev, ki opravljajo visokošolsko
                  dejavnost, predstavnik študentov in predstavnik drugih delavcev."</q> Predlagateljica
                  je Vlada Republike Slovenije. Odbor je vložil svoj amandma na amandma, ki smo ga
                  sprejeli in s tem ta amandma podpira.</p>
               <p>Želi kdo razpravljati o tem amandmaju? Ugotavljam, da nihče in ga dajem na
                  glasovanje. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta amandma sprejeli.</p>
               <p>Smo na četrti strani. K 23. členu, prvi odstavek, je vložen amandma pod točko 10:
                  K prvemu odstavku se doda nov uvodni stavek, ki se glasi: <q>"Rektor je strokovni
                  vodja in poslovodni organ univerze."</q> V prvi alinei prvega odstavka se za besedo
                  <q>"senata"</q> doda beseda <q>"univerze"</q>. Predlagateljica je Vlada, odbor amandma
                  podpira.</p>
               <p>Želi kdo razpravljati o tem amandmaju? Ugotavljam, da nihče in ga dajem na
                  glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma sprejeli.</p>
               <p>K 26. členu pod točko 11. Na koncu drugega odstavka se doda besedilo: <q>"v
                  sodelovanju s skupnostjo študentov."</q> Predlagatelj je matični odbor. Želi kdo
                  razpravljati o tem amandmaju? Ugotavljam, da nihče in ga dajem na glasovanje.
                  Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>K 31. členu pod točko 12. V četrtem odstavku tega člena se besede <q>"organa
                  upravljanja študentskega doma"</q> nadomestijo z besedami <q>"študentskega sveta
                  stanovalcev"</q>. Predlagateljica je Vlada, odbor amandma podpira. Želi kdo o tem
                  amandmaju razpravljati? Ugotavljam, da nihče in ga dajem na glasovanje. Ugotovimo
                  sklepčnost! <stage>(58 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>Smo na 5. strani. K 36. členu sta vložena dva amandmaja. Najprej bomo razpravljali
                  in glasovali o prvem. Pod točko 13. imamo amandma, ki se glasi: Zadnja alinea
                  prvega odstavka 36. člena se spremeni tako, da se glasi: <q>"po programu za
                  pridobitev doktorata znanosti do štiri leta"</q>. Predlagateljica je Vlada, odbor
                  amandma podpira. Želi kdo besedo? Ugotavljam, da nihče in dajem ta amandma na
                  glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti?
                  <stage>(Nihče.)</stage></p>
               <p>Prehajamo k točki 14. Še vedno je amandma k 36. členu, in sicer: Drugi odstavek se
                  glasi tako, da se glasi: <q>"Kdor se vpiše v študijski program za pridobitev
                  magisterija, lahko pod pogoji, določenimi s statutom, študij dokonča po študijskem
                  programu za pridobitev doktorata znanosti. Kdor se vpiše v študijski program za
                  pridobitev doktorata znanosti, pa po študijskem programu za pridobitev
                  magisterija."</q> Predlagateljica je Vlada, odbor amandma podpira. Želi kdo besedo?
                  Ugotavljam, da nihče in dajem ta amandma na glasovanje. Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Smo pri 45. členu, h kateremu je bil vložen amandma pod točko 15: V drugem
                  odstavku naj se črta <q>"v sodelovanju s Svetom za znanost in tehnologijo Republike
                  Slovenije"</q>. Predlagateljica je poslanska skupina Social-demokratske stranke
                  Slovenije. Odbor amandmaja ne podpira. Želi kdo besedo o tem amandmaju? Prosim,
                  gospod Rudi Moge, izvolite.  </p>
            </sp>
            <sp xml:id="SDZ1-Redna-14-1993-11-22.sp150">
               <speaker>RUDI MOGE:</speaker>
               <p>Hvala lepa. Jaz bom glasoval proti temu amandmaju iz naslednjih razlogov. Tukaj v
                  obrazložitvi je napisano, da naj o nacionalnem programu o visokem šolstvu ne
                  odločajo forumi. Ta dikcija tega amandmaja pa ne govori o tem, da bi ta svet
                  odločal o tem. Namreč predlog nacionalnega programa oblikuje Vlada Republike
                  Slovenije na podlagi strokovnih izhodišč, ki jih pripravi Svet za visoko šolstvo
                  samo v sodelovanju s Svetom za znanost in tehnologijo Republike Slovenije. Če mi
                  ta amandma sprejmemo, potem tudi ostane pravna praznina v 49. členu tega zakona,
                  če si pogledate.</p>
            </sp>
            <sp xml:id="SDZ1-Redna-14-1993-11-22.sp151">
               <speaker>PODPREDSEDNIK DR. LEV KREFT:</speaker>
               <p>Amandma je umaknjen. Hvala lepa. Prehajamo torej k naslednjemu amandmaju k 46.
                  členu pod točko 16: V tretjem odstavku se za besedo <q>"organizacije"</q> postavi pika,
                  nadaljnje besedilo pa se črta. Predlagateljica je Vlada, odbor amandma podpira.
                  Želi kdo besedo? Ugotavljam, da nihče in dajem amandma na glasovanje. Ugotovimo
                  sklepčnost! <stage>(63 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>K 56. členu je vloženih več amandmajev. Najprej dajem v obravnavo prvega, ki je
                  pod točko 17 na 6. strani, k prvemu odstavku. V prvem odstavku se za besedo
                  <q>"profesorje"</q> dodajo besede <q>"višje predavatelje, predavatelje"</q>. Predlagateljica je
                  Vlada; odbor amandma podpira. - Želi kdo besedo? Ugotavljam, da nihče in dajem ta
                  amandma na glasovanje. Ugotovimo sklepčnost! <stage>(66 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>Pod točko 18 k istemu členu: v drugem odstavku naj se črta drugi stavek v celoti:
                  <q>"Če univerza izostri merila za izvolitev v naziva rednega profesorja in
                  znanstvenega svetnika, lahko redni profesorji in znanstveni svetniki, izvoljeni po
                  prejšnjih merilih, zahtevajo obnovitev postopka za izvolitev v naziv po novih
                  merilih."</q> Predlaga se torej črtanje drugega stavka v celoti. Prav tako naj se črta
                  tretji odstavek v celoti.</p>
               <p>Predlagatelj je poslanska skupina Socialdemokratske stranke; odbor amandmaja ne
                  podpira. - Želi kdo o tem amandmaju razpravljati? Prosim, gospod Rudi Moge,
                  izvolite.</p>
            </sp>
            <sp xml:id="SDZ1-Redna-14-1993-11-22.sp152">
               <speaker>RUDI MOGE:</speaker>
               <p>Hvala za besedo. Tega amandmaja ne bom podprl iz sledečih razlogov:</p>
               <p>Prvič, v obrazložitvi imate zapisano, da bi taka rešitev zavrla razvoj univerze,
                  kar ni res. Saj če se lahko profesorji še enkrat dokazujejo, da so sposobni po
                  izostrenih merilih opraviti habilitacijo, potem to gotovo dviguje razvoj univerze,
                  ne pa ga zavira.</p>
               <p>Drugič pravi, da bi uvedli naziv, ki ga v Evropi ne poznamo. Nobenega novega
                  naziva ne uvajamo; ostal bo ravno tak kot prej - redni profesor, kar v Evropi vsi
                  poznajo.</p>
               <p>In na koncu še pravi, da smo za reelekcijo vseh visokošolskih učiteljev v celoti.
                  To pa ni res! Po tem zakonu bodo reelekciji podvrženi samo višji predavatelji,
                  docenti, izredni profesorji, redni pa ne. Če mi ta amandma ne sprejmemo, potem je
                  pa mogoče tudi za redne profesorje izvesti reelekcijo. Kaj tragičnega torej ne bo,
                  če amandma sprejmemo ali ne; ampak če ga ne sprejmemo, potem dajemo kvalitetnim
                  kadrom v visokem šolstvu možnost, da se s ponovno habilitacijo po novih merilih še
                  enkrat dokažejo, da sodijo v sam vrh univerzitetnih profesorjev.</p>
            </sp>
            <sp xml:id="SDZ1-Redna-14-1993-11-22.sp153">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Dimitrij Rupel, potem pa dr. Jože Pučnik.</p>
            </sp>
            <sp xml:id="SDZ1-Redna-14-1993-11-22.sp154">
               <speaker>DR. DIMITRIJ RUPEL:</speaker>
               <p>Spoštovani predsedujoči! Spoštovane kolegice in kolegi! Res vas prosim, da
                  natančno preberete besedilo, ki je napisano tu v 56. členu. Tu gre pravzaprav za
                  neke vrste kompromis glede na prvotno dikcijo. Spomnite se, da je predlagatelj
                  najprej predlagal, da bi uvedli nov čin med profesorji, to je bil <q>"profesor
                  univerze"</q>. V odboru in po dolgih razpravah tudi v tem Državnem zboru smo
                  nasprotovali temu, da se uvede nov čin, pač pa smo dali možnost, da se redni
                  profesorji, ki to želijo, še enkrat podvržejo postopku reelekciji ali dokazovanju
                  svoje sposobnosti; s tem si pridobijo nekoliko večjo plačo.</p>
               <p>Ne vem, če ste prebrali tretji odstavek 56. člena? Če mi sedaj tega člena ne
                  sprejmemo oziroma, če sprejmemo amandma Socialdemokratske stranke, potem seveda
                  glede neke nove pravičnosti na univerzi nismo storili nič in smo v resnici
                  ohranili vse tako, kot je bilo doslej. Osebno ne vidim - kot je že pred menoj
                  rekel gospod Moge - kakšne velike škode, tudi če se ta amandma sprejme, mislim pa,
                  da je prav v nasprotju s hotenjem, ki je bilo pri predlagatelju tega amandmaja. Ne
                  verjamem, da je predlagatelj tega amandmaja hotel zavarovati vse tiste, ki so si
                  že nekoč prej pridobili takšen naziv; in ne verjamem, da je hotel, da nekega
                  dodatnega preverjanja njegove sposobnosti ne bi bilo.</p>
               <p>Še enkrat torej pojasnjujem: taka dikcija, kot je sedaj v zakonu, je nastala na
                  podlagi razprave tukaj v zboru in nadomešča tisto prvotno dikcijo predlagatelja,
                  ko je šlo za nov čin na univerzi. Hvala lepa.</p>
            </sp>
            <sp xml:id="SDZ1-Redna-14-1993-11-22.sp155">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Jože Pučnik. Prosim. <stage>(Nekdo se oglasi v
                     dvorani - se ne sliši)</stage> Amandma je umaknjen! Hvala lepa.</p>
               <p>Smo torej pri točki 19, ki je s tem postala predmetna.</p>
               <p>V drugem odstavku se besedilo <q>"obnovitev postopka za"</q>, nadomesti z besedilom
                  <q>"ponovno"</q>. Predlagateljica je Vlada, odbor amandma podpira.</p>
               <p>Želi kdo o tem amandmaju razpravljati? Ugotavljam, da nihče in ga dajem na
                  glasovanje. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Na isti člen, pod točko 20, amandma. Doda se nov šesti odstavek, ki se glasi:
                  <q>"Upokojeni visokošolski učitelji, znanstveni delavci in sodelavci obdržijo naziv,
                  ki so ga imeli ob upokojitvi."</q> Predlagatelj je matični odbor.</p>
               <p>Želi kdo o tem amandmaju razpravljati? Ugotavljam, da nihče in ga dajem na
                  glasovanje. Ugotovimo sklepčnost! <stage>(62 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(nihče.)</stage></p>
               <p>Ugotavljam, da smo amandma sprejeli.</p>
               <p>Smo pri 60. členu. Na strani 7 nas najprej opozarjajo, da se amandmaji k temu
                  členu med seboj izključujejo.</p>
               <p>Najprej imamo amandma pod številko 21, za katerega je bil napovedan umik. Amandma
                  je umaknjen. Torej smo pri - s tem se že manj izključujejo - pod točko 22. V
                  drugem odstavku 60. člena se za besedo <q>"upokojitev"</q>, doda naslednje besedilo: <q>"če
                  tako sklene senat univerze, zaradi posebnih pedagoških in znanstvenih kvalitet."</q>
                  Predlagatelj je matični odbor.</p>
               <p>Želi kdo o tem amandmaju razpravljati?</p>
               <p>Prosim, gospod Tone Peršak, potem pa še gospod dr. Dimitrij Rupel.</p>
            </sp>
            <sp xml:id="SDZ1-Redna-14-1993-11-22.sp156">
               <speaker>ANTON PERŠAK:</speaker>
               <p>Spoštovani kolegi, spoštovane kolegice, to je amandma odbora, katerega član sem
                  tudi jaz. Rad bi povedal, da bom amandma podprl. Oglasil sem se zato, ker so prej
                  nekateri kolegi odločno nasprotovali amandmaju in tudi temu odstavku.</p>
               <p>Rad bi povedal, zakaj ga bom podprl.</p>
               <p>Mislim, da amandma v zadostni meri relativizira tisto, kar so nekateri tako
                  vehementno napadli. Ker daje senatu kot najvišjemu strokovnemu organu na univerzi
                  - vemo pa, kako je senat sestavljen - to pravico, da on ocenjuje posebne pedagoške
                  in znanstvene razloge za to.</p>
               <p>Moram pa povedati čisto iz osebne izkušnje, iz lastnega študija, da sem se srečal
                  z dvema profesorjema, ki sta ta limit, ki naj bi sicer bil, če ne bi tega člena
                  bilo oziroma tega odstavka, presegla in žal moram povedati, da sta oba precej
                  presegala svoje sicer vzgojene naslednike. Bil bi vesel, če bi predavala še kakšno
                  leto dalj. To mogoče bolj velja za humanistične fakultete, kot za kakšne take,
                  kjer gre za novejše znanstvene discipline in je mogoče drugače razumeti to željo
                  po mlajših, po pomlajevanju. Vendar mislim, da je s to rezervo, ki je dana v
                  amandmaju, to popolnoma sprejemljivo in celo potrebno.</p>
               <p>Povedal bi pa še to, da ni dobro a'priori povezovati tega, češ ali profesor je
                  vzgojil naslednika, ali ni vzgojil. To je eno vprašanje. In po tem zakonu je to
                  seveda dolžan storiti v določenem času.</p>
               <p>Drugo vprašanje pa je kvaliteta nekaterih ljudi - gospod dr. Rupel jih je imenoval
                  dragotine - ki bi jih bilo dostikrat narobe izgubiti na univerzi. Hvala.</p>
            </sp>
            <sp xml:id="SDZ1-Redna-14-1993-11-22.sp157">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Dimitrij Rupel, potem pa še dr. Jože Pučnik.</p>
            </sp>
            <sp xml:id="SDZ1-Redna-14-1993-11-22.sp158">
               <speaker>DR. DIMITRIJ RUPEL:</speaker>
               <p>Zaradi boljšega razumevanja bom še enkrat povedal stavek ali dva. Mi smo imeli
                  dolgo razpravo o tem, ali morebiti s sprostitvijo gornje meje ne prispevamo k
                  nekemu postaranju univerze. Zaradi tega, da tega ne bi storili, da se to ne bi
                  zgodilo, smo rekli <q>"lahko ostane na univerzi samo, če tako sklene senat univerze
                  zaradi posebnih pedagoških in znanstvenih kvalitet"</q>. To je bistvo tega amandmaja.
                  Kakšne vse kvalifikacije predpisuje zakon zato, da lahko nekdo postane senator
                  oziroma član senata univerze.</p>
               <p>V odboru smo prepričani, da je odločitev senata univerze nekaj tako zelo
                  pretehtanega in nekaj tako skrbno premišljenega, da se ni bati, da bi prišlo, kot
                  sem že prej rekel, do imenovanja oziroma do podaljševanja službe nekomu iz
                  socialnih, sindikalnih, nostalgičnih, političnih, ne vem kakšnih drugih razlogov.
                  Ta dodatek k 60. členu je v bistvu tista varovalka, ki preprečuje, da bi se na
                  univerzi s podaljšanjem starosti kaj slabega zgodilo. Hvala lepa.</p>
            </sp>
            <sp xml:id="SDZ1-Redna-14-1993-11-22.sp159">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Jože Pučnik.</p>
            </sp>
            <sp xml:id="SDZ1-Redna-14-1993-11-22.sp160">
               <speaker>DR. JOŽE PUČNIK:</speaker>
               <p>Spoštovani! Kolega Rupel ima sigurno prav. Sigurno so to razlogi, ki jih je
                  potrebno upoštevati, samo on ne vidi druge plati te iste zadeve. Namreč, da se
                  tukaj zapirajo mesta za mlajše, ker mi ne moremo poljubno odpirati mest rednih
                  profesorjev in možnosti starejših kolegov, ki so voljni in katerih delo je
                  potrebno za njihovo sodelovanje v okviru univerze, je mogoče najti druge možnosti.
                  Mislim pa, da ni z ničemer opravičeno, da bi ti starejši kolegi, ko so dosegli
                  neko določeno starostno stopnjo, še nadalje zapirali mesto rednega profesorja.
                  Mislim, da je prav, da se s 65. letom, kakor na drugih področjih dela v družbi,
                  umaknejo. Če pa so argumenti tako veliki, kakor so gospod Rupel in drugi
                  poudarili, potem dajmo popraviti, da se za vse podaljša na 70. V industriji in
                  tudi drugje imamo ogromno ljudi, ki so tudi sposobni, morda so tudi posamezni
                  primeri. Samo zaradi posameznih primerov ne moremo odpirati možnosti, da bomo
                  imeli neugodno in nesprejemljivo starostno strukturo na teh najbolj pomembnih
                  mestih v inštitucijah univerze. Zato sem proti temu amandmaju in sem za to, da se
                  dosledno držimo meje 65. leta.</p>
            </sp>
            <sp xml:id="SDZ1-Redna-14-1993-11-22.sp161">
               <speaker>PODPREDSEDNIK DR. LEV KREFT:</speaker>
               <p>Hvala lepa. Repliko ima dr. Dimitrij Rupel, potem pa dr. Peter Tancig.</p>
            </sp>
            <sp xml:id="SDZ1-Redna-14-1993-11-22.sp162">
               <speaker>DR. DIMITRIJ RUPEL:</speaker>
               <p>Spoštovani predsedujoči, drage kolegice in kolegi! Kolega Pučnik je spreten
                  retorik in je zavedel pozornost poslancev s tem, kar je pravkar rekel. Mi ne
                  rešujemo in ne bomo rešili s tem, da damo ta amandma noter, ali da ga damo ven,
                  pritoka mladih strokovnjakov na univerzo, s tem amandmajem, ali brez njega, ne
                  bomo zapirali dotoka mladih kadrov na univerzo. Pripisovati tej varovalki - gre za
                  za točko 22 in za varovalko -  da ne more komurkoli biti podaljšan staž, s to
                  varovalko natančno preciziramo, v katerih - in zelo v majhnem številu primerov -
                  natanko v katerih primerih je mogoče ta staž podaljšati. Tu ne gre - še enkrat
                  ponavljam - za to, da bi komurkoli zapirali pot na univerzo. Sem za to, da
                  govorimo o tisti letnici 70 ali 65 potem pod drugim členom. Tu gre za varovalko.
                  Hvala.</p>
            </sp>
            <sp xml:id="SDZ1-Redna-14-1993-11-22.sp163">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Peter Tancig, prosim.</p>
            </sp>
            <sp xml:id="SDZ1-Redna-14-1993-11-22.sp164">
               <speaker>DR. PETER TANCIG:</speaker>
               <p>Spoštovani predsedujoči! Kolegice, kolegi! To je zopet tipična situacija, ko je
                  življenje dosti bolj bogato kot dve alternativi, ki se nam nudita. Dejansko vsi
                  poznamo posamezne primere - rekel bi, da poglejmo samo prof. Trstenjaka, ki je več
                  kot čil in zdrav in še vedno ves sposoben - in je takega človeka izredno škoda
                  izločiti iz pedagoškega in raziskovalnega procesa. Čeprav pa bi po drugi strani
                  rekel: za take primere, za katere vsi vemo, da nastopajo, je mogoče še vedno najti
                  načine, poleg redne zaposlitve, da so angažirani tako pedagoško kot
                  raziskovalno.</p>
               <p>Osebno bi bil bolj vesel, če bi bila tukaj tista kompromisna rešitev 67 let, ampak
                  ker je ta razlika med 65 in 70, bom jaz glasoval za 65 let. Hvala lepa.</p>
            </sp>
            <sp xml:id="SDZ1-Redna-14-1993-11-22.sp165">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Janez Podobnik. Prosim.</p>
            </sp>
            <sp xml:id="SDZ1-Redna-14-1993-11-22.sp166">
               <speaker>JANEZ PODOBNIK:</speaker>
               <p>Gospod podpredsednik, poslanke in poslanci! Predlagal bi, da bi najprej glasovali
                  o drugem amandmaju, ker menim, da je vsebinsko bolj oddaljen. Sam pa bi podprl
                  amandma, ki ga je predlagala gospa Omanova. Ob številnih argumentih, ki so bili že
                  povedani, bi pač ponovil to, da mislim, da je to tudi praksa evropskih univerz -
                  če omenimo vsaj Nemčijo in Anglijo, kjer je starostna meja 65 let. Prav tako pa
                  menim, da bi se ta problem lahko rešil na način, da bi profesorji po upokojitvi, s
                  65. leti lahko seveda še zelo dobro koristili univerzi, ker bi jih le-ta lahko na
                  oddelkih zaposlila po pogodbi ali honorarno. Mislim, da bi na ta način problem
                  rešili.</p>
               <p>Torej, podpiram amandma, ki ga je predlagala gospa Omanova. Hvala lepa.</p>
            </sp>
            <sp xml:id="SDZ1-Redna-14-1993-11-22.sp167">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Rudi Moge. Pred tem pa naj pojasnim, kar se tiče
                  vrstnega reda amandmajev: prvi amandma opredeljuje pravico pod pogoji, ki so v
                  rokah drugega; drugi pa dejansko, če prvega ne sprejmemo, opredeljuje samo število
                  let. Zato menim, da vendarle je ustreznejši ta vrstni red kot je predložen.</p>
               <p>Prosim, gospod Rudi Moge.</p>
            </sp>
            <sp xml:id="SDZ1-Redna-14-1993-11-22.sp168">
               <speaker>RUDI MOGE:</speaker>
               <p>Hvala lepa za besedo. Glasoval bom za amandma odbora, in sicer iz sledečih
                  vzrokov. Prvič, tudi za poslance ni omejena starostna doba. Drugič, če se gre
                  nekdo univerzitetno kariero, potem študira - če realno dela - do 25. leta; eno
                  leto gre potem verjetno na služenje vojaškega roka; in ko se vrne in če takoj dobi
                  službo, je star 26 let; k temu prištejete 40 let za polno delovno dobo in je to
                  potem že 66 let.</p>
               <p>Glasujem pa tukaj zaradi tega, ker je v obrazložitvi napisano, da so za biološko
                  prenovo univerzitetnih kadrov. Mislim, če sprejmemo ta amandma, da smo naredili
                  kvaliteten premik. Povedal bom samo primer. Moj profesor matematike, akademik,
                  univerzitetni profesor, dr. Ivan Vidav je pri svojih 67-tih letih z lahkoto
                  obračal Kristofelove simbole; torej je predaval 8 ur neprenehoma, ne da bi se
                  karkoli zmotil. Druga stvar: je eden izmed redkih Slovencev, ki ima na Sorboni
                  tudi svoje izreke, kot ima Pitagora svoje izreke, ima svoje Vidavove leve. Se
                  pravi: je vrhunski strokovnjak, izredno kvaliteten. In da bi take kvalitetne kadre
                  potem brez premisleka kar poslali <stage>(da se grdo izrazim)</stage> na smetišče,
                  ne da bi jih uporabljali, dokler oni želijo in lahko delajo, se mi zdi, da je
                  neupravičeno. In navsezadnje, če smo dali univerzi neko avtonomijo, ji dajmo še
                  to, da sama presoja, ali bo tak človek lahko kvalitetno predaval ali ne.</p>
               <p>Zato bom jaz ta amandma odbora potrdil.</p>
            </sp>
            <sp xml:id="SDZ1-Redna-14-1993-11-22.sp169">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Ivan Sisinger.</p>
            </sp>
            <sp xml:id="SDZ1-Redna-14-1993-11-22.sp170">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Ko sem zadnjič predlagal za gasilce
                     <stage>(da malo ponovim)</stage>, da je prekratka doba 60 let, kot so nekateri
                  predlagali, sem povedal, da so naši gasilci pravzaprav pri 63., 65. letih še kar
                  pravi možje. In če bi sedaj to spremenil na profesorje, potem je pravzaprav po
                  dolgem času pred mano prvi predlog, kjer se borimo v tem parlamentu, da bi delovno
                  dobo omogočili čim bolj podaljšano, saj bomo s tem krepili pokojninski sklad in
                  sredstva v ta sklad.</p>
               <p>Seveda bom v tem primeru podprl predlog matičnega odbora. Hvala.</p>
            </sp>
            <sp xml:id="SDZ1-Redna-14-1993-11-22.sp171">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Zmago Jelinčič.</p>
            </sp>
            <sp xml:id="SDZ1-Redna-14-1993-11-22.sp172">
               <speaker>ZMAGO JELINČIČ:</speaker>
               <p>Hvala lepa. Sem za tisti amandma, ki ga je v bistvu napisala gospa Omanova.
                  Konec-koncev, povsod po svetu je starostna meja univerzitetnih profesorjev,
                  doktorjev znanosti in tudi Nobelovih nagrajencev približno za dvakrat nižja kot
                  pri nas; s tem, da Nobelovih nagrajencev že 50 let in še malo več nimamo. Mislim,
                  da tisto, ko so govorili o biološki prenovi slovenske univerze, potrebno.</p>
               <p>Profesorji na naših univerzah še vedno nekako delujejo v tisti stari obliki, ki je
                  moderna znanost nikakor ne zajema več in ne bi govoril o tem, da ti profesorji
                  nimajo briljantnega uma in tudi pomnenja ne več. Še vedno ga imajo, vendar pa
                  mislim, da je pomembno, da morajo profesorji obdržati tisto moč podajanja in
                  morajo dati ton predavanjem in nositi razvoj naprej. Mislim, in tako mislijo tudi
                  povsod po svetu, da je meja 65-ih let tista prelomnica, ko to nekako usahne; ali
                  usahne namenoma ali pa s kakšnega drugega razloga. Govori se, da pri nas hoče
                  prevladati logika, da za mlado državo ni potrebna samo moderna in fleksibilna in
                  kvalitetna univerza, ampak da so potrebne stare izkušnje, pedagoške, raziskovalne,
                  ki jih imajo ti potenciali, ti profesorji in da naj jih izkoristimo do konca, to
                  se pravi do 70. leta starosti.</p>
               <p>V tem primeru, če naša država res potrebuje take potenciale, potem pač naj Državni
                  zbor ta leks septu aginta anorum razširi tudi na ostale delavoljne državljane. V
                  vsakem primeru bi pomenilo podeljevanje pravice do dela do 70. leta starosti le
                  rednim profesorjem univerze nedopusten privilegij in v bistvu ustvarjanje novega
                  interesnega lobija. Glasoval bom zato za amandma gospe Omanove. Hvala.</p>
            </sp>
            <sp xml:id="SDZ1-Redna-14-1993-11-22.sp173">
               <speaker>PODPREDSEDNIK DR. LEV KREFT:</speaker>
               <p>Dr. Dimitrij Rupel ima verjetno pojasnilo oziroma repliko.</p>
            </sp>
            <sp xml:id="SDZ1-Redna-14-1993-11-22.sp174">
               <speaker>DR. DIMITRIJ RUPEL:</speaker>
               <p>Spoštovani gospod predsednik, kolegice, kolegi, sedaj govorimo o varovalki, ne o
                  starosti. Kar zadeva starost, je gospod Jelinčič začel to razpravo in tudi
                  nekateri drugi so jo začeli, napačna informacija, da se vse povsod predpisuje
                  starost 65 let. V ZDA ni nobene omejitve in če je potrebno, je mogoče tudi dokaze
                  prinesti. Hvala lepa.</p>
            </sp>
            <sp xml:id="SDZ1-Redna-14-1993-11-22.sp175">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Leo Šešerko.                                    
                   </p>
            </sp>
            <sp xml:id="SDZ1-Redna-14-1993-11-22.sp176">
               <speaker>DR. LEO ŠEŠERKO:</speaker>
               <p>Spoštovani predsedujoči, spoštovani zbor! Jaz bom glasoval za 65 let oziroma za
                  amandma gospe Omanove in ker me je gospod Moge prej spomnil na to paralelo med
                  poslanci in univerzitetnimi profesorji, sem se spomnil na gospoda Dasoja, ki je -
                  kot veste - bil uspešen francoski tovarnar letal, dobil monopol v proizvodnji
                  letal v Franciji in je bil celo življenje član francoskega parlamenta; od svojih
                  mladih let, ko je uspel s svojo tovarno in do smrti ni bil noben problem, da je
                  bil na vsakih novih volitvah ponovno izvoljen in ravno zato bom jaz glasoval za to
                  rešitev 65 let, kot je gospa Omanova predlagala.                                  
                       </p>
            </sp>
            <sp xml:id="SDZ1-Redna-14-1993-11-22.sp177">
               <speaker>PODPREDSEDNIK DR. LEV KREFT:</speaker>
               <p>Gospod Rudi Moge, prosim.</p>
            </sp>
            <sp xml:id="SDZ1-Redna-14-1993-11-22.sp178">
               <speaker>RUDI MOGE:</speaker>
               <p>Hvala za besedo. Bom kratek! Tudi v univerzitetnih krogih imajo zaslužnega
                  profesorja, kot je bil ta konstruktor, ta pojem je tukaj znan. Po drugi strani smo
                  pa več naredili, kot si tukaj mislimo, za prenovo univerze, se pravi za pomladitev
                  s tistim amandmajem, ko smo ga sprejeli takrat, ko smo rekli, <q>"na vsakega
                  profesorja pride en asistent"</q>. To je za gotovo in vsak si bo vzel - torej tukaj
                  jaz vidim prenovo. V tem amandmaju tukaj od odbora se mi zdi, da eno kvaliteto in
                  odnos do ljudi nekje vzpostavljamo.</p>
            </sp>
            <sp xml:id="SDZ1-Redna-14-1993-11-22.sp179">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da nihče več. Sedaj moram opozoriti,
                  dajem na  glasovanje točko 22, ki pomeni, da se za besedo <q>"upokojitev"</q> doda
                  naslednje besedilo: <q>"če tako sklene senat univerze zaradi posebnih pedagoških in
                  znanstvenih kvalitet."</q> Ugotovimo sklepčnost! <stage>(74 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Pod točko 23 imamo amandma. V drugi vrstici drugega odstavka se številka 70
                  nadomesti s številko 65. Predlagatelj je Samostojna poslanska skupina, odbor
                  amandmaja ne podpira.</p>
               <p>Želi kdo o tem amandmaju razpravljati? <stage>(Nekdo govori.)</stage> O tem smo že
                  sklepali na prejšnjih sejah in ni nobenega problema. Gospa Breda Pečan, prosim.
                  Želite razpravljati ali je proceduralno? Prosim.</p>
            </sp>
            <sp xml:id="SDZ1-Redna-14-1993-11-22.sp180">
               <speaker>BREDA PEČAN:</speaker>
               <p>Oprostite predsedujoči, kolegice in kolegi, meni ni pomembno, kako smo tukaj
                  glasovali, samo, če smo dosledni, mi smo na prejšnji seji ponovili glasovanje
                  zaradi zahteve, mislim, da lahko, naj povem, gospe Lukačeve zaradi čisto
                  identičnega primera. Zato prosim, če smo enkrat delali tako, delajmo naprej.</p>
            </sp>
            <sp xml:id="SDZ1-Redna-14-1993-11-22.sp181">
               <speaker>PODPREDSEDNIK DR. LEV KREFT:</speaker>
               <p>Nobena zahteva ni bila podana pred tem zborom. Besedo ima gospod Rudi Moge.</p>
            </sp>
            <sp xml:id="SDZ1-Redna-14-1993-11-22.sp182">
               <speaker>RUDI MOGE:</speaker>
               <p>Jaz bi prosil, če se to glasovanje ponovi, ker skupina okrog mene ni bila dovolj
                  pozorna, ko smo glasovali.</p>
            </sp>
            <sp xml:id="SDZ1-Redna-14-1993-11-22.sp183">
               <speaker>PODPREDSEDNIK DR. LEV KREFT:</speaker>
               <p>Hvala lepa. Dajem na glasovanje predlog, da se to glasovanje ponovi. Ugotovimo
                  sklepčnost! <stage>(64 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da glasovanja ne bomo ponavljali in smo sprejeli odločitev, da amandma
                  pod točko 22 ne sprejmemo.</p>
               <p>In sedaj ponovno dajem v obravnavo amandma pod točko 23. V drugi vrstici drugega
                  odstavka se številka 70 nadomesti s številko 65.</p>
               <p>Želi kdo besedo? Gospod dr. Dimitrij Rupel, izvolite. Če bodo pod to točko še
                  enkrat isti razpravljali isto kot prej, bo treba to številko verjetno še
                  znižati.</p>
            </sp>
            <sp xml:id="SDZ1-Redna-14-1993-11-22.sp184">
               <speaker>DR. DIMITRIJ RUPEL:</speaker>
               <p>Spoštovani predsedujoči, drage kolegice in kolegi! Jaz ugotavljam, da seveda
                  glasovanje sedaj o tem amandmaju praktično ni smiselno. Mi nismo sprejeli
                  varovalke. Če bi sedaj sprejeli, recimo starost 70, predpostavljam, da je to
                  mogoče sprejeti, potem pomeni, da res lahko vsak podaljša do 70. leta. Za to pa
                  jaz nisem! Tako, da sem jaz v tem primeru za to, da se ta letnica dejansko
                  spremeni. Če nimamo varovalke, potem je starost 70 let pretirana.</p>
               <p>Meni je bila všeč druga varianta, da bi šli po nekem elegantnem, bom rekel,
                  nekateri radi uporabljajo besedo <q>"civilizacijski"</q> in jo bom še jaz uporabil, torej
                  po nekem civiliziranem postopku, ampak nismo šli po tem civiliziranem postopku,
                  ampak mislim, gospod predsedujoči, da nima smisla sedaj na tej točki vztrajati.
                  Jaz bom glasoval proti starosti 70 let, bom glasoval za 65 let, ker smo si
                  ravnokar spodmaknili s prejšnjim glasovanjem tisto točko, na kateri bi lahko stvar
                  bolje uredili. Hvala lepa.</p>
            </sp>
            <sp xml:id="SDZ1-Redna-14-1993-11-22.sp185">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim.</p>
            </sp>
            <sp xml:id="SDZ1-Redna-14-1993-11-22.sp186">
               <speaker>JADRANKA ŠTURM-KOCJAN:</speaker>
               <p>Hvala za besedo. Spoštovane kolegice in kolegi! Soglašam z argumentacijo dr. Rupla
                  in tudi sama bom glasovala tako kot je dr. Rupel predlagal. Hvala.</p>
            </sp>
            <sp xml:id="SDZ1-Redna-14-1993-11-22.sp187">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim gospod Jožef Školč.</p>
            </sp>
            <sp xml:id="SDZ1-Redna-14-1993-11-22.sp188">
               <speaker>JOŽEF ŠKOLČ:</speaker>
               <p>Hvala lepa. Jaz bom glasoval seveda drugače kot moja predhodnika, ker se mi zdi na
                  nek način sporno, če Državni zbor ne upošteva določenih stvari, da bi v bistvu
                   zaradi tistih nekaj redkih, za katere je bilo to predvideno, nekaj ogrožalo in
                  bom glasoval za to, da je 70 let ta omejitev.          </p>
            </sp>
            <sp xml:id="SDZ1-Redna-14-1993-11-22.sp189">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da nihče in dajem ta amandma na
                  glasovanje. Ugotovimo sklepčnost! <stage>(74 prisotnih.)</stage></p>
               <p>Kdo je za? <stage>(58 poslancev.)</stage> Je kdo proti? <stage>(10
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Prehajamo k amandmajem k 62. členu. Pod točko 24, prvi odstavek 62. člena se
                  spremeni tako, da se za besedo <q>"naziv"</q> namesto vejice postavi pika, nadaljnje
                  besedilo pa se črta. Predlagatelj je matični odbor.</p>
               <p>Želi kdo razpravljati o tem amandmaju? Ugotavljam, da nihče in ga dajem na
                  glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Imamo še amandma iste vsebine pod točko 25 in 26, drugi odstavek se v celoti črta.
                  Skupaj sta ga predlagala oziroma vsak zase, ampak v istem smislu matični odbor in
                  Vlada.</p>
               <p>Želi kdo o tem amandmaju razpravljati? Ugotavljam, da nihče in ga dajem na
                  glasovanje. Ugotovimo sklepčnost! <stage>(64 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Smo na osmi strani. Amandmaji, ki se nanašajo na 63. člen. Pod točko 27 v tretji
                  alinei prvega odstavka se za besedo <q>"tedensko"</q> postavi pika, nadaljnje besedilo pa
                  se črta. Predlagateljica je Vlada, odbor amandma podpira.</p>
               <p>Želi kdo o tem amandmaju razpravljati? Vsebinsko je povezan z 74. členom k
                  amandmaju temu členu. To se pravi, da sprejem enega pomeni tudi konsistentno
                  sprejem drugega.</p>
               <p>Želi kdo besedo? Ugotavljam, da nihče in ga dajem na glasovanje. Ugotovimo
                  sklepčnost! <stage>(60 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.                </p>
               <p>To seveda potegne za seboj, da takoj preidemo najbolje k amandmaju k 74. členu pod
                  točko 30. V 74. členu se doda nov drugi odstavek, ki se glasi: <q>"Na vsako
                  sistemizirano mesto visokošolskega učitelja se sistemizira vsaj eno asistentsko
                  mesto."</q> Predlagateljica je Vlada. To je ta amandma, ki je povezan s prej
                  sprejetim.</p>
               <p>Želi kdo o tem amandmaju razpravljati? Ugotavljam, da nihče in ga dajem na
                  glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo tudi ta amandma sprejeli.</p>
               <p>Sedaj se vračamo k amandmaju pod točko 28, k 63. členu, tretji odstavek. Tretji
                  odstavek tega člena se črta. Predlagateljica je Vlada, odbor amandma podpira.</p>
               <p>Želi kdo o tem amandmaju razpravljati? Ugotavljam, da nihče in ga dajem na
                  glasovanje. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli.</p>
               <p>K 70. členu imamo amandma pod številko 29. Besedilo tretjega odstavka 70. člena se
                  spremeni tako, da se glasi: <q>"Študentke matere, ki v času študija rodijo, imajo
                  pravico do podaljšanja študentskega statusa za eno leto za vsakega živo rojenega
                  otroka."</q> Predlagatelj je matični odbor.</p>
               <p>Želi kdo o tem amandmaju razpravljati? Ugotavljam, da nihče in dajem ta amandma na
                  glasovanje. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Smo na 10. strani. Amandmaji k 91. členu in k 92.a členu. Opomba je že bila v
                  razpravi mislim, da tudi povedana. Gre za to, da je amandma Vlade redakcijske
                  narave in pomeni le premestitev vsebine 92.a člena v 91. člen. K 92.a členu pa je
                  vložen amandma poslanske skupine, ki je vsebinske narave in predlaga črtanje
                  celotnega člena. Ker sta amandmaja k 91. členu in 92.a členu vsebinsko povezana,
                  je torej potrebno najprej odločati o amandmaju vsebinske narave k 92.a členu, šele
                  nato o redakcijskem amandmaju, še zlasti zaradi tega, ker je ta redakcijski
                  amandma brezpredmeten, če prav razumem, če se prejšnji amandma sprejme. Torej k
                  92.a členu imamo amandma. Člen naj se izpusti v celoti. Predlagateljica je
                  poslanska skupina Social-demokratske stranke Slovenije. Odbor amandmaja ne podpira
                  in naslednji amandma 32, ki je redakcijske narave, je brezpredmeten v tem primeru.
                  Dajem amandma pod točko 31 v razpravo.</p>
               <p>Kdo želi besedo? Ugotavljam, da nihče in ga dajem na glasovanje. Ugotovimo
                  sklepčnost! <stage>(64 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Na razpravi je amandma k 91. členu, ki se glasi: 92.a člen se kot nov drugi
                  odstavek vključi v ta člen in se preoblikuje tako, da se glasi: <q>"Ne glede na
                  določbo 38. člena tega zakona se za dijake, ki bodo opravljali maturo v letih
                  1995-1997, pri pogojih za vpis v visokošolski študij lahko s študijskim programom
                  določijo predmeti izbirnega dela mature"</q>. Predlagateljica je Vlada Republike
                  Slovenije. Želi kdo razpravljati o tem amandmaju? Ugotavljam, da nihče in ga dajem
                  na glasovanje. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>K 95. členu je amandma pod točko 33. Tretji odstavek 95. člena se črta;
                  predlagatelj je matični odbor. Amandma je redakcijske narave in je povezan s
                  črtanjem naziva profesor univerze v drugi obravnavi. Želi kdo o tem amandmaju
                  razpravljati? Ugotavljam, da ne in ga dajem na glasovanje. Ugotovimo sklepčnost!
                     <stage>(57 prisotnih.)</stage></p>
               <p>Kdo je za? <stage>(52 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli in je s tem amandma pod točko 34
                  brezpredmeten, ker smo smisel tega amandmaja, ki je samo malo drugače formuliran,
                  s tem tudi sprejeli.</p>
               <p>S tem smo končali glasovanje po amandmajih.</p>
               <p>Kot smo vam obljubili bomo pred prehodom na glasovanje o zakonu v celoti glasovali
                  še o redakcijskih spremembah, ki izhajajo iz sprejetih amandmajev. Te spremembe
                  imate zapisane v mnenju Vlade Republike Slovenije - to mnenje je bilo
                  distribuirano danes, datum je današnji, 22.11.1993, in sicer na koncu obrazložitve
                  k 21. členu je besedilo, ki se nanaša na redakcijski popravek v primeru, da
                  amandma k 21. sprejmemo. To besedilo se glasi: <q>"Po svoji funkciji je član senata
                  univerze rektor, član senata članice univerze oziroma samostojnega visokošolskega
                  zavoda pa dekan"</q>. To je redakcijski popravek sprejetega amandmaja, ki ga dajem v
                  obravnavo in na glasovanje. Želi kdo razpravljati o tej redakcijski spremembi?
                  Ugotavljam, da nihče in jo dajem na glasovanje. Ugotovimo sklepčnost! <stage>(61
                     prisotnih.)</stage></p>
               <p>Kdo je za? <stage>(59 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo to sprejeli.</p>
               <p>Na drugi strani k 60. členu imamo redakcijski popravek sprejetega amandmaja, ki se
                  glasi: <stage>(Ni treba?)</stage></p>
               <p>Se pravi, da imamo samo še k 24. členu, to je amandma na koncu, na tretji strani
                  vladnega gradiva, ta glasi: v četrti alinei se beseda <q>"tretje"</q> nadomesti z besedo
                  <q>"četrte"</q>. Obrazložitev: popravek je potreben zaradi uskladitve s 23. členom
                  zakona. Gre za redakcijski popravek. Želi kdo o tem razpravljati? Ugotavljam, da
                  nihče in dajem ta amandma na glasovanje. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo tudi ta redakcijski amandma sprejeli.</p>
               <p>Lahko preidemo h glasovanju o besedilu zakona v celoti skupaj z amandmaji, ki smo
                  jih sprejeli.</p>
               <p>Prehajamo h glasovanju o zakonu o visokem šolstvu v celoti. Ugotovimo sklepčnost!
                     <stage>(57 prisotnih.)</stage></p>
               <p>Obrazložitev glasu, gospod Tone Partljič, se opravičujem.</p>
            </sp>
            <sp xml:id="SDZ1-Redna-14-1993-11-22.sp190">
               <speaker>TONE PARTLJIČ:</speaker>
               <p>Glasoval bom za. Čutil sem pa neko notranjo potrebo, da rečem, da bom glasoval za,
                  ker je med vsemi zakoni, pri katerih sem malo bolj intenzivno sodeloval, bil ta
                  zakon sprejet na način, ki bi lahko bil vzor za ta parlament in za predstavnike
                  Vlade, ki ga argumentirajo. Lahko rečem, da je bilo delo pri tem zakonu takšno, da
                  je na nek način profesionalno širilo nam, ki smo bili bolj spremljevalci, obzorja.
                  Ni se prehitevalo ne po levi ne po desni, sprejeli smo ga po rednem postopku in
                  mislim, če bi bili zmeraj obe strani tako pripravljeni na kak zakon, da bi nam
                  bilo v tem parlamentu lažje. Zahvaljujem se strokovni ekipi, ki je delala z nami
                  in tudi poslancem. Hvala lepa. Glasoval bom za.</p>
            </sp>
            <sp xml:id="SDZ1-Redna-14-1993-11-22.sp191">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in prehajam h
                  glasovanju. Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(61 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je bil zakon o visokem šolstvu v celoti v tretji obravnavi soglasno
                  sprejet in s tem zaključujem to točko dnevnega reda.</p>
               <p>Predlagam 15 minut odmora glede na težavnost točke in opozarjam, da ponovne
                  prilike za tak odmor ne bo, če se četrt čez šest ponovno ne dobimo.  Hvala
                  lepa.</p>
            </sp>
            <stage type="time">(Seja je bila prekinjena ob 17.57 uri in se je nadaljevala ob 18.20
               uri.)</stage>
            <sp xml:id="SDZ1-Redna-14-1993-11-22.sp192">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci! Nadaljujemo z našim današnjim
                  zasedanjem. Prosim, da pred nadaljevanjem ugotovimo prisotnost v dvorani.
                  Ugotavljamo prisotnost v dvorani. Še naprej ugotavljamo prisotnost v dvorani.
                     <stage>(47 prisotnih.)</stage> Ugotavljam, da je zbor sklepčen in lahko
                  nadaljuje z delom, vendar ponovno opozarjam, zlasti sekretarje, ker mislim, da pri
                  tej sklepčnosti vodje poslanskih skupin ne smejo zapuščati teh prostorov, da
                  zagotovijo sklepčnost, da bomo lahko nadaljevali z delom. Še vedno smo pri točkah
                  dnevnega reda, ki so v tretji obravnavi in terjajo neprestano glasovanje.</p>
               <p>Prehajamo na <title>16. TOČKO DNEVNEGA REDA: PREDLOG ZAKONA O SPREMEMBAH IN
                     DOPOLNITVAH ZAKONA O CARINSKI SLUŽBI - TRETJA OBRAVNAVA</title>.</p>
               <p>Predlog zakona je za tretjo obravnavo pripravila Vlada Republike Slovenije.</p>
               <p>Želi predstavnik Vlade besedo? Prosim, izvolite.</p>
            </sp>
            <sp xml:id="SDZ1-Redna-14-1993-11-22.sp193">
               <speaker>FRANC KOŠIR:</speaker>
               <p>Spoštovani predsedujoči! Cenjene poslanke in poslanci! Vlada kolikor poznate je
                  upoštevala v glavnem vse predvidene amandmaje oziroma vse predlagane amandmaje, ki
                  so bili obravnavani doslej v Državnem zboru, seveda še posebej na Državnem zboru
                  5. 10. 1993. Vendar je kasneje pri ponovni presoji o upravičenosti beneficiranega
                  staža ugotovila to, kar je tudi predlagala, in sicer, da da amandma ponovno vam v
                  razpravo oziroma v potrditev.</p>
               <p>S tem je želela predvsem odpraviti velike razlike v samih pogojih dela - poudarjam
                  na mejnih prehodih, kajti ta beneficiran staž se nanaša v glavnem le na delavce -
                  poudarjam le na delavce, ki delajo konkretno na mednarodnih mejnih prehodih,
                  državnih mejnih prehodih in pa mednarodnih in pa maloobmejnih carinskih prehodih.
                  Vi sami tudi dobro poznate konkretno delo carinskega delavca, kaj dela na mejnem
                  prehodu in če primerjate praktično njegovo delo z delom - bom rekel policista, da
                  je, lahko rečemo, popolnoma enako oziroma lahko bi rekel - pa tudi nekateri
                  poudarjajo - da je še celo težje kot delo policista.</p>
               <p>Mi se tudi zavedamo, da je potrebna sama revizija kompletnega postopka okoli
                  posameznih del beneficirane delovne dobe, vendar vidite tudi iz same obrazložitve
                  Vlade, da je ta  postopek nekoliko daljši. Torej ni to en mesec, dva meseca, ali
                  pa tri mesece ampak, da to lahko traja tudi celo leto, kajti tudi ni v tem
                  programu a) kot je tukaj navedeno.</p>
               <p>S to odpravo teh razlik na mejnih prehodih bi se seveda tudi delo veliko lažje
                  opravljalo, kajti doslej imamo tudi s carinskimi delavci nekoliko problemov, kajti
                  oni ravno tako, kot sem že omenil, delajo 24 ur, stalno jih premeščamo iz carinske
                  izpostave na carinsko izpostavo itd<gap n=".."/> Imenovane oziroma formirane imamo tudi že
                  posamezne mobilne ekipe, ki naj bi tudi delale oziroma, ki so že začele delati 24
                  ur na dan. Samo toliko v obrazložitev, sem pa na razpolago. Hvala lepa.</p>
            </sp>
            <sp xml:id="SDZ1-Redna-14-1993-11-22.sp194">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za notranjo politiko in pravosodje
                  kot matično delovno telo.</p>
               <p>Želi poročevalec odbora besedo? Gospod Vitodrag Pukl, prosim.</p>
            </sp>
            <sp xml:id="SDZ1-Redna-14-1993-11-22.sp195">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Predlog zakona o spremembah in
                  dopolnitvah zakona o carinski službi je obravnaval naš odbor in ugotovil, da je
                  predlagatelj upošteval vse amandmaje in pripombe kot so bili dani in bi bil ta
                  predlog zakona predlagan za sprejem. Predlagatelj je vložil amandma k 22. členu,
                  nov 23.b člen, in sicer v smeri, da se carinikom, ki delajo na mejnih prehodih,
                  prizna beneficirana delovna doba.</p>
               <p>Odbor je obravnaval ta amandma in v večinskem sklepu amandma podprl. Razlog, da ga
                  je podprl, je predvsem v treh dejstvih oziroma okoliščinah, ki so tu izjemoma
                  podane. Namreč cariniki in policisti delajo na mejnih prehodih večinoma ramo ob
                  rami, in sicer policist v zaščitni kabini, kjer pregleduje potne liste, carinik
                  pa, sicer pod streho, ampak na prostem, kjer mora pregledovati prtljago,
                  avtomobile in morda posameznike. Nikjer ni - gospod podpredsednik, prosil bi
                  <gap n="..."/></p>
            </sp>
            <sp xml:id="SDZ1-Redna-14-1993-11-22.sp196">
               <speaker>PODPREDSEDNIK DR. LEV KREFT:</speaker>
               <p>Prosil bi za pozornost v dvorani, ali vsaj za to, da ne motite govorca, da se ga
                  vsaj sliši.</p>
            </sp>
            <sp xml:id="SDZ1-Redna-14-1993-11-22.sp197">
               <speaker>VITODRAG PUKL:</speaker>
               <p><gap n="..."/> tiste, ki si imajo kaj povedati, da ne motijo tiste, ki želijo poslušati,
                  čeprav tudi do tega, ki govori z govornice, ni preveč pozorno da <q>"klepetate"</q>,
                  govorite in si izmenjavate ne vem kake misli.</p>
               <p>Ostal sem pri tem, da ni poklicev, ki bi lahko bili tako drug drugemu pod kontrolo
                  in primerljivi kot so cariniki in policisti na mejnih prehodih. Tu gledajo delo
                  drugega, ne samo drugemu pod prste, ampak celotno delo. Očitno je, da delo
                  policista na mejnem prehodu ni tako naporno in težko, ker ta pregleduje samo potne
                  liste, kot carinika, ki mora pregledati prtljažnike in podobno.</p>
               <p>To je eden izmed razlogov, zakaj je naš odbor podprl amandma Vlade, da se naj
                  carinikom v tem obdobju dokler ne bo prišlo do unificiranja, do novega zakona,
                  prizna beneficiran status. Drugi razlog je v tem, da na velikih prehodih
                  prevzemajo delo policistov cariniki. Se pravi, na manjših prehodih ne bodo več
                  delali policisti, ampak cariniki, popolnoma enako delo, kot so ga sedaj opravljali
                  policisti, ki imajo beneficirani staž, dočim ga cariniki nimajo.</p>
               <p>Tretji razlog je v tem, da zaradi te primerljivosti, zaradi te kontrole obeh
                  dejanj in poklicev lahko pride po čisto razumljivi človeški plati do negodovanja,
                  nejevolje tistega, ki se čuti zapostavljenega, kar bo imelo učinek - brez vsake
                  grožnje carinikov, te ni bilo, ampak čisto običajno bo imelo učinek na samem
                  uspehu dela. Zato menimo, da je manjša škoda, če v tem prehodnem obdobju podpremo
                  amandma Vlade, ki je verjetno razmišljala v isto smer, in podpremo ta amandma, da
                  se tudi carinikom prizna beneficirana carinska doba kot policistom, do obdobja, ko
                  bo vse skupaj urejeno s posebnim krovnim zakonom. Zato predlagamo sprejem zakona z
                  amandmajem Vlade. Hvala.</p>
            </sp>
            <sp xml:id="SDZ1-Redna-14-1993-11-22.sp198">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Prehajamo na obravnavo, najprej na splošno razpravo o
                  zakonu v celoti. Želijo besedo predstavniki poslanskih skupin? Pisno prijavljenih
                  ni bilo. Ugotavljam, da ne. Besedo dajem poslankam in poslancem. Besedo ima gospod
                  Janez Kopač. Prosim.</p>
            </sp>
            <sp xml:id="SDZ1-Redna-14-1993-11-22.sp199">
               <speaker>JANEZ KOPAČ:</speaker>
               <p>Hvala za besedo. Jaz sem, tako kot sem bil že pri drugi obravnavi, proti taki
                  predlagani rešitvi, torej proti uvedbi beneficirane dobe za carinike, z istimi
                  argumenti kot takrat. Ravno tako, kot Vlada pravi, da pač prihaja ponovno z istimi
                  argumenti, tudi jaz lahko rečem, prihajam ponovno z istimi argumenti. In še z enim
                  zraven.</p>
               <p>Ti isti so taki, kakršne verjetno že poznate in jih je Državni zbor tudi pri drugi
                  obravnavi podprl in predlagam, da jih danes tudi. Seveda podpora tem argumentom bi
                  bila taka, da se glasuje proti amandmaju Vlade na 22. člen.</p>
               <p>Vlada je bila s sklepom Državnega zbora zadolžena, da prinese v proceduro predlog
                  zakona, ki bo na enoten način uredil kriterije za dodeljevanje beneficirane
                  delovne dobe za vse poklicne profile in ne samo za posamezne državne uslužbence,
                  kot so policisti, cariniki, vojaki pa še kdo, pač pa za vse poklicne profile.</p>
               <p>O tem ni ne duha ne sluha. Jaz sicer verjamem, da je to po problematiki težak
                  zakon, da je verjetno potrebno upoštevati precej različnih mnenj, ali pa precej
                  mnenj medicine dela in podobno. Vendar Vlada se ni potrudila niti toliko, da bi
                  prinesla sem eno obrazložitev, da tega morda ne more narediti v tako kratkem času,
                  ali kaj podobnega. Skratka nič. Prinesla je samo amandma, s katerim ponovno
                  predlaga uvedbo beneficirane delovne dobe za carinike. To pa samo zato, ker češ
                  imamo velike pritiske med cariniki za uvedbo tega.</p>
               <p>Jaz verjamem, da so veliki pritiski. Če bi bil jaz carinik, bi morda ravnal ravno
                  tako. Ker pa sem poslanec, ravnam drugače. Jaz menim, da je treba v tem Državnem
                  zboru gledati na vso populacijo, katere predstavniki smo, ne samo na en poklicni
                  sloj in mislim, da mora na to gledati tudi Vlada, ne pa da preferira posamezne
                  poklicne sloje, s katerim ima pač v tistem dotičnem trenutku neke težave.</p>
               <p>In še eno bi rekel. V tem tednu nam je bilo poslancem, verjetno predvsem meni,
                  javno zagroženo po televiziji zaradi zagovarjanja nekih določenih stališč. Jaz sem
                  takih groženj sicer na nek način navajen, vendar tokrat so prvič prišle s strani
                  državnih uslužbencev in sprašujem mimogrede gospoda Koširja, ali je že uvedel
                  suspenz ali pa uvedel kakšen drug disciplinski ukrep proti državnim uslužbencem,
                  ki si privoščijo kaj takega.</p>
               <p>Jaz sam se osebno ne čutim ogroženega, vendar menim, da to ni noben način več, da
                  nas bodo zmerjali na ta način, ali pa nam grozili. Saj na tiho bi se nam lahko
                  tako in tako maščevali, ampak nam javno grozijo z določenimi ukrepi preko medijev,
                  samo zaradi zagovarjanja določenih stališč. Poslanci imamo navsezadnje imuniteto
                  in prav je, da jo imamo. Mi pač predstavljamo morda dobro, morda slabo, vse
                  državljane. Ne pa samo en poklicni sloj. In v tem dotičnem primeru, se je Vlada
                  odrekla temu predstavljanju splošnosti in zagovarja pač en določen dotični sloj,
                  kot sem že omenil, s katerim ima v tem trenutku določene probleme.</p>
               <p>Predlagam torej, da vztrajamo na sklepu, ki smo ga že sprejeli. Vlada naj prinese
                  zakon, ali pa naj pripravi zakon, s katerim bo uredila kriterije za dodeljevanje
                  beneficirane delovne dobe za vse poklicne profile. Predlagam pa tudi, da glasujemo
                  proti amandmaju Vlade na 22. člen. Hvala lepa.</p>
            </sp>
            <sp xml:id="SDZ1-Redna-14-1993-11-22.sp200">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Avberšek, izvolite.</p>
            </sp>
            <sp xml:id="SDZ1-Redna-14-1993-11-22.sp201">
               <speaker>MAG. FRANC AVBERŠEK:</speaker>
               <p>Hvala za besedo. Gospe, gospodje poslanci. Tudi jaz nasprotujem sprejemu takšnega
                  člena oziroma tega 22. člena. Imam nekaj argumentov za to. Tudi jaz imam nekaj
                  beneficirano delovno dobo in moram reči, da ko človek enkrat nazaj gleda, mislim,
                  da te stvari niso povsem v redu. Predvsem pa v času, ko imamo 137.000 nezaposlenih
                  v Sloveniji, Vlada pa pride s predlogom o še novih beneficiranih delovnih dobah,
                  mislim, da tak predlog ni resen.</p>
               <p>Za te ljudi, za to benefikacijo bo seveda potrebno SPIZ-u dati ne malo denarja,
                  dodatnega denarja za to zavarovanje, za to dodatno pokojninsko zavarovanje. Vsaj
                  ta predlog naj Vlada pripravi, koliko to stane in koliko ljudi se lahko dodatno
                  zaposli.</p>
               <p>Jaz verjamem, da imajo cariniki tako delo. Saj tudi vidim tam, da je težko delo.
                  Ampak potem bi bilo treba reči: delavcem v organih carinske službe, ki opravljajo
                  izredno težka in zdravju škodljiva dela, se skrajša delovni teden. Samo to je
                  rešitev.</p>
               <p>Ko sem še delal v rudniku Velenje, me je nekoč rudar vprašal, za koliko bi prodal
                  en dan svojega življenja. Pa sem rekel, da ni cene, da bi prodal en dan življenja.
                  Pa je rekel, saj to delamo. Saj to delamo s tem, ko hočemo delati več, kot zmoremo
                  na teden in v bistvu krajšamo to svojo delovno dobo na eno kratko obdobje, potem
                  pa rečemo, potem smo pa tako bolni, da nismo več sposobni, pa še tja do 55. leta,
                  potem pa v grob.</p>
               <p>Jaz mislim, da to resnično ni sprejemljivo in mi moramo v interesu novih delovnih
                  mest dati na tapeto beneficirano delovno dobo v Sloveniji v celoti, se pomeniti,
                  kje lahko zaposlimo več ljudi in rešitve iskati v tej smeri.</p>
               <p>Nobeno premoščanje do zakona seveda ni pravo. In ta argument, da so razlike med
                  delavci mejne policije, ki imajo beneficirano delovno dobo, pa da je zato treba še
                  drugega zraven dati, to ni noben argument.</p>
               <p>Potrebno je pogledati kaj se da, zaposliti. Če pa med 130.000 delavci nimamo
                  ustreznih kadrov, ki bi jih lahko priučili v enem kratkem času, da bi opravljali
                  to delo, potem ne verjamem, da imamo 137 tisoč nezaposlenih. Skratka, glasoval bom
                  proti sprejemu takega člena. Hvala.</p>
            </sp>
            <sp xml:id="SDZ1-Redna-14-1993-11-22.sp202">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Franc Lipoglavšek. Gre za repliko, gospod Pukl?
                  Izvolite.</p>
            </sp>
            <sp xml:id="SDZ1-Redna-14-1993-11-22.sp203">
               <speaker>VITODRAG PUKL:</speaker>
               <p>Spoštovani predsedujoči, spoštovani zbor! Ta razlaga je bila nekoliko čustvena in
                  bi ravno pokazala izračun, ob predlogu, da bi naj reševali ta problem z
                  zmanjšanjem delovnega tedna za carinike, precej negativni saldo, ker bi bilo
                  potrebno novih zaposlitev. Sicer bi spoštovane poslanke in poslance opozoril samo
                  na ta razmislek: Amandma je dala Vlada po tehtnem premisleku; amandma podpira
                  odbor po razpravi in tehtnem premisleku. Hvala lepa.</p>
            </sp>
            <sp xml:id="SDZ1-Redna-14-1993-11-22.sp204">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Franc Lipoglavšek. Za njim se je javila gospa Danica Simšič.</p>
            </sp>
            <sp xml:id="SDZ1-Redna-14-1993-11-22.sp205">
               <speaker>FRANC LIPOGLAVŠEK:</speaker>
               <p>Gospod podpredsednik, kolegice in kolegi, imam proceduralni predlog. Predlagam, da
                  ravnamo tako kot smo dopoldan pri zakonu o družinskih prejemkih. Takrat smo
                  ravnali tako, če je amandma iz druge v tretjo obravnavo enak, se ta ne obravnava.
                  Ker je bil dopoldan tak slučaj, predlagam, da se to uporabi tudi zdaj in da se
                  amandma Vlade smatra kot ničen. Hvala.</p>
            </sp>
            <sp xml:id="SDZ1-Redna-14-1993-11-22.sp206">
               <speaker>PODPREDSEDNIK DR. LEV KREFT:</speaker>
               <p>Preden dam besedo gospe Danici Simšič, bom na to odgovoril. Dopoldan smo res tako
                  glasovali, hkrati pa smo sprejeli, da bo Komisija za poslovnik dala Državnemu
                  zboru tolmačenje v zvezi s to odločitvijo. Poslovnik ne vsebuje nikakršne izrecne
                  prepovedi vlaganja enakih amandmajev v tretji obravnavi kot so bili vloženi v
                  drugi obravnavi. Poslovnik vsebuje samo omejitev vlaganja amandmajev samo na tiste
                  člene, ki so bili v drugi obravnavi spremenjeni. Prav zato smo tudi zaprosili
                  Komisijo za poslovnik za tolmačenje, ki bi bilo sicer, če bi to poslovnik izrecno
                  vseboval, nepotrebno. V praksi je Državni zbor že, tako kot dopoldan, preskočil
                  oziroma ni se lotil glasovanja o členih, ki so bili vloženi v enakem besedilu,
                  prav zato sem prepričan, da smo kdaj že tudi glasovali o členih, ki so bili
                  vloženi v enakem besedilu.</p>
               <p>Ker gre za dilemo, ki jo bo na nek način tako ali drugače, razrešil predlog
                  tolmačenja, ki nam ga bo dala Komisija za poslovnik, bom do te rešitve uporabljal
                  poslovnik na permisiven način, kar ni izrecno prepovedano, je dovoljeno. Zlasti
                  zaradi tega, ker ne vemo kakšno bo stališče Komisije za poslovnik, ki ne bo moglo
                  veljati za nazaj kot tolmačenje. Zaradi tega bi z restriktivnim tolmačenjem
                  naredili več nepopravljive škode kot s permisivnim. Še vedno lahko tisti, ki
                  nasprotujejo taki obravnavi in takemu postopku, glasujejo proti vsem takim in tako
                  vloženim amandmajem. Poleg tega ta konkretni amandma tudi ni povsem identičen, kar
                  dodatno govori v prid temu pristopu, ki jemlje amandma, poleg teksta tudi skupaj z
                  obrazložitvijo in ugotavljam, da povsem identičnih amandmajev sploh ni oziroma bi
                  morali o tem na nek način diskrecijske pravice s tega mesta odločati. V kolikor bo
                  o tem kakšen konkreten direkten predlog, pa se vedno glasuje o pozitivni rešitvi,
                  preden se glasuje o negativni, ki nekaj prepoveduje.</p>
               <p>Besedo dajem gospe Danici Simšič.</p>
            </sp>
            <sp xml:id="SDZ1-Redna-14-1993-11-22.sp207">
               <speaker>DANICA SIMŠIČ:</speaker>
               <p>Hvala lepa za besedo. Moram reči, da sem se z dokaj nelagodnosti ta trenutek
                  oglasila, še posebej potem, ko sem v soboto dopoldne med likanjem gledala
                  ponovitev Tednika in slišala tisto znamenito izjavo, o kateri je govoril malo prej
                  gospod Kopač. Pa vendar bi rada ostala dosledna sama sebi in se oglasila proti
                  uveljavljanju novih privilegijev, ali proti uveljavljanju novih benefikacij.
                  Hkrati bi se rada opravičila Vladi za besede, ki sem jih pred kratkim izrekla, da
                  je v tretje branje vnesla to določilo. Ni ga vnesla, vlaga ga kot amandma. To je
                  pravzaprav skoraj isto. Poleg tega me čudi, da Vlada pravzaprav s tem, ko predlaga
                  ta amandma, daje nezaupnico sama sebi. Kajti razlaga, da ne verjame - vsaj jaz
                  tako razumem obrazložitev - ne verjame, da bo zakon o enotnem urejanju benefikacij
                  in drugih privilegijev in štetij delovne dobe sprejet v doglednem času v tem
                  Državnem zboru oziroma sploh ne verjame, da bo pravočasno ta zakon s strani Vlade
                  Državnemu zboru predložen. To je ena stvar.</p>
               <p>Drugo, sprašujem tako Vlado kot tudi predsednika Odbora za notranjo politiko in
                  pravosodje, pa morda tudi našega sekretariata - kje v tem amandmaju je napisano,
                  da je njegova vsebina začasna, torej prehodna do sprejema nekega novega zakona? Če
                  bi Vlada, vsaj jaz tako mislim, resno mislila z začasnostjo potem bi ta amandma -
                  to dopolnilo predlagala med prehodne določbe. Tako pa ga uvršča med tista
                  določila, ki sestavljajo bistveno vsebino zakona. Žal sem to opazila prepozno.
                  Petnajst dni pred tretjo obravnavo je možno vložiti amandma, sicer bi sama vložila
                  amandma, da je to uvrščeno vsaj med prehodne določbe, če že sploh kam. Sicer pa
                  bom glasovala proti temu amandmaju. Hvala lepa.</p>
            </sp>
            <sp xml:id="SDZ1-Redna-14-1993-11-22.sp208">
               <speaker>PODPREDSEDNIK DR. LEV KREFT:</speaker>
               <p>Besedo ima dr. Leo Šešerko, prosim.</p>
            </sp>
            <sp xml:id="SDZ1-Redna-14-1993-11-22.sp209">
               <speaker>DR. LEO ŠEŠERKO:</speaker>
               <p>Spoštovani predsedujoči, spoštovani zbor! Moram priznati, da tudi meni dela ta
                  poslovnik nove težave in da sem želel vložiti amandma k tej točki, vendar smo
                  ugotovili, da je rok petnajst dni pač neusmiljeno pretekel in bi rad povedal v
                  kakšnem smislu.</p>
               <p>V kratkem bomo predložili pobudo, da naj policisti zapustijo mejne prehode in naj
                  njihovo delo prevzamejo cariniki, tako kot se to dogaja zdaj že na manjših mejnih
                  prehodih v Sloveniji in kot to prakticira sosednja država Avstrija. To pomeni
                  precejšnjo razbremenitev enega dela državne uprave za bolj koristna, bolj potrebna
                  dela. Pomeni ukinitev dvojne kontrole na mejah. Bo pa seveda pomenilo tudi večjo
                  obremenitev za carinike v določeni meri. Znotraj tega jaz vidim upravičenost tudi
                  tega amandmaja, ki ga Vlada daje. Namreč, če bo ta predlog Vlada izvedla, potem bo
                  položaj carinikov, ki bodo opravljali mejno kontrolo, popolnoma primerljiv z delom
                  policajev tudi v tistem delu, ki zadeva - ali nujno zadeva po mojem mnenju
                  benefikacijo. Tisti ljudje, ki delajo na mejnem prehodu, ki morajo vdihovati
                  izpušne pline avtomobilov, so izpostavljeni vsem vremenskim spremembam skozi celo
                  leto dan in noč, jaz vidim razloge, da se ti težki pogoji  dela upoštevajo.
                  Pristajam tudi na rešitev v posebnem zakonu, to je za mene prestižno vprašanje,
                  ali mora biti to rešeno tu, ali tam. Važno je samo, da je rešeno, ker mislim, da
                  je stvar upravičena.</p>
               <p>Glede na to,  da te pobude, ki smo jo sicer - nas je že deset poslancev podpisalo
                  - nismo mogli vložiti in glede na to, da želimo Vlado opozoriti na ta predlog, na
                  smiselnost tega predloga in racionalizacije državne uprave na tem področju
                  ocenjujem, da če bi bil ta predlog tako formuliran, da bi zajemal nadomestitev
                  sedanjih policajev pri mejni kontroli z cariniki, da bi v teh pogojih bila
                  utemeljena benefikacija. Zato bom jaz, če hočete, v opozorilo, glasoval za ta
                  amandma Vlade. Hvala lepa.</p>
            </sp>
            <sp xml:id="SDZ1-Redna-14-1993-11-22.sp210">
               <speaker>PODPREDSEDNIK DR. LEV KREFT:</speaker>
               <p>Želi še kdo besedo v splošni razpravi? Prosim, gospod Košir.</p>
            </sp>
            <sp xml:id="SDZ1-Redna-14-1993-11-22.sp211">
               <speaker>FRANC KOŠIR:</speaker>
               <p>Spoštovane poslanke in poslanci! Nekaj kratkih odgovorov. Sklep Državnega zbora je
                  bil, da se pripravi ta revizija do decembrske seje. Potem ste vprašali, koliko bi
                  to stalo državo oz. proračun. To bi bilo mesečno 6 milijonov 500 tisoč tolarjev.
                  To je torej gotovo cenejše, kot če bi skrajševali delovni čas in bi zaposlovali
                  nove delavce. Gospod predsedujoči je že prej povedal v zvezi z amandmajem. Ta
                  amandma, ki ga predlaga Vlada, sploh ni bil na glasovanju - to bi še povedal. Za
                  racionalizacijo pa zelo podpiramo to zadevo, da bi se to tudi uredilo. In če bomo
                  posneli neki avstrijski sistem, potem se bomo temu sistemu tudi kmalu
                  približali.</p>
               <p>No, tudi jaz sem gledal <q>"Tednik"</q>, vendar moram reči, da sam osebno nisem ocenil,
                  da bi nekomu konkretno grozili. Bila je neka izjava dana, vendar se mi ne zdi, da
                  je bila v tem smislu. Tako sem jaz osebno ocenil, gospod Kopač. Kar direktno
                  povem, da sam osebno nisem ocenil te izjave kot takšne, da bi bil človek za
                  suspenz, oziroma da je nekomu celo grozil osebno. Hvala lepa.</p>
            </sp>
            <sp xml:id="SDZ1-Redna-14-1993-11-22.sp212">
               <speaker>PODPREDSEDNIK DR. LEV KREFT:</speaker>
               <p>Hvala lepa. Za besedo se je javil še gospod Štefan Matuš. Prosim.</p>
            </sp>
            <sp xml:id="SDZ1-Redna-14-1993-11-22.sp213">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Imel bi kratko repliko. Res ni bil amandma na
                  glasovanju, bil pa je zavrnjen člen zakona, ki ga je Državni zbor z večino
                  zavrnil.</p>
               <p>Še enkrat bi povedal - zopet se omenja oz. se praktično že ponavljamo, večino je
                  povedal gospod Kopač in ostali - da je ta zahteva že leta oz. desetletja trajajoča
                  in bi še enkrat opozoril, da se počaka na ta krovni zakon oziroma na rešitev za
                  vse delavce v državni upravi. Možno pa je, kot sem že povedal tudi na Odboru za
                  notranje zadeve in pravosodje, da se to začasno - ravno tako kot se sedaj hoče to
                  reševati z zakonom - rešuje z osebnimi dohodki oz. s plačami. Ne da že rešuje - da
                  ne bo nesporazuma, ampak da rešuje začasno; namesto zakona to rešuje s plačami.
                  Pač lahko cariniki pridobijo višje plače zaradi teh izredno težkih pogojev, kot
                  jih navajate v obrazložitvi amandmaja.</p>
               <p>Problem je ravno v tem, da se teh zahtev pojavlja vedno več. Recimo, pred nedavnim
                  so se pojavile zahteve avio-mehanikov v Adrii, potem Nuklearne Krško, itd. Teh
                  zahtev po benefikaciji je iz dneva v dan več in na koncu bo nastalo, da bo
                  praktično večina ljudi imela beneficirano delovno dobo. Prepričan sem, da v redko
                  katerih državah to rešujejo z beneficirano delovno dobo. V večini držav to
                  rešujejo s plačami in z določenimi ugodnostmi, ki jih imajo ljudje, ki delajo na
                  takih področjih. Pri nas pa hočemo vse rešiti nekako preko beneficirane delovne
                  dobe, preko teh ugodnosti.</p>
               <p>Omenil sem že, če sprejmemo ta amandma <stage>(kot sem že večkrat
                  povedal)</stage>, da potem, ko opravljamo določeno revizijo, pride do problema, ki
                  bo problem, v funkcioniranju države. Takrat se bo obvezno - v to sem prepričan -
                  napovedal štrajk carinikov. V to sem prepričan! In se bo zopet posplošilo tisto
                  vprašanje: jemljete nam neke pravice in tako dalje. Kot je povedala gospa
                  Simšičeva, ni uvedeno v zakonu, do kdaj to velja. In če bilo v <q>"prehodnih
                  določbah"</q>, bi bilo mogoče to nekje še realno.</p>
               <p>Zato bi predlagal, kot so mnogi pred mano, da se ta amandma zavrne, kot se je
                  zavrnil tudi člen tega zakona oziroma člen, ki se je zavrnil pri obravnavi.
                  Hvala.</p>
            </sp>
            <sp xml:id="SDZ1-Redna-14-1993-11-22.sp214">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Mateja Kožuh-Novak. Prosim.</p>
            </sp>
            <sp xml:id="SDZ1-Redna-14-1993-11-22.sp215">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi, mislim, da moramo končno ravno pri tem problemu
                  začeti vsebinsko razmišljati. Če je delo težko, potem moramo v smislu izboljšanja
                  kvalitete življenja skrajšati ne tednik, ampak delavnik. Enkrat bomo morali s tem
                  začeti predvsem zaradi tega, ker smo pred kratkim sprejeli nacionalni plan
                  zdravstvenega varstva, kjer bomo morali ravno to narediti - zmanjševati število
                  prezgodnjih invalidov, ki jih delamo prav s takim delom. Če je delo težko, če je
                  ocenjeno kot težko, potem je treba skrajšati delavnik. Ne strinjam se z gospodom
                  Koširjem, ki trdi, da bi bilo dražje, če bi skrajšali delavnik in zaposlili nove
                  delavce, dražje zaradi tega, ker razmišljamo vedno od danes na jutri. Če bi
                  izračunali, koliko nas stanejo prezgodnji invalidi, če bi izračunali, koliko nas
                  stanejo psihično in telesno poslabšano zdravje brezposelnih, bi nedvomno
                  izračunali, da bi imeli s takim načinom, da bi skrajšali delavnik, v bistvu
                  dobiček, ne pa izgubo. Glasovala bom proti.</p>
            </sp>
            <sp xml:id="SDZ1-Redna-14-1993-11-22.sp216">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Tone Partljič, prosim.</p>
            </sp>
            <sp xml:id="SDZ1-Redna-14-1993-11-22.sp217">
               <speaker>TONE PARTLJIČ:</speaker>
               <p>Še sam ne vem, kako bom glasoval. V <q>"žlahti"</q> imam carinika in ker sem bil učitelj
                  na meji, sem hodil kar naprej čez mejo, tudi v Šentilju, in se mi zdi, da ti, ki
                  so opozarjali na izjemno težko in zdravju škodljivo delo - recimo v Šentilju
                  poleti, moram reči, da imajo svoj prav. Nisem prepričan, ali ta zakon rešuje.
                  Povedal bom en primer, morda bi res bilo dobro, da bi bili kdaj oboroženi z vsemi
                  podatki, ki nič ne sodijo sem, ima pa zvezo z beneficirano dobo.</p>
               <p>Kot veste sem bil 20 let v službi v gledališču, od tega 17 let v gledališču, kjer
                  je bila tudi opera in balet. Baletniki, jasno, imajo beneficirano delovno dobo,
                  ker potem, ko se malo zredijo, ti moški in ženske, ko ne izgledajo več tako
                  erotično zapeljivi, morajo iti v pokoj, ker ne morejo več plesati. Moram vam
                  povedati, da nobenega <q>"hudiča"</q> nismo mogli spraviti v pokoj. Ko mu je po
                  beneficiranem stažu počila ura, da bi moral iti v pokoj, so se po vrsti
                  odpovedovali beneficiranemu stažu, ker se jim je zdelo, da bi še lahko delali, da
                  so še polni energije, da je to degradacija, razen, če so si pred tem kaj
                  poškodovali. Na nek način se mi zdi, da nam ne bi škodil en pregled, kaj se v
                  resnici strokovno s to beneficirano dobo pridobi pri ljudeh, ali je to tisti način
                  lajšanja dela. Hočem povedati: v enem poklicu, ki sem ga prej opravljal, sem
                  videl, da so se ji enostavno v več kot 75 %, ko je napočila beneficirala doba,
                  odpovedali. Jaz upam, da niso cariniki med njimi.</p>
            </sp>
            <sp xml:id="SDZ1-Redna-14-1993-11-22.sp218">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? V skladu s tem, da ne bomo podaljševali vašega
                  delovnega dne, zaključujem splošno razpravo in prehajam k obravnavi vloženih
                  amandmajev. Vložen je bil en amandma k 22. členu predloga zakona o spremembah in
                  dopolnitvah zakona o carinski službi. V 22. členu predloga zakona o spremembah in
                  dopolnitvah zakona o carinski službi se vnese nov 33.b člen, ki se glasi: Delavcem
                  v organih carinske službe, ki opravljajo izredno težka in zdravju škodljiva dela
                  oziroma dela, na katerih po določeni starosti ne morejo več uspešno delati, se
                  zavarovalna doba šteje s povečanjem: za 12 mesecev dejanskega opravljanja dela jim
                  pripada 15 mesecev zavarovanja.</p>
               <p>Za posebno težka in zdravju škodljiva dela iz prejšnjega odstavka, v zvezi s
                  katerimi obstajajo pri njihovem opravljanju znatnejši škodljivi vplivi na
                  zdravstveno stanje in delovno zmožnost delavcev, in ki jih opravljajo delavci. V
                  težkih in za zdravje škodljivih razmerah ob viru škodljivih vplivov v nepretrganem
                  delovnem procesu ter v polnem delovnem času se štejejo: dela neposredno na mejnem
                  prehodu, kot so dela kontrole prometa s tujino, carinjenja in carinskega nadzora,
                  preprečevanja carinskih prekrškov in kontrole prehajanja čez državno mejo, dela
                  revizijsko inšpekcijskega nadzora udeležencev v carinskem postopku ter nadzora nad
                  delom notranjih organizacijskih enot carinarnic.</p>
               <p>Delavcu iz prejšnjega odstavka, ki je napoten na šolanje ali strokovno
                  izobraževanje, daljše od 6 mesecev se čas šolanja šteje v zavarovalno dobo v
                  dejanskem trajanju. Prispevki za zavarovalno dobo v skladu s tem zakonom se
                  poravnajo v breme proračuna Republike Slovenije, in sicer po prispevni stopnji, ki
                  jo določa Državni zbor na predlog Skupščine Zavoda za pokojninsko in invalidsko
                  zavarovanje Slovenije." Sedanji 33.b člen postane 33.c člen.</p>
               <p>Predlagateljica je Vlada Republike Slovenije, odbor amandma podpira.</p>
               <p>Želi kdo o tem amandmaju še razpravljati? Ugotavljam, da nihče in ga dajem na
                  glasovanje. Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(43
                     poslancev.)</stage></p>
               <p>Ugotavljam, da ta amandma ni sprejet.</p>
               <p>S tem nismo v ničemer spremenili predloga zakona in glede na prejšnje stališče
                  sekretariata je potreben samo redakcijski popravek, o katerem verjetno ni potrebno
                  glasovati; tu gre za navedbo Uradnega lista, v katerem je objavljena novela zakona
                  o carinski službi, ki je medtem izšla.</p>
               <p>Zato dajem na glasovanje predlog zakona o spremembah in dopolnitvah zakona o
                  carinski službi v celoti. Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(65 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo zakon v celoti sprejeli.</p>
               <p>S tem zaključujem to točko dnevnega reda in tudi  današnje zasedanje. Nadaljujemo
                  jutri ob 10. uri. Hvala lepa.</p>
            </sp>
            <stage type="time">(SEJA JE BILA PREKINJENA 22. NOVEMBRA 1994 OB 18.58 URI IN</stage>
         </div>
      </body>
   </text>
</TEI>