<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-35-1995-10-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A3BBD912417047F2C1257832004838EC</idno>
               <idno type="URI">A3BBD912417047F2C1257832004838EC</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-35-1995-10-17.DZ" n="35">
               <name>Redna</name>
               <date when="1995-10-17"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-35-1995-10-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 17. OKTOBRA 1995 OB 10.10 URI.)</stage>
            <sp xml:id="SDZ1-Redna-35-1995-10-17.sp1">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam
                  nadaljevanje 35. seje Državnega zbora Republike Slovenije.</p>
               <p>Obveščen sem, da so zadržani in se današnje seje ne morejo udeležiti naslednje
                  poslanke in poslanci: Jože Jagodnik, Janez Vindiš, Ivan Oman, Miroslav Mozetič,
                  Vika Potočnik za dopoldanski del seje, Gabrijel Berlič, dr. Dušan Bavdek, Roberto
                  Battelli za popoldanski del seje, dr. France Bučar, Lojze Peterle in dr. Vladimir
                  Topler za pričetek seje eno uro.</p>
               <p>Prosim, ugotovimo prisotnost v dvorani! Ugotavljamo prisotnost v dvorani. Prosim,
                  da vsi zasedete svoja mesta. Ugotavljamo sklepčnost! <stage>(63
                     prisotnih.)</stage> Državni zbor je torej sklepčen in lahko odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam.</p>
               <p>Današnje nadaljevanje 35. seje Državnega zbora bomo pričeli z obravnavo prekinjene
                  29. točke dnevnega reda - to je predloga zakona o vojnih invalidih. Zatem bomo
                  prešli na obravnavo 30. in 31. točke, to je na predlog zakona o žrtvah vojnega
                  nasilja in predlog zakona o vojnih veteranih, nato pa na obravnavo 32. in 33.
                  točke. To sta predlog zakona o davčni službi in predlog zakona o davčnem postopku,
                  ter zatem po točkah, za katere bodo podani pogoji za obravnavo. Hkrati vas
                  obveščam, da smo danes prejeli predlog proračuna za leto 1996. Predstavitev
                  proračuna, ki ga bosta predstavila predsednik Vlade gospod dr. Janez Drnovšek in
                  minister za finance gospod mag. Mitja Gaspari, bo v petek 20. oktobra 1995. To se
                  pravi ta petek in sicer v času trajanja seje. Torej bomo še določili natančno uro,
                  ampak v vsakem primeru bo to med 10. in 14. ure, ne pa kasneje.</p>
               <p>Prehajam torej k nadaljevanju prekinjene <title>29. TOČKE DNEVNEGA REDA - NA
                     TRETJO OBRAVNAVO PREDLOGA ZAKONA O VOJNIH INVALIDIH</title>.</p>
               <p>Mislim, da smo pri besedi, ki pripada poslankam in poslancem. Želi kdo besedo o
                  tem zakonu, o katerem je pred prekinitvijo že tekla razprava? Gospod Miran Potrč,
                  izvolite.</p>
            </sp>
            <sp xml:id="SDZ1-Redna-35-1995-10-17.sp2">
               <speaker>MIRAN POTRČ:</speaker>
               <p>Hvala lepa. Spoštovane kolegice in kolegi!</p>
               <p>V Združeni listi in jaz osebno podpiram sprejem tega zakona. Menimo, da je čas, ko
                  smo po temeljiti obravnavi problematike vojnih invalidov, po različnih pogledih,
                  ki so o nekaterih vprašanjih bila izrečena v tem Državnem zboru rešitev, da zakon
                  končno sprejmemo. Mislim, da je to tudi naša obveznost, saj gre za to, da
                  vprašanje vojnih invalidov uredimo izvirno z našo državno slovensko zakonodajo in
                  s tem izpolnimo tudi dolžnost, ki jo imamo na podlagi ustavnih obveznosti, ki smo
                  jih ob osamosvojitvi tudi do te skupine državljanov sprejeli. Gotovo je, da se
                  pravice, ki zadevajo kakršno koli skupino, pa tudi pravice vojnih invalidov z
                  zakonodajo nikoli ne morejo urediti idealno. Pričakovanja in zahteve so vedno
                  večje, kot jih lahko Državni zbor ali pa katera koli država uredi, pri tem pa prav
                  gotovo</p>
               <p>država mora primerjati pravice posameznih skupin tudi z drugimi in konec koncev
                  tudi realna možna sredstva. Prav iz teh izhodišč</p>
               <p>smo v naši poslanski skupini s temeljnim vprašanjem, to je vprašanjem odmere
                  osnove za invalide, vložili amandma, ki ga do sedaj na žalost matično delovno telo
                  in tudi Vlada nista podprla, gotovo ne zato, ker ne bi imela razumevanja za
                  potrebe invalidov, ampak zaradi problematike sredstev, vendar bi ga želel kljub
                  temu povsem na kratko utemeljiti. Vsi smo pričakovali, da bo zakonodaja, ki ureja
                  vprašanje vojnih invalidov, posredno pa se veže tudi na veterane in žrtve vojnega
                  nasilja, sprejeta mnogo prej, ne pa šele zdaj, na oktobrski seji. Zato smo skupaj
                  Državni zbor pa tudi poslanci naše skupine in Vlada naredili precej za to, da bi
                  predvsem odmerna osnova bila usklajena z dejanskimi pravicami, ki jih vojaški
                  vojni invalidi imajo. In spomladi, ko smo zakon sprejemali v drugi obravnavi, je
                  odmerna osnova v višini 92.600 tolarjev bila z dejanskimi pravicami usklajena. V
                  tem času, ko sprejemamo zakon, pa je ta odmerna osnova bistveno nižja od tiste, ki
                  jo vojni invalidi na podlagi še veljavne stare zakonodaje imajo. Ta razlika ni
                  majhna. Dosega 15, 16 tisoč tolarjev in s tem pomeni tudi, da bi po sprejemu nove
                  zakonodaje vsem vojaškim vojnim invalidom bila dejansko invalidnina kar bistveno
                  znižana. Zaradi tega smo, da bi premostili to razliko, v poslanski skupini,
                  zavedajoč se tudi problematike sredstev, predlagali amandma, po katerem bi se
                  sistem usklajevanja, to je prilagajanje na rast življenjskih stroškov uveljavil že
                  tudi takoj pri ugotavljanju odmerne osnove. S tem bi to veliko razliko ne
                  nadomestili v celoti, ampak vsaj nekoliko ublažili in predlagam in prosim, da
                  poslanci Državnega zbora o tem ponovno razmislimo in ta amandma podpremo.</p>
               <p>Rad bi posebej poudaril, da smo vložili še en amandma, ki rešuje vprašanje
                  lastnine društev vojnih invalidov in tudi možnost pridobivanja njihovega statusa
                  društva, ki deluje v javnem interesu. Vsi vemo, da je eno in drugo ne samo možno,
                  ampak tudi potrebno na podlagi že sprejetega zakona o društvih, ker če tega ne
                  storimo ob tem zakonu, bomo to morali delati 14 dni ali mesec dni kasneje, urediti
                  pa moramo to po zakonu o društvih. Veseli nas, da je odbor in v načelu tudi Vlada
                  podprla ta amandma, saj se vsi zavedamo, da je ureditev tega vprašanja potrebna.
                  Glede na opozorila, ki jih je dala Vlada in tudi sekretariat, da bi bilo potrebno,
                  da ne bi imeli vprašanje preciznosti kriterijev postavljeno v zakonodaji ta naš
                  amandma nekoliko precizirati in dopolniti, smo pripravili popravek in dopolnitev
                  tega amandmaja, ki ima popolnoma enako vsebino, kot je osnovna ideja, poskuša pa
                  jasneje povedati, kaj so kriteriji, po katerih ministrstvo presoja, ali gre za
                  javni interes ali ne in kako je treba zagotoviti nadzor nad uporabo teh javnih
                  sredstev, da bi se res lahko dejavnost, ki presega interese članov, financirala.
                  Če boste menili, da je koristno in potrebno, predlagamo, da se taka dopolnitev in
                  popravek amandmaja k 1. členu v obravnavi tudi sprejme. Hvala.</p>
            </sp>
            <sp xml:id="SDZ1-Redna-35-1995-10-17.sp3">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Izvolite, gospod Jelinčič.</p>
            </sp>
            <sp xml:id="SDZ1-Redna-35-1995-10-17.sp4">
               <speaker>ZMAGO JELINČIČ:</speaker>
               <p>Hvala za besedo. Ne mislim govoriti na dolgo. O samem zakonu je bilo povedano že
                  veliko. Mislim, da je skrajni čas, da ta zakon vendarle pripeljemo do konca in da
                  ga sprejmemo. Pri posameznih amandmajih bodo verjetno še razne pripombe in debate,
                  vendar samo na en člen bi se spustil, in sicer na 78. člen, za katerega smo tudi
                  vložili amandma. Mislim, da tako kot piše o usklajevanju odmere osnove in
                  invalidskih prejemkov, kot je napisano v 78. členu, da se odmerna osnova in
                  mesečni denarni prejemki po tem zakonu usklajujejo polletno. Za naprej to pač ne
                  gre. Mislim, da bi invalidi s tem preveč izgubili. Že tako so jim z vseh mogočih
                  inštanc skresali tisto finančno pomoč, ki jo dobivajo in vendar vemo, da
                  invalidnosti ne more poplačati noben denar. Mislim, da to ni <q>"fair"</q> in vsaj tukaj
                  želim, da bi zato Državni zbor podprl amandma, ki sem ga vložil v imenu Slovenske
                  nacionalne stranke, ki pravi, da se odmerna osnova in mesečni denarni prejemki
                  usklajujejo polletno za nazaj na podlagi uradnih podatkov Zavoda Republike
                  Slovenije za statistiko o rasti povprečne plače. Mislim, da smo vsaj to dolžni
                  invalidom, ker drugače bo zopet ta naša deklarativna skrb za sočloveka in za
                  invalide zgolj na papirju. Hvala.</p>
            </sp>
            <sp xml:id="SDZ1-Redna-35-1995-10-17.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak.</p>
            </sp>
            <sp xml:id="SDZ1-Redna-35-1995-10-17.sp6">
               <speaker>ANTON PERŠAK:</speaker>
               <p>Spoštovane poslanke in poslanci! Rad bi v bistvu v imenu poslanske skupine
                  Demokratske stranke Slovenije tudi jaz izrekel podporo oziroma naše popolno
                  soglasje, da se čimprej sprejme, ne samo ta, ampak tudi ostali zakoni iz tega
                  paketa. Kljub temu, če smem tako reči, da je pač obravnava te zakonodaje prišla
                  nekoliko, zdaj za zadnjo obravnavo, v takem času, da ni bila ustrezno obravnavana
                  po vseh delovnih telesih in bo zato ostalo v zakonu nekaj nedorečenosti. Na to
                  opozarjajo ne nazadnje tudi amandmaji. Samo za ilustracijo - danes bomo sprejemali
                  amandma, da naj ta zakon začne veljati na dan, ki je že mimo, ki je že za nami,
                  kar tudi kaže na to dejstvo, da stvari niso čisto usklajene in ta amandma je
                  vložila Vlada.</p>
               <p>Rad bi opozoril, da je tudi za nas velik problem to, da bo prišlo samo pri tej
                  kategoriji do zmanjšanja prejemkov in še na eno stvar, da ostaja pač na nek način
                  odprto vprašanje vojnih invalidov in skupine prisilno mobiliziranih Slovencev, kar
                  bo - ostaja seveda dolg Vlade in tudi nas, da se to vprašanje na ustrezen način
                  čimprej uredi.</p>
               <p>Mi bomo podprli vrsto amandmajev, o nekaterih je bila že beseda, ki bi ta zakon še
                  izboljšali. Mislimo pa, kot rečeno, da bo nekaj vprašanj žal, ostalo in jih bo
                  treba najbrž še razreševati. Vsekakor je pa boljše, da ga danes sprejmemo, kot pa
                  da se še odlaga. Hvala.</p>
            </sp>
            <sp xml:id="SDZ1-Redna-35-1995-10-17.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Miran Potrč, izvolite.</p>
            </sp>
            <sp xml:id="SDZ1-Redna-35-1995-10-17.sp8">
               <speaker>MIRAN POTRČ:</speaker>
               <p>Gospod predsedujoči, poslanke in poslanci! Jaz se opravičujem, ker sem eno stvar
                  pozabil. Ne gre za nič drugega kot za opombo, pripombo in prosil bi, da jo
                  sekretariat in Vlada preverita, če imam prav. Jaz trdim, da imam. Potem predlagam,
                  da se samo ugotovi popravek.</p>
               <p>Namreč, v 41. členu je, po moji evidenci, prišlo brez amandmaja med drugo in
                  tretjo obravnavo do napake, ki je navidezno majhna, vsebinsko pa velika.</p>
               <p>V drugi obravnavi je pisalo v prvem odstavku tako: <q>"Pravico do invalidskega
                  dodatka ima vojni invalid I. do V. skupine, ne glede na starost in zmožnost za
                  delo ter vojni invalid VI. do X. skupine, ki je dopolnil 55 let starosti ali je
                  trajno popolnoma nezmožen za delo."</q> Zdaj je prišlo do spremembe in piše: <q>"ki je
                  dopolnil 55 let starosti in je trajno popolnoma nezmožen za delo."</q> Če je
                  opredelitev vsebinska, potem jo moramo rešiti z amandmajem, ker gre za napako. Če
                  pa gre samo za napako, potem prosim, da se to ugotovi in popravi, ker razlika pa
                  ni majhna. Namreč, v tem primeru <q>"in"</q> ali <q>"ali"</q> pomeni veliko razliko.Enkrat sta
                  komulativno dva pogoja, enkrat je pa eden ali drugi. Prosim, da se to ugotovi in
                  če imam prav, da gre za napako, se pač potem pri čistopisu ta napaka odpravi.
                  Hvala.</p>
            </sp>
            <sp xml:id="SDZ1-Redna-35-1995-10-17.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej, to se bo ugotovilo vsekakor pred glasovanjem. Prosim, državni
                  sekretar gospod Stušek ima besedo.</p>
            </sp>
            <sp xml:id="SDZ1-Redna-35-1995-10-17.sp10">
               <speaker>JANKO STUŠEK:</speaker>
               <p>Gospod predsedujoči, spoštovane poslanke in poslanci! Zahvaljujem se za opozorilo
                  in bi rad popravil, da je prišlo tudi do tiskovne napake. Mi smo ugotovili kar
                  nekaj takšnih tiskovnih napak, ki lahko vplivajo in smo tudi primerjali
                  avtentičnost teksta, ki ga je Vlada oddala in tudi to dali Sekretariatu za
                  zakonodajo, tako da je poleg teh še tudi v drugih zakonih nekaj. Poleg teh pa še
                  nekaj. Tako, da je pravilo <q>"ali"</q>. Hvala lepa.</p>
            </sp>
            <sp xml:id="SDZ1-Redna-35-1995-10-17.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Torej v tem trenutku lahko jemljemo na znanje, da je pravilno <q>"ali"</q>.
                  Besedilo, ki ga imamo objavljenega, je pa tiskovna napaka <q>"in"</q>. Skratka, 41. člena
                  ni potrebno spreminjati, pač pa ugotovitveno popraviti in na tistem mestu stoji
                  namesto <q>"in"</q> <q>"ali"</q>. Želi še kdo besedo v razpravi? Opozarjajo me, da tega popravka
                  ni mogoče na tak ugotovitveni način uvrstiti. Imamo uradno besedilo, podpisano s
                  strani Vlade, zato je potrebno uradno, s podpisom Vlade dobiti tudi popravek
                  besedila, sicer bi morali ugotoviti na osnovi našega poslovnika, da smo dobili
                  nepravilno besedilo kot podlago za tretjo obravnavo, ker ne ustreza rezultatu
                  druge obravnave. Se pravi, da tak popravek moramo dobiti z uradnim podpisom, ker
                  mi ne moremo ugotovitveno sami predlagatelji spreminjati predloga. Bomo tudi to
                  uredili, brez skrbi. Želi še kdo besedo v razpravi? <stage>(Nihče.)</stage></p>
               <p>Zato prehajamo h glasovanju. Prejeli ste pregled amandmajev, datiran je s 25.
                  septembrom letošnjega leta. K 1. členu imamo dva povezana amandmaja. Prvi je
                  amandma na drugi amandma. Ta amandma na amandma se glasi: Tretji odstavek
                  amandmaja Združene liste socialnih demokratov se črta. <q>"Predlagatelj je gospod
                  Ivan Verzolak. Matično delovno telo amandmaja ne podpira. Nanaša pa se na
                  naslednji amandma, ki je pa sedaj popravljen oziroma dopolnjen in se sedaj glasi
                  tako: za drugim odstavkom se dodajo trije novi odstavki, ki se glasijo: "</q>Vojni
                  invalidi se v skladu z zakonom lahko združujejo v društva vojnih invalidov.
                  Društvom vojnih invalidov se lahko podeli status društva, ki deluje v javnem
                  interesu. O podelitvi statusa odloča ministrstvo, pristojno za vojne invalide na
                  podlagi temeljnega akta in programa društva, ki zagotavlja dejavnost javnega
                  pomena zlasti na področju socialno zdravstvenega varstva, rehabilitacije in
                  vključevanja invalidov v okolje in delo, ter na podlagi dejanske aktivnosti in
                  porabe sredstev društva v določenem obdobju, iz katerega je razvidno, da delovanje
                  društva presega interes njegovih članov.<q>" Nato: "</q>Kriteriji za presojo o določitvi
                  statusa društva so še pretežna poraba sredstev društva za namene javnega interesa,
                  zagotovljen nadzor nad porabo javnih sredstev in pogodbeno urejena razmerja med
                  društvom in ministrstvom za uresničevanje dejavnosti, ki so javni interes. Status
                  društva, ki deluje v javnem interesu, podeli pristojni minister. Društva vojnih
                  invalidov pridobijo z dnem uveljavitve tega zakona lastninsko pravico na družbeni
                  lastnini, s katero razpolagajo ob uveljavitvi tega zakona." Predlagatelj je gospod
                  Miran Potrč. Matično delovno telo podpira. Želi kdo besedo o teh dveh amandmajih?
                  Gospod Ivan Verzolak, izvolite.</p>
            </sp>
            <sp xml:id="SDZ1-Redna-35-1995-10-17.sp12">
               <speaker>IVAN VERZOLAK:</speaker>
               <p>Jaz bi samo razložil, kaj moj amandma predlaga, in sicer tretji odstavek se črta.
                  To je amandma Združene liste. In sicer zakaj? Predlagatelj amandmaja predlaga, da
                  društva vojnih invalidov pridobijo z dnem uveljavitve zakona lastninsko pravico na
                  družbeni lastnini, s katero razpolagajo ob uveljavitvi tega zakona. Rešitev, ki jo
                  predvideva Združena lista, prehiteva predlog zakona o društvih, ki je prav tako v
                  tretji obravnavi. V 37. členu navedenega zakona je določba, ki določa, da se
                  društva lastninsko preoblikujejo v skladu s posebnim zakonom. Z amandmajem
                  predlagamo črtanje tretjega odstavka. Namreč ni nikakršnih razlogov, da bi
                  prehitevali rešitev, ki jo predvideva predlog zakona o društvih v 37. členu.
                  Amandma, ki ga predlaga Združena lista k 1. členu predloga zakona o vojnih
                  invalidih, neupravičeno favorizira društva vojnih invalidov glede na ostala
                  društva, ki se bodo morala lastniniti po posebnem zakonu in v katerem bodo
                  natančno določeni kriteriji, ki jih bodo ta društva morala izpolnjevati, da bi se
                  lahko olastninila, medtem pa predlagatelj društvom vojnih invalidov mehanično
                  dopušča preoblikovanje družbene lastnine v privatno brez posebnih kriterijev, ki
                  jih bo zakon predvidel za druga društva.</p>
               <p>Amandma k 1. členu po našem mnenju ni potreben in je odveč. Namreč povsem
                  nepotrebno povzema drugi odstavek 42. člena Ustave Republike Slovenije, ki
                  zagotavlja vsakemu državljanu pravico, da se svobodno združuje. Iz dikcije
                  amandmaja bi se dalo razumeti, kot da zakon o društvih in ustava ne dopuščata
                  vojnim invalidom združevanja v društva vojnih invalidov in da je le-to potrebno
                  popraviti s predloženim amandmajem. Drugi odstavek 3. člena predloga zakona o
                  društvih predvideva, da se lahko društvom v skladu s posebnimi predpisi podeli
                  status društva, ki deluje v javnem interesu. Zato je povsem odveč drugi odstavek
                  amandmaja Združene liste, ki povzema isto rešitev.</p>
               <p>Zaradi navedenega menimo, da bi bilo potrebno, če bi predlagatelj amandmaja
                  ponovno premislil predlagano rešitev z vidika določb predloga zakona o društvih.
                  Hvala.</p>
            </sp>
            <sp xml:id="SDZ1-Redna-35-1995-10-17.sp13">
               <speaker>PODPREDSEDNIK DR. LEV KRET:</speaker>
               <p>Hvala lepa. Želi še kdo besedo o teh dveh amandmajih. Gospod Miran Potrč,
                  izvolite.</p>
            </sp>
            <sp xml:id="SDZ1-Redna-35-1995-10-17.sp14">
               <speaker>MIRAN POTRČ:</speaker>
               <p>Hvala lepa. Samo v pojasnilo. Gospod kolega Verzolak je najbrž dve stvari
                  spregledal. Namreč, govoril je, da zakon o društvih še ni sprejet, pa je že
                  sprejet in to je pač možno urediti, jaz ne rečem, da je obvezno, ampak slej ko
                  prej je obvezno urediti. Ali danes ali pa čez nekaj časa, mi predlagamo danes, ker
                  nima smisla s tem odlašati. In drugo, govoril je, da mi prepisujemo ustavo. Gospod
                  Verzolak, ko si boste vzeli čas in prebrali zakon o društvih, boste videli, da to
                  ni povezano s prostovoljnim združevanjem, ampak s posebnim vprašanjem, ki ga zakon
                  o društvih ureja, to je, da področna zakonodaja ureja pogoje, pod katerimi se
                  nekemu društvu na podlagi prostovoljnega združevanja lahko podeli status javnega
                  interesa in oboje je z zakonom treba urediti. Jaz pričakujem, da boste uredili,
                  tako kot je predlagano. Hvala.</p>
            </sp>
            <sp xml:id="SDZ1-Redna-35-1995-10-17.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Izidor Rejc, izvolite.</p>
            </sp>
            <sp xml:id="SDZ1-Redna-35-1995-10-17.sp16">
               <speaker>IZIDOR REJC:</speaker>
               <p>Spoštovani predsednik, gospe in gospodje! Zadnji del tega amandmaja pod b), ki
                  govori seveda o lastninskih pravicah in družbeni lastnini, ne glede na to, kaj je
                  kdo rekel, menim, da je bilo povsem nedvomno rečeno, da se to uredi s posebnim
                  zakonom, ker je ta problematika izjemno zahtevna in menimo, da mora Vlada
                  pripraviti posebni zakon, ki bo urejeval in seveda tudi za invalide. Hvala.</p>
            </sp>
            <sp xml:id="SDZ1-Redna-35-1995-10-17.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite. Gospod Ivan Sisinger.</p>
            </sp>
            <sp xml:id="SDZ1-Redna-35-1995-10-17.sp18">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Moram se vrniti na sejo matičnega
                  odbora, ko smo zadevo obravnavali, kajti ne gre za vprašanje samo pri tem zakonu,
                  ampak gre za vprašanje pri ostalih dveh zakonih, kjer smo prav tako na matičnem
                  odboru potrdili amandma, ki je vezan tudi na ostale. Zaradi česa? Zaradi tega, ker
                  zakon o društvih, kjer je govor o tako imenovanem lastninjenju in seveda govori
                  tudi o tem, da se bodo za posamezne zadeve, konkretno, ko bomo obravnavali lovski
                  zakon, da smo bližje tej rešitvi, bomo seveda tudi tam povedali, da lovci z
                  uveljavitvijo tega zakona postanejo seveda lastniki tudi na tej družbeni premični
                  in nepremični lastnini, tako kot bomo to naredili z nekaterimi drugimi zakoni za
                  druga področja, zato seveda, ker smo v matičnem odboru po obširni razpravi skoraj
                  soglasno potrdili in se izrekli za podporo temu amandmaju, ampak ne zaradi tega,
                  da zdaj tu začnemo, začnemo pač pri teh zakonih. Mi bomo tudi pri vseh drugih
                  zakonih normalno predlagali, da društva postanejo lastniki pri tisti svoji
                  družbeni imovini, tam, kjer bomo zakonodajo obravnavali in jaz seveda bom glasoval
                  za ta amandma, ker sem tudi glasoval na matičnem odboru za njega in seveda vas
                  prosim, da podpremo to, ker sicer ne vem, kdaj bo lahko to vprašanje rešeno.
                  Sigurno v roku leto dni in še več ne, to pa bi seveda bilo v škodo tudi tem in
                  drugim društvom. Jaz bom seveda podprl in takšno je bilo tudi stališče na matičnem
                  odboru.</p>
            </sp>
            <sp xml:id="SDZ1-Redna-35-1995-10-17.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Izidor Rejc, izvolite.</p>
            </sp>
            <sp xml:id="SDZ1-Redna-35-1995-10-17.sp20">
               <speaker>IZIDOR REJC:</speaker>
               <p>Spoštovani predsednik, gospe in gospodje! Verjamem, da je matično delovno telo to
                  podprlo. Mislim, saj tako tudi piše, vendar menim, da pozabljamo na neke osnovne
                  principe. Mi smo se ob sprejemanju zakona o društvih veliko o tem pogovarjali in
                  seveda sprejeli tudi sklep, da to Vlada s posebnim zakonom uredi. Gre za izjemno,
                  bi rekel razsežno področje in različna društva, ki bi pač s tem dobila nek model,
                  pa najbrž, da ta model ne bo ustrezen za druge. Se pravi, tudi ne bomo imeli v tej
                  ljubi državi toliko zakonov, da bomo za vsako društvo imeli svoj zakon.</p>
               <p>Tega ne morem podpreti in menim, da to skače iz nekega principa. Menim, da se je
                  treba držati nekega principa, v katerem bomo uredili stvari, da bo nekako
                  objektivno in v redu, ne pa da bomo z nečim prehiteli, vse ostalo pa postavili
                  pred dejstvo, da bodo nejevoljni in izsiljevali svoje variante. Sem absolutno
                  proti. Hvala.</p>
            </sp>
            <sp xml:id="SDZ1-Redna-35-1995-10-17.sp21">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Miloš Pavlica, izvolite.</p>
            </sp>
            <sp xml:id="SDZ1-Redna-35-1995-10-17.sp22">
               <speaker>MILOŠ PAVLICA:</speaker>
               <p>Hvala. Strinjam se, da je bila že široka diskusija o zakonu o društvih. Ob zakonu
                  o društvih smo sprejeli nesporno dikcijo po dolgi diskusiji, da se lastninjenje
                  uredi s posebnimi zakoni. Gre za področne zakone. Trenutno imamo na mizi tri od
                  teh področnih zakonov. Nekaj jih bomo še dobili. Pred nami je pokojninski, lovski
                  itd. Res da smo tam sprejeli sklep, da Vlada nekaj pripravi. Zdaj imamo
                  priložnost, ko imamo vendarle v tretji obravnavi te zakone, da s področnimi,
                  specialnimi zakoni uredimo vprašanje lastnine v skladu s tem, kot smo sprejeli
                  pred dobrimi 12 dnevi v tem Državnem zboru s posebnim zakonom o društvih. Lahko to
                  odmislimo in bomo imeli čez nekaj časa ponovno te zakone v obravnavi, da bomo
                  uredili samo to vprašanje, kar je bilo tudi z vidika ekonomičnosti dela tega
                  Državnega zbora skrajno neracionalno. Zato vendarle predlagam, da na osnovi tega,
                  kar smo imeli v široki diskusiji na odboru in že v tem Državnem zboru o lastnini
                  društev, da vendarle, ko imamo zdaj priložnost, uredimo zadevo, tako kot je
                  dogovorjeno v zakonu o društvih, ki smo ga - poudarjam še enkrat - pred 12 dnevi
                  sprejeli v tem Državnem zboru. Hvala.</p>
            </sp>
            <sp xml:id="SDZ1-Redna-35-1995-10-17.sp23">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Izidor Rejc, izvolite.</p>
            </sp>
            <sp xml:id="SDZ1-Redna-35-1995-10-17.sp24">
               <speaker>IZIDOR REJC:</speaker>
               <p>Gospod podpredsednik, gospe in gospodje! Pri vsakem lastninskem pristopu vedno
                  izhajamo iz nekega ugotavljanja, kaj je bilo v preteklem času. To je prvo in
                  osnovno vodilo vsakega lastninskega preoblikovanja. Zdaj se pa kar odločimo na
                  hitro: dajmo sem, tja, ne glede na to, na kakšni osnovi so nastale te stvari.
                  Menim, da tega ne moremo tako reševati. Zraven tega pa država oziroma Vlada mora
                  vedeti, da se mora lotiti tega problema in ga celovito rešiti. Če bomo pa to  vsak
                  posebej naredili, potem bomo imeli verjetno še 210 lastninskih zakonov in tega ne
                  bo nikoli konec. Menim, da je to zelo neodgovoren pristop Vlade, da to tako
                  rešuje. V tem primeru ne morem reči, da je Vlada kriva. Kriv je pač tisti, ki je
                  napisal amandma in seveda odbor, ki to potrjuje. Menim, da je bistvo vsakega
                  lastninskega preoblikovanja v tem, da se vidi, od kod, s kakšnimi sredstvi in na
                  kakšen način so določene vrednosti družbene lastnine nastale. Od tu se potem lahko
                  takoj vse reši in mislim, da je to tudi zadeva, ki mora biti predmet - ne bom
                  rekel revizij - nekega vpogleda v neko stvar, kjer se vidi, od kod je in zakaj je
                  in najbrž ne bom nikoli proti temu, da dobijo morda vse, ampak naj se vidi, kaj in
                  kako je ta zadeva, ne pa kar na juriš in kar naenkrat vse to rešiti, pa ne glede,
                  kako to bo in seveda, ko bodo pa drugi prišli, bodo prišli pod žarnico, kot se
                  temu reče in na osnovi tega bodo določena nesorazmerja, neobjektivnosti, za kar
                  menim, da imamo dovolj časa in da ima Vlada čas, da to pripravi. Hvala.</p>
            </sp>
            <sp xml:id="SDZ1-Redna-35-1995-10-17.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Ivan Verzolak.</p>
            </sp>
            <sp xml:id="SDZ1-Redna-35-1995-10-17.sp26">
               <speaker>IVAN VERZOLAK:</speaker>
               <p>Jaz bi samo prosil, da podprete moj predlog, to se pravi k 1. členu, da se amandma
                  Združene liste k 1. členu oziroma tretji odstavek amandmaja, da se črta. Mislim,
                  da je že gospod dovolj nazorno povedal in naj se te zadeve rešujejo kompleksno, ne
                  pa, da jih prehitevamo. Za nekatere velja po bližnjici, ostali bodo pa pač po
                  rednem postopku, pod drobnogledom. Mislim, da je to zopet neka protekcija, ki si
                  jo Združena lista jemlje in hoče stvari po svoje urejati. Hvala.</p>
            </sp>
            <sp xml:id="SDZ1-Redna-35-1995-10-17.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem na glasovanje najprej
                  amandma na amandma, ki ga je vložil gospod Ivan Verzolak. Ugotovimo sklepčnost!
                     <stage>(55 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da je bil ta amandma na amandma sprejet.</p>
               <p>Dajem na glasovanje še amandma Združene liste, za katerega sem vam prej popravke
                  še prebral. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je bil ta amandma sprejet.</p>
               <p>Dajem v obravnavo in na glasovanje amandma k 2. členu. 2. člen se spremeni, tako
                  da se glasi: <q>"Vojaški vojni invalid je oseba iz prvega odstavka 1. člena tega
                  zakona, ki je dobila okvaro zdravja pri opravljanju vojaških ali drugih dolžnosti
                  za cilje obrambe ali varnosti Republike Slovenije ter oseba, ki je dobila okvaro
                  zdravja v enakih okoliščinah v bojih za obrambo slovenske severne meje 1918 in
                  1919 kot udeleženec narodno-osvobodilne vojne Slovenije od 1941 do 1945, ali ob
                  vojaški agresiji na Republiko Slovenijo 1991"</q>. Predlagatelj je Vlada, matično
                  delovno telo podpira. Želi kdo besedo? <stage>(Nihče.)</stage> Zato dajem ta
                  amandma na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>K 10. členu. V 10. členu se besedi <q>"eno leto"</q> nadomestita z besedama <q>"tri leta"</q>.
                  Predlagatelj je Vlada, matično delovno telo podpira. Želi kdo besedo? Gospod Tone
                  Peršak, izvolite.</p>
            </sp>
            <sp xml:id="SDZ1-Redna-35-1995-10-17.sp28">
               <speaker>ANTON PERŠAK:</speaker>
               <p>Spoštovane poslanke in poslanci! Jaz bom povedal samo to, zakaj ne bom glasoval za
                  ta amandma, ampak bom glasoval proti. Ne iz kakršnihkoli razlogov kakršnegakoli
                  imolarizma ali vamoralizma, kot bi se mogoče komu zdelo. Ta amandma namreč govori
                  o pravicah, ki preidejo na partnerja na osnovi življenja v tako imenovani
                  izvenzakonski skupnosti, ampak zato, ker želi amandma Vlade to obdobje, ki je
                  obvezno kot pogoj za prehod take pravice podaljšati, ustava in zakon, ki urejata
                  razmerja, tako imenovana družinska oziroma zakonska razmerja, pa govorita, da sta
                  ti dve skupnosti izenačeni. Jaz verjamem, da se marsikdo s tem ne strinja, ampak
                  dejstvo je, da to v ustavi in zakonu piše. Mogoče bo kdo ugovarjal, češ, da
                  pokojninski zakon to ureja drugače. To je res, vendar ta tudi pravi, da se za
                  posamezne skupine uredi potem to s posebnim zakonom, zato mislim, da je rešitev,
                  ki je v zakonu in ki je v drugi obravnavi prišla v zakon, dobra in bom glasoval,
                  kot rečeno, proti amandmaju. Hvala.</p>
            </sp>
            <sp xml:id="SDZ1-Redna-35-1995-10-17.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Nihče.)</stage> Dajem ta amandma na
                  glasovanje. Ugotovimo sklepčnost! <stage>(60 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je amandma sprejet.</p>
               <p>K 33. členu - imamo dva povezana amandmaja. Se pravi, najprej amandma na amandma
                  Vlade. Prvi odstavek amandmaja Vlade Republike Slovenije k 33. členu se črta,
                  predlagatelj je gospod Miran Potrč. Matično telo tega ne podpira, nanaša pa se na
                  naslednjega.</p>
               <p>V drugem odstavku 33. člena se črta beseda <q>"rednim"</q>; besedilo <q>"da si bo v roku, ki
                  ne presega dvakratnega trajanja rednega roka"</q>, pa se nadomesti z besedilom <q>"da si
                  bo v rednem roku."</q></p>
               <p>Za drugim odstavkom 33. člena se doda nov tretji odstavek, ki se glasi: <q>"Vojni
                  invalid, ki mu je priznana pravica do poklicne rehabilitacije z izobraževanjem, je
                  upravičen tudi do povračila šolnine, če se izobražuje v javnem
                  vzgojnoizobraževalnem zavodu ali pri pravni ali fizični osebi, ki opravlja vzgojno
                  izobraževalno dejavnost kot javno službo."</q> Sedanji tretji odstavek postane četrti
                  odstavek. Predlagatelj je Vlada, matično delovno telo podpira. Želi kdo besedo o
                  teh dveh amandmajih? <stage>(Nihče.)</stage></p>
               <p>Dajem najprej amandma na amandma na glasovanje. Ugotovimo sklepčnost! <stage>(59
                     prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da ta amandma na amandma ni sprejet.</p>
               <p>Dajem na glasovanje amandma. Ugotovimo sklepčnost! <stage>(57
                  prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>K 62. členu - v tretji in četrti alinei 62. člena se besedilo <q>"ki so pridobitno
                  nezmožni in so postali nezmožni pred svojim 15 letom oziroma 27 letom starosti, če
                  so se redno šolali"</q> nadomesti z besedilom <q>"in glede popolne nezmožnosti za delo
                  izpolnjujejo pogoje za pravico do družinske invalidnine"</q>. Predlagatelj je Vlada,
                  matično delovno telo podpira. Želi kdo besedo? <stage>(Nihče.)</stage> Dajem ta
                  amandma na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>K 78. členu sta vložena dva amandmaja, ki pa se ne povezujeta. Zato dajem najprej
                  v obravnavo prvega.</p>
               <p>Prvi odstavek 78. člena se spremeni, tako da se glasi: "Odmerna osnova in mesečni
                  denarni prejemki po tem zakonu se usklajujejo polletno za nazaj, na podlagi
                  uradnih podatkov Zavoda</p>
               <p>Republike Slovenije za statistiko o rasti povprečne plače." Predlagatelj je gospod
                  Zmago Jelinčič. Matično delovno telo amandmaja ne podpira. Želi kdo besedo?
                     <stage>(Nihče.)</stage> Dajem ta amandma na glasovanje. Ugotovimo sklepčnost!
                     <stage>(51 prisotnih.)</stage> Kdo je za? <stage>(7 poslancev.)</stage> Je kdo
                  proti? <stage>(26 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Naslednji amandma k istemu členu. V 78. členu se doda nov drugi odstavek, ki se
                  glasi: "Prva uskladitev po prejšnjem odstavku se opravi z dnem uveljavitve zakona,
                  pri čemer se upoštevajo podatki Zavoda Republike Slovenije za statistiko o rasti
                  cen življenjskih potrebščin od 1.1.1995. Predlagatelj je gospod Miran Potrč.
                  Matično delovno telo amandmaja ne podpira. Želi kdo besedo? <stage>(Ne.)</stage>
                  In dajem ta amandma na glasovanje. Ugotovimo sklepčnost! <stage>(57
                     prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>K 81. in 82. členu: 81. in 82. člen se združita v en 81. člen, ki se glasi: "Če
                  vojni invalid na podlagi invalidnosti, ki je podlaga za priznanje tega statusa,
                  pridobi tudi pravico do invalidnine ali pravico do invalidske pokojnine po
                  predpisih o pokojninskem in invalidskem zavarovanju brez pokojninske dobe ali ob
                  dopolnjeni pokojninski dobi, krajši od petih let, lahko po lastni izbiri uživa
                  pravico do invalidnine in dodatka za posebno invalidnost po tem zakonu, ali
                  pravico do invalidnine oziroma pravico do invalidske pokojnine po predpisih o
                  pokojninskem in invalidskem zavarovanju. Vojni invalid, ki izbere in uživa pravico
                  do invalidnine ali pravico do invalidske pokojnine po predpisih o pokojninskem in
                  invalidskem zavarovanju, lahko uveljavi druge pravice po tem zakonu, razen pravice
                  do invalidnine in dodatka za posebno invalidnost. Če vojni invalid pridobi pravico
                  do invalidnine ali pravico do invalidske pokojnine po predpisih o pokojninskem in
                  invalidskem zavarovanju na podlagi nove invalidnosti, na katere je vplivala
                  njegova prejšnja vojna invalidnost, še naprej uživa pravico do invalidnine in
                  dodatka za posebno invalidnost po tem zakonu ob pogoju, da je bil najmanj pet let
                  v delovnem razmerju s polnim delovnim časom, ali je imel status zavarovanca na
                  drugi podlagi, preden je nastala nova invalidnost.</p>
               <p>Predlagatelj je Vlada. Matično delovno telo amandma podpira. Želi kdo besedo?
                     <stage>(Ne.)</stage></p>
               <p>Dajem ta amandma na glasovanje. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>K 83. členu: v 83. členu se za besedo invalidnine črta vejica in besedilo <q>"ki je
                  to pravico uveljavil po osebi, umrli v okoliščinah iz 3. člena tega zakona"</q>.
                  Besede <q>"pa umrli ni imel pokojninske dobe"</q>, se nadomestijo z besedilo <q>"pa umrli
                  vojni invalid, prejemnik invalidske pokojnine, ni izpolnjeval pogojev za
                  kumuliranje pravic iz 81. člena tega zakona oziroma oseba, umrla v okoliščinah za
                  priznanje statusa vojnega invalida po tem zakonu, do smrti ni dopolnila najmanj
                  pet let pokojninske dobe"</q>. Vlagatelj je Vlada. Matično delovno telo podpira, gre,
                  kot vidite iz opombe, za uskladitev s pravkar sprejetim enovitim 81. členom. Želi
                  kdo besedo? <stage>(Ne.)</stage></p>
               <p>Dajem ta amandma na glasovanje. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(38 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>K 134. členu: v 134. členu se besedilo <q>"1. junija 1995"</q> nadomesti z besedilom <q>"1.
                  oktobra 1995"</q>. Predlagatelj je Vlada. Matično delovno podpira. Sedaj ta amandma ni
                  primer za spreminjanje. Vlada bi ga morala glede datuma, ki je 1. oktober, ki je
                  že minil popraviti. Zato pričakujem predlog Vlade, kako bo popravila svoj amandma.
                  Prosim. ...<stage>(Medsebojni pogovor.)</stage>... Če tako mislite, lahko to
                  sprejemamo tudi kot uskladitveni amandma. Ampak mislim, da je bolje, da naredi
                  popravek. Napaka je namreč samo v tem, da je ta datum že minil, česar Vlada ni
                  morala vedeti, ko je predlagala ta amandma. Zato gre dejansko za popravek. V
                  vsakem primeru moramo pa počakati, da bo predstavnik Vlade uradno povedal, kaj
                  predlaga.</p>
               <p>Besedo ima državni sekretar gospod Janko Stušek. Pričakujem, da bo vaš predlog
                  vseboval tudi spremembo glede ostalih dveh zakonov, ker gre za iste datume, če se
                  ne motim. Izvolite.</p>
            </sp>
            <sp xml:id="SDZ1-Redna-35-1995-10-17.sp30">
               <speaker>JANKO STUŠEK:</speaker>
               <p>Gospod predsedujoči, spoštovane poslanke in poslanci! Datum, ki ga je predlagala
                  Vlada ob obravnavi pred prekinitvijo zbora, je bil 1. november, kar pa tudi v teh
                  pogojih, ki so zdaj, ni več smiseln in realen. Namreč, 1. oktober je bil celo še
                  pred tem oziroma popravek Vlade pravilno, se oproščam, in smo na odboru predlagali
                  celo datum 1. november, kar že zdaj ni več smiselno, ker bo še takrat veljavnost
                  zakona, ki je v paketu z vsemi tremi, ravno tako vprašljiva. Zato pač predlagamo
                  tudi zaradi nekaterih drugih postopkov, ki bi bili vezani na ta datum, da
                  sprejmete uskladitev, kar s 1. januarjem 1996. To bi bil popravek amandmaja Vlade.
                  Hvala.</p>
            </sp>
            <sp xml:id="SDZ1-Redna-35-1995-10-17.sp31">
               <speaker>PODPREDSEDNIK DR. LEV KRET:</speaker>
               <p>To velja za vse tri zakone? ...<stage>(Odgovor iz klopi - se ne sliši.)</stage>...
                  Torej amandma k 134. členu se s tem popravkom glasi: v 134. členu se besedilo <q>"1.
                  junija 1995"</q> nadomesti z besedilom <q>"1. januarja 1996"</q>. Želi kdo besedo o tem
                  amandmaju? Ugotavljam, da ne in ga dajem na glasovanje. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Sprašujem, preden dam na glasovanje zakon v celoti v tretji obravnavi, če želi še
                  kdo besedo, opozoriti na kakšno neskladje ali kaj podobnega? <stage>(Ne.)</stage>
                  Dajem na glasovanje zakon v celoti. Ugotovimo sklepčnost! <stage>(42
                     prisotnih.)</stage> Glasujemo o zakonu v celoti, prosim, da ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta zakon sprejeli in s tem zaključujem to točko dnevnega
                  reda.</p>
               <p>Prehajam na <title>30. TOČKO DNEVNEGA REDA - PREDLOG ZAKONA O ŽRTVAH VOJNEGA
                     NASILJA</title>, tretja obravnava.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  predstavnik Vlade besedo? <stage>(Ne.)</stage> Predlog zakona je obravnaval Odbor
                  za zdravstvo, delo, družino in socialno politiko kot matično delovno telo. Želi
                  besedo poročevalec odbora? <stage>(Ne.)</stage> Želi besedo predstavnik
                  sekretariata? <stage>(Ne.)</stage> Želijo besedo predstavniki poslanskih skupin?
                     <stage>(Ne.)</stage> Besedo dajem poslankam in poslancem. Želi kdo besedo k
                  temu zakonu? <stage>(Nihče.)</stage></p>
               <p>Zato prehajamo h glasovanju o posamičnih amandmajih, ki so bili vloženi v tretji
                  obravnavi. Dobili ste pregled amandmajev k temu zakonu s 25.septembrom 1995.
                  Najprej imamo dva povezana amandmaja k 2. členu, potem imamo pa še dva povezana
                  amandmaja k 2. členu in nato še en amandma k 2. členu. Predlagam, da ne bi bila
                  razprava pomešana, da najprej obravnavamo prva dva amandmaja, ki sta med seboj
                  povezana torej ta, ki sta pod a in b in sicer amandma na amandma Vlade k 2. členu.
                  Amandma Vlade k 2. členu se spremeni, tako da se glasi: za besedama <q>"delovni
                  deportiranec"</q> se postavi vejica, črta beseda <q>"ali"</q> in za besedo <q>"interniranec"</q>
                  doda besedo <q>"ali nasilno odvzele staršem, ukradeni otrok oziroma so bili najdeni,
                  najdeni otrok"</q> ter postavi pika. Nadaljnje besedilo prvega odstavka in drugi
                  odstavek se črta." Predlagatelj je gospod Ivan Verzolak, matično delovno telo ne
                  podpira.</p>
               <p>In b) na katerega se ta amandma na amandma nanaša: <q>"Za besedama "</q>delovni
                  deportiranec<q>" se postavi vejica, črta beseda "</q>ali<q>" in za besedo "</q>interniranec<q>"
                  doda besedilo "</q>ali nasilno odvzele staršem <stage>(ukradeni otrok)</stage>" ter
                  postavi pika. Nadaljnje besedilo prvega odstavka in drugi odstavek se črta.
                  Predlagatelj je Vlada, matično delovno telo amandmaja ne podpira. Opozorilo pri
                  amandmaju na amandma ste verjetno videli. V kolikor bi ta amandma na amandma
                  sprejeli, je glasovanje o amandmajih b), e), d) brezpredmetno, ker se prekrivajo.
                  Želi kdo besedo o teh dveh amandmajih, ki sta med seboj povezana? Ugotavljam, da
                  niče.</p>
               <p>Na glasovanje dajem najprej amandma na amandma. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(28
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Sedaj dajem na glasovanje amandma Vlade. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da tega amandmaja nismo sprejeli.</p>
               <p>Še naprej, k 2. členu imamo dva povezana amandmaja. Najprej amandma na amandma
                  Združene liste k 2. členu, ki ga je vložil gospod Ivan Verzolak, ki predlaga:
                  <q>"Tretji odstavek amandma se črta."</q> Matično delovno telo amandmaja ne podpira.
                  Potem je amandma: <q>"V prvem odstavku 2. člena se besedilo: "</q>ukraden otrok<q>"
                  nadomesti z besedilom "</q>nasilno odvzeta staršem, ukradeni otrok.<q>" Za dosedanjim
                  tretjim odstavkom se dodajo trije novi odstavki, ki se glasijo: "</q>Žrtve vojnega
                  nasilja se lahko v skladu z zakonom združujejo v društva žrtev vojnega nasilja.
                  Društvu žrtev vojnega nasilja se lahko podeli status društva, ki deluje v javnem
                  interesu. O podelitvi statusa odloča ministrstvo, pristojno za žrtve vojnega
                  nasilja na podlagi temeljnega akta in programa društva, iz katerih je razvidno, da
                  delovanje društva presega interese njegovih članov. Društva žrtev vojnega nasilja
                  pridobijo z dnem uveljavitve tega zakona lastninsko pravico na družbeni lastnini,
                  s katero razpolagajo ob uveljavitvi tega zakona. Predlagatelj je gospod Miran
                  Potrč. Matično delovno telo podpira. Dajem ta dva amandmaja, ki sta povezana, v
                  obravnavo. Besedo ima gospod Miran Potrč, izvolite.</p>
            </sp>
            <sp xml:id="SDZ1-Redna-35-1995-10-17.sp32">
               <speaker>MIRAN POTRČ:</speaker>
               <p>Gospod predsedujoči, kolegice in kolegi! Opravičujem se, ampak zaradi opozoril, ki
                  so bila s strani Vlade in sekretariata kasneje dana, gre v tem primeru za isto
                  dopolnitev kriterijev. Najbolje je, da vam preberem, da se v drugem odstavku za
                  besedami <q>"na podlagi temeljnega akta in programa društva"</q> besedilo do konca črta
                  in nadomesti z novim besedilom: <q>"ki zagotavlja dejavnost javnega pomena zlasti na
                  področju socialno zdravstvenega skrbstva in zgodovinskega izročila, okoliščin in
                  trpljenja žrtev vojnega nasilja, ter na podlagi dejanske aktivnosti in porabe
                  sredstev društva v določenem obdobju, iz katerega je razvidno, da delovanje
                  društva presega interese njegovih članov. Kriteriji za presojo o določitvi statusa
                  društva so še: pretežna poraba sredstev društva za namene javnega interesa,
                  zagotovljen nadzor nad porabo javnih sredstev in pogodbeno urejena razmerja med
                  društvom in ministrstvom, pristojnim za uresničevanje dejavnosti, ki so javni
                  interes. Status društva, ki deluje v javnem interesu podeli pristojni minister."</q>
                  Besedilo je v bistvu enako, kot je bilo pri prejšnjem členu, samo da glede na
                  dejavnost društva, je ta javni interes drugače opredeljen. Hvala.</p>
            </sp>
            <sp xml:id="SDZ1-Redna-35-1995-10-17.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ta popravek sem prejel v pisni obliki. Ugotavljam,
                  da ne.</p>
               <p>Prehajamo h glasovanju, Na glasovanje dajem najprej amandma na amandma, ki ga je
                  vložil gospod Ivan Verzolak. Ugotovimo sklepčnost! <stage>(49
                  prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(30
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Na glasovanje dajem amandma gospoda Mirana Potrča s popravkom, ki ga je pravkar
                  prebral. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>V obravnavo dajem amandma na 2. strani pod točko e): <q>"V osmi vrstici prvega
                  odstavka se veznik "</q>in<q>" nadomesti z vejico in vstavita besedici "</q>najden in<q>""</q>.
                  Predlagatelj je gospod Ivan Verzolak, matično delovno telo amandmaja ne podpira.
                  Želi kdo besedo o tem amandmaju k 2. členu? Ugotavljam, da ne in ga dajem na
                  glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>Naslednji amandma je k 4. členu. Besedilo 4. člena se spremeni, tako da se glasi:
                  "Ob pogojih iz 2. člena in prvega odstavka 3. člena tega zakona je žrtev vojnega
                  nasilja po tem zakonu tudi oseba, ki je bila z aktom okupacijskih oblasti prisilno
                  mobilizirana, prisilni mobiliziranec v redne vojaške enote okupatorja, razen če je
                  pridobila častniški čin, ali je bila pripadnik fašistične oziroma nacistične
                  stranke ali njunih enot. Predlagatelj je Vlada, matično delovno telo podpira. Ali
                  želi kdo besedo? Ugotavljam, da ne in dajem amandma na glasovanje. Ugotovimo
                  sklepčnost! <stage>(52 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli.</p>
               <p>K 7. členu: črta se besedilo 7. člena. Predlagatelj je Vlada, matično delovno telo
                  ne podpira. Ali želi kdo besedo? Ugotavljam, da ne in dajem ta amandma na
                  glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(35
                     poslancev.)</stage></p>
               <p>Ugotavljam, da amandma ni bil sprejet.</p>
               <p>K 8. členu imamo povezana amandmaja. Amandma na amandma Vlade k 8. členu: v 8.
                  členu se za besedami <q>"doživljenjska mesečna renta"</q> postavi pika, 8. točka pa se
                  črta. Predlagatelj je gospod Miran Potrč, matično delovno telo amandmaja ne
                  podpira. Amandma na amandma je umaknjen. To se pravi, da imamo samo amandma pod
                  b): v 8. členu se za besedama <q>"posebnem zakonu"</q> postavi pika, 7. in 8. točka pa se
                  črtata. Predlagatelj je Vlada, matično delovno telo amandmaja ne podpira. Ali želi
                  kdo besedo? Ugotavljam, da ne in dajem samo amandma pod b) takoj na glasovanje,
                  ker je bil prejšnji umaknjen. Ugotovimo sklepčnost! <stage>(57
                  prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da ta amandma ni bil sprejet.</p>
               <p>K 10. členu: v 10. členu se za besedo <q>"nasilja"</q> doda vejica in besedilo <q>"ki z
                  deležem prejemkov na družinskega člana ne dosega osnove za ugotavljanje pravice do
                  invalidskega dodatka po zakonu o vojnih invalidih."</q> Doda se nov drugi odstavek, ki
                  se glasi: "Ne glede na določbo prejšnjega odstavka se zagotavlja plačilo
                  zdravstvenih storitev v višini razlike do polne vrednosti storitev, zagotovljenih
                  v okviru obveznega zavarovanja žrtvi vojnega nasilja, ki je bila izpostavljena
                  nasilnemu dejanju ali prisilnemu ukrepu od leta 1941 neprekinjeno do 15.5.1945.
                  Predlagatelj je Vlada, matično delovno telo amandmaja ne podpira. Ali želi kdo
                  besedo? Ugotavljam, da ne in dajem amandma na glasovanje. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(3 poslanci.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni bil sprejet.</p>
               <p>V obravnavo dajem amandma pod točko b): za 10. členom se doda nov 10.a člen, ki se
                  glasi: <q>"Glede pogoja za ugotavljanje pravice do zdravstvenega varstva po prvem
                  odstavku prejšnjega člena se smiselno uporabljajo določbe zakona o vojnih
                  invalidih o invalidskem dodatku."</q> Predlagatelj je Vlada, matično delovno telo ne
                  podpira. Ali želi kdo besedo? Ugotavljam, da ne in dajem ta amandma na glasovanje.
                  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(11 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da tega amandmaja nismo sprejeli.</p>
               <p>V obravnavo dajem amandma k 13. členu. 13. člen se spremeni, tako da se glasi:
                  <q>"Prisilnemu mobilizirancu se čas, prebit v redni vojaški enoti okupatorja in v
                  ujetništvu do vrnitve domov, vendar najdalj do konca leta 1945, šteje v
                  pokojninsko dobo kot posebna doba v dejanskem trajanju."</q> Predlagatelj je Vlada,
                  matično delovno telo ne podpira. Ali želi kdo besedo? Ugotavljam, da ne in dajem
                  ta amandma na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da amandma ni bil sprejet.</p>
               <p>K 15. členu: 15. člen se spremeni, tako da se glasi: <q>"Žrtev vojnega nasilja iz
                  prvega odstavka 2. člena in 4. člena tega zakona ima pravico do povrnitve vojne
                  škode po posebnem zakonu."</q> Predlagatelj je Vlada, matično delovno telo podpira.
                  Ali želi kdo besedo? Ugotavljam, da ne in dajem ta amandma na glasovanje.
                  Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma sprejeli.</p>
               <p>K 16. členu: črta se naslov 7. Doživljenjska mesečna renta in 16. člen.
                  Predlagatelj je Vlada Republike Slovenije, matično delovno telo amandmaja ne
                  podpira. Ali želi kdo besedo? <stage>(Ne.)</stage> Zato dajem amandma na
                  glasovanje.</p>
               <p>Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(4 poslanci.)</stage> Je kdo proti? <stage>(34
                     poslancev.)</stage></p>
               <p>Ugotavljam, da amandma ni bil sprejet.</p>
               <p>K 17. členu. Črta se naslov: osmič - prednost pri dodelitvi socialnega stanovanja
                  in 17. člen. Predlagatelj je Vlada, matično delovno telo ne podpira. Želi kdo
                  besedo? Ugotavljam, da ne in dajem amandma na glasovanje. Ugotovimo sklepčnost!
                     <stage>(49 prisotnih.)</stage></p>
               <p>Kdo je za? <stage>(8 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da amandma ni bil sprejet.</p>
               <p>K 20. členu. V 20. členu se za besedo <q>"predpisov"</q> črtajo besede <q>"ali dokazovanje s
                  pričami"</q>. Predlagatelj je Vlada, matično delovno telo podpira. Želi kdo besedo?
                  Ugotavljam, da ne in dajem amandma na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo amandma sprejeli.</p>
               <p>K 30. členu. 30. člen se črta. Predlagatelj je Vlada, matično delovno telo amandma
                  podpira. Želi kdo besedo? Ugotavljam, da ne in dajem amandma na glasovanje.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo ta amandma sprejeli.</p>
               <p>S tem smo končali glasovanje o vloženih amandmajih k tretji obravnavi. Preden dam
                  zakon v celoti na glasovanje, sprašujem predstavnika sekretariata, ali je potrebno
                  še kakšno pojasnilo ali uskladitev? Besedo ima gospod Milan Baškovič.</p>
            </sp>
            <sp xml:id="SDZ1-Redna-35-1995-10-17.sp34">
               <speaker>MILAN BAŠKOVIČ:</speaker>
               <p>Kakšnih nekonsistentnosti nismo opazili, vendar opozarjam pa na problem, ki se
                  pojavlja v zvezi z uveljavitvijo zakona. Tukaj imamo formulo 15. dan, je pa ta
                  zakon povezan v kategorijah s prejšnjim, ki smo ga tempirali na 1. januar in bi
                  bilo potrebno tudi v tem zakonu mimo amandmajev, ampak zaradi korektnosti izvedbe
                  in skladnosti z vsem tem paketom tukaj napisati 1. januar, glede uveljavitve. No,
                  mislim, ali je to treba predlagati ali ne, ampak jaz na to opozarjam.</p>
            </sp>
            <sp xml:id="SDZ1-Redna-35-1995-10-17.sp35">
               <speaker>PODPREDSEDNIK DR. LEV KREFT:</speaker>
               <p>Sprašujem predlagatelja zakona, če želi vložiti uskladitveni amandma ali bi to
                  poverili matičnemu delovnemu telesu? Oba sta upravičena do takega popravka.
                  Izvolite. To se pravi, da bi se 32. člen v uskladitvi spremenil tako, da bi se
                  glasil namesto: ta zakon začne veljati 15. dan itd., ta zakon začne veljati 1.
                  januarja 1996. Izvolite.</p>
            </sp>
            <sp xml:id="SDZ1-Redna-35-1995-10-17.sp36">
               <speaker>JANKO STUŠEK:</speaker>
               <p>Hvala lepa. Strinjamo se, da se za vse tri zakone pravzaprav uskladi 1. januar
                  1996. Hvala.</p>
            </sp>
            <sp xml:id="SDZ1-Redna-35-1995-10-17.sp37">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim seveda, da to dobimo potem tudi v pisni obliki s strani Vlade.
                  Dajem na glasovanje uskladitveni amandma, ki pomeni uskladitev za paket zakonov za
                  32. člen, ki se potem glasi: <q>"Ta zakon začne veljati 1. januarja 1996"</q>. Želi pred
                  tem kdo besedo o tem uskladitvenemu amandmaju? Ugotavljam, da ne. Ugotovimo
                  sklepčnost! <stage>(52 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje zakon v celoti. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo zakon v celoti sprejeli.</p>
               <p>S tem zaključujem to točko dnevnega reda.</p>
               <p>Prehajam na <title>31. TOČKO DNEVNEGA REDA - TRETJA OBRAVNAVA PREDLOGA ZAKONA O
                     VOJNIH VETERANIH</title>.</p>
               <p>Predlog zakona je za tretjo obravnavo pripravila Vlada Republike Slovenije. Želi
                  besedo predstavnik Vlade? Besedo ima gospod državni sekretar Janko Stušek.
                  Izvolite.</p>
            </sp>
            <sp xml:id="SDZ1-Redna-35-1995-10-17.sp38">
               <speaker>JANKO STUŠEK:</speaker>
               <p>Gospod predsedujoči, hvala lepa za besedo. Spoštovane poslanke in poslanci! V
                  zvezi z zadnjim zakonom, ki je v obravnavi v tem tako imenovanem paketu vojnih
                  zakonov, predlog zakona o vojnih veteranih, bi rad poudaril, da je Vlada tudi pri
                  tem zakonu ostala na nek način  dosledna</p>
               <p>usmeritvam in potrditvam, ki jih je dobila in tudi nakazala že v predhodnih
                  branjih. Torej za prvo in drugo obravnavo tega predloga zakona. Razumljivo pa je,
                  da je upoštevala vse sprejete amandmaje, vložila pa tudi nekaj korekcijskih
                  amandmajev za uskladitev ali za izboljšanje teksta, kar je razvidno iz predloga
                  vladnih amandmajev.</p>
               <p>Naša ocena pri tem je, da morda najbolj široko ali sporno za razrešitev amandmajev
                  pri tem zakonu, je ostalo, ki v nekem smislu celo ne sledi duhu in usmeritvi
                  zakona po 1. členu. Gre za opredelitev veteranov iz obdobja 1991, torej za
                  razširitev tega kriterija, ko gre za obdobje od 17.5.1990 do 18.10.1991, ker tudi
                  iz tehničnih razlogov in iz mnogih drugih razlogov ni na začetku bilo mišljeno, da
                  se to obdobje šteje kot veteransko obdobje.</p>
               <p>Namreč, treba je vedeti, da je bil sprejet kriterij pri obravnavi tega zakona, da
                  gre za obveznost do države, za poziv države in za življenjsko povečano nevarnost.
                  Mi za vse tiste, po teh kriterijih za vse kategorije, ki so zajete v to obdobje,
                  težko ugotavljamo ali bomo težko ugotavljali, ali so ti kriteriji iz 1. člena
                  izpolnjeni. Zato bi kazalo pri tem amandmaju še enkrat razmisliti. Hvala lepa.</p>
            </sp>
            <sp xml:id="SDZ1-Redna-35-1995-10-17.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za zdravstvo, delo, družino in
                  socialno politiko kot matično delovno telo. Ali želi besedo poročevalec odbora?
                     <stage>(Ne.)</stage> Želi besedo predstavnik sekretariata? <stage>(Ne.)</stage>
                  Želijo besedo predstavniki poslanskih skupin? <stage>(Ne.)</stage> Besedo dajem
                  poslankam in poslancem. Želi kdo besedo? Gospa Irena Oman, izvolite.</p>
            </sp>
            <sp xml:id="SDZ1-Redna-35-1995-10-17.sp40">
               <speaker>IRENA OMAN:</speaker>
               <p>Hvala lepa. Spoštovane kolegice in kolegi! Jaz sem se javila k besedi, ker me je
                  izzval predstavnik Vlade s svojo pripombo oziroma priporočilom, naj o amandmaju
                  Vlade k 2. členu, ki govori o agresiji v letu 1991, o agresiji na Slovenijo, in
                  reševanju statusa teh veteranov še enkrat razmislimo.</p>
               <p>Jaz bi želela še enkrat poudariti tisto, kar sem že ob drugem branju, ko smo
                  sprejeli amandma, ki ga zdaj Vlada črta in tisto, kar sem povedala tudi že na
                  matičnem odboru, kjer smo zavrnili vladni amandma. Torej Vlada ponovno predlaga,
                  da se obdobje agresije v vojni leta 1991 skrajša od 26.6.1991 do 18.7.1991 in ne
                  kot smo odločili v drugem branju, od 17.5.1990 do 26.10.1991.</p>
               <p>Vlada meni oziroma navaja v obrazložitvi, da bi sedanja rešitev povzročila enormno
                  povečanje potrebnih sredstev v proračunu in navaja neko grozno številko. Moj prvi
                  pomislek seveda je, da vsi zelo dobro vemo, da je povprečna starost veteranov
                  vojne za Slovenijo približno 35 let in da bi seveda uveljavljali svoje pravice čez
                  15 do 20 let. In zagotovo ni v navadi Vlade, da bi predvidevala stroške proračuna
                  za 20 let naprej. Jaz tej obrazložitvi ne verjamem ali pa temu argumentu.</p>
               <p>Potem naslednje, to ministrstvo ali Vlada v nadaljevanju zakona predlaga, da se
                  status vojnega veterana prizna pripadnikom organizacije TIGR za obdobje od
                  septembra 1927 pa do 13. maja 1941. Tudi sama sem glasovala v drugem branju za tak
                  amandma. Mislim, da ga je predlagal kolega Jug, in zdi se mi pravilno, da po
                  tolikih letih rešujemo tudi status tigrovcev in prav je, da jim ga rešimo. Ampak,
                  ali potem Vlada lahko trdi, da je obdobje 1927 do 1941 pa morda bilo vojno stanje,
                  na kar se sklicuje pri veteranih iz leta 1991? Torej gre za dve
                  kontradiktornosti.</p>
               <p>Želela bi pa še to poudariti. Na odboru je predstavnik ministrstva dvakrat
                  poudaril, da gre seveda za politično odločitev. Jaz temu pritrjujem. Seveda gre za
                  politično odločitev. Te zadeve rešuje notranje pravo. Vse, kar je pa bilo moralnih
                  obveznosti, ali pa jih je, bi pa seveda morala prevzeti tudi naša država tudi s
                  tem, ko je združenje veteranov, tudi Združenje veteranov vojne za Slovenijo
                  pristopilo k svetovni federaciji veteranov in bilo vanjo sprejeto.</p>
               <p>Jaz vas zato prosim za podporo in pozivam k temu, da amandmaja Vlade, kot ga
                  predlaga, ne sprejmemo in da ostane tekst v obliki kot smo ga sprejeli v v drugem
                  branju. Hvala lepa.</p>
            </sp>
            <sp xml:id="SDZ1-Redna-35-1995-10-17.sp41">
               <speaker>PODPREDSEDNIK DR. LEV KRET:</speaker>
               <p>Hvala lepa. Želi še kdo besedo? Gospod Stušek, izvolite v imenu predlagatelja.</p>
            </sp>
            <sp xml:id="SDZ1-Redna-35-1995-10-17.sp42">
               <speaker>JANKO STUŠEK:</speaker>
               <p>Hvala za besedo. Prvič bi rad rekel, da je dejansko obdobje, ki se kaže kot sporno
                  ali za katerega je treba določiti status veteranstva ali neveteranstva naše
                  avtentično obdobje, ki nam je pravzaprav prineslo to, kar imamo. To smo že v tem
                  zboru ugotavljali. Tu je vloga, ki jo predstavljam tu kot predstavnik Vlade in
                  hkrati osebno kot udeleženec tega obdobja direktno s puško v roki, lahko rečem,
                  delikatna. Namreč ne bi rad prizadel in ne bi rad zagovarjal stališč in tudi ne bi
                  rad dokazoval stališč, ko bi šle komurkoli, ki je prispeval po kriterijih, ki jih
                  zakon določa, za to osamosvojitev, da mu ne bi pripadalo ali da bi mu tudi to
                  črtali. Vendar je neka razlika pri tem, kar je s tem zakonom določeno in s tem,
                  kar je bilo skozi razumevanje tega obdobja tu obrazloženo.</p>
               <p>Pri tem amandmaju namreč, ki razširja, kot sem prej ugotavljal oziroma kot je
                  mnenje Vlade, je bil za kriterij  postavljen samo čas, ko obdobje po pravilih
                  zakona ni bilo razglašeno za agresijo niti za vojno, to, kar zakon določa, ampak
                  brez dvoma za neko dogajanje, ki je imelo napetost, ki je bilo tvegano, gotovo je
                  bilo tvegano zlasti za organizatorje in ki je imelo, ali pa ki bi zaslužilo konec
                  koncev tudi neko družbeno priznanje, vprašanje pa je, če s statusom veterana.
                  Torej gre za ljudi in gre za naše državljane, ki so bili takrat vpoklicani ali v
                  Teritorialno obrambo ali v JLA, če se spomnimo Maribora, če se spomnimo Celja celo
                  po naših navodilih, gre za ljudi, ki so takrat sodelovali, celo nekateri ne vedoč,
                  da delajo za narodno zaščito kot pripadniki policije ali takrat še milice, pa so
                  vendarle izpolnjevali naloge. Tisti, ki so ga pa usmerjali, so pa zavestno
                  usmerjali in zavestno poskušali spremeniti prejšnje jugoslovansko neskladje
                  oziroma našo samostojno usmeritev, kar je pa izraženo v tem zakonu, torej, kar ima
                  mesto v tem zakonu. In konec koncev gre tudi za ljudi, ki bi se jim zgodila
                  krivica, ker v zakon s tem amandmajem smo dali eno kategorijo, gre za kategorijo
                  državnih uslužbencev, ki so delali na področju obrambe, ne gre pa za drugo
                  kategorijo državnih uslužbencev, ki ravno tako delajo na področju varnosti, ne v
                  obrambi temveč v notranjih zadevah oziroma v policiji. Torej teh ta zakon ne
                  zajema.</p>
               <p>Načelo pri sestavi tega zakona je bilo, ki ste ga tudi vi sprejeli, da je treba
                  razglasitev, da je treba državni vpoklic in da je povečana stopnja življenjske
                  nevarnosti. Če izpolnjuje kategorije, ki so zajete s 17.5.1990 pa do 27. oziroma
                  26.10.1991 to kategorijo, potem je ta stvar pravična in boste tudi tako odločili.
                  Po strokovni oceni Vlade to ni zdržalo. Po moji ali kogarkoli  subjektivni oceni
                  bi marsikdo rad razreševal, marsikdo rad veliko dal, ampak tu so potem načeti
                  principi. Če pa govorimo na primer o tigrovcih, kot je bilo izrečeno, so tigrovci
                  iz obdobja, ki bi ga lahko eventualno primerjali s tem obdobjem, vendar se s
                  zakonom zaključi to obdobje dejansko v vojni. Prav tako kot vsi tisti, ki so bili
                  mobilizirani, če vzamemo po predlogu Vlade 16.7.1991, pa je bilo razglašeno
                  formalno obdobje agresije samo še do 17., se mu to šteje, ga zakon ne izključuje
                  iz statusa veterana, edino dobe nima priznane. Ali tistemu, ki je bil vpoklican v
                  vojsko v teritorialno obrambo pred 25.6., pa je zaključil svojo vojaško dolžnost z
                  vpoklicem 27.6., se mu tudi šteje in je vključen v zakon. Jasno pa, da se mu ne
                  priznava doba. Zakon ni izključil tistih, ki so bili v tistem obdobju zajeti.
                  Zakon ni izključil organizatorjev ali pa predlog ni izključil organizatorjev
                  narodne zaščite in ni izključil vseh tistih, ki so ekstra prispevali za to, kar
                  pač danes imamo. To je po strokovni strani in glede na doslednost vodilo nas.
                  Kakšna bo pa odločitev, bo pač treba temu prilagoditi in morda tudi z dodatnimi
                  pojasnili razrešiti. Hvala.</p>
            </sp>
            <sp xml:id="SDZ1-Redna-35-1995-10-17.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. S tem zaključujem splošno
                  razpravo in prehajamo h glasovanju o posamičnih amandmajih.</p>
               <p>Najprej dajem na glasovanje amandma k 2. členu pod a). Ta amandma je prav tako
                  popravljen, kot sta bila prejšnja dva amandmaja poslanske skupine Združene liste k
                  prejšnjima dvema zakonoma in se zdaj glasi takole: za prvim odstavkom 2. člena se
                  dodajo naslednji novi odstavki: <q>"Vojni veteran je tudi pripadnik
                  narodno-revolucionarne organizacije TIGR v obdobju od septembra 1927 do
                  13.5.19941. Vojni veterani se v skladu z zakonom lahko združujejo v društva vojnih
                  veteranov. Društvom vojnih veteranov se lahko podeli status društva, ki delujejo v
                  javnem interesu. O podelitvi statusa odločba ministrstvo, pristojno za vojne
                  veterane na podlagi temeljnega akta in programa društva - tu sledi dodatek - ki
                  zagotavlja dejavnost javnega pomena, zlasti na področju socialno-zdravstvenega
                  skrbstva, varstva vojno-zgodovinske dediščine in vojnih grobišč ter na podlagi
                  dejanske aktivnosti in porabe sredstev društva v določenem obdobju, iz katerih je
                  razvidno, da delovanje društva presega interese njegovih članov. Kriteriji za
                  presojo o določitvi statusa društva so še pretežna poraba sredstev društva za
                  namene javnega interesa, zagotovljen nadzor nad porabo javnih sredstev in
                  pogodbeno urejena razmerja med društvom in ministrstvom, pristojnim za
                  uresničevanje dejavnosti, ki so javni interes. Status društva, ki deluje v javnem
                  interesu, podeli pristojni minister - in potem sledi - iz katerih je razvidno, da
                  delovanje društva presega interese njegovih članov"</q> <stage>(kar mislim, da ni
                     ustrezno besedilo, gospod Potrč.)</stage> Dalje: <q>"Društva vojnih veteranov
                  pridobijo z dnem uveljavitve tega zakona lastninsko pravico na družbeni lastnini,
                  s katero razpolagajo ob uveljavitvi tega zakona."</q> Verjetno se črta ta <q>"drugič"</q>
                  potem, iz katerih je razvidno, da delovanje društva presega interese njegovih
                  članov? Dobro. In opozorilo imate. Torej predlagatelj je poslanska skupina
                  Združene liste, matično delovno telo podpira in seveda opozorilo, da se, če
                  sprejmemo ta amandma, ne bo glasovalo o amandmaju pod točko d), ker uvaja vsebino,
                  ki je s tem amandmajem že zajeta. Želi kdo besedo o tem amandmaju? Izvolite.
                  Gospod Janez Jug.</p>
            </sp>
            <sp xml:id="SDZ1-Redna-35-1995-10-17.sp44">
               <speaker>MAG. JANEZ JUG:</speaker>
               <p>Kolegi poslanci! Jaz bi, Vlado bi predvsem prosil, se mi zdi, da bo ta 2. člen,
                  kar se tiče tigrovcev, malo nekonsistenten. Namreč, v drugem branju sem vložil
                  tisti amandma, kjer govorimo o pripadnikih narodne revolucionarne organizacije
                  TIGR in ostalih protifašističnih organizacij primorskih Slovencev. Zdaj, zaradi
                  operativnosti samega zakona bi se morali dogovoriti, kaj so to ostale
                  protifašističnega organizacije, ker če ne zna biti zaplet pri izvajanju samega
                  zakona.</p>
               <p>Druga zadeva, ki sem jo mislil sprožiti je, namreč osebno podpiram vladni predlog.
                  Vojni veteran je tudi pripadnik narodno-revolucionarne organizacije TIGR v obdobju
                  itd., oseba iz prejšnjega odstavka uveljavi svoj status - tako pač v pravnem
                  postopku. Zanima me utemeljitev, pa bi rad tudi od Vlade, namreč Združena lista,
                  njen amandma, ne misliti, da ga zdaj ne podpiram, ampak v takem kontekstu, namreč
                  tu pod členom, kjer govori o vojnih veteranih, daje tudi neke lastninske pravice,
                  pa neke društvene organizacije itd., za kar izrazim dvom, če sodi vsebinsko v ta
                  2. člen, ker govori samo o statusu vojnega veterana. Pa bi prosil, jaz sem sicer
                  osebno zamudil amandma na moj amandma, ker sem ga hotel pripraviti v taki obliki,
                  da bi bila uporabna, pa sem zamudil rok, ker je bilo tretje branje. Mislim, da sem
                  zamudil dva dni. Tako da bi prosil mogoče predstavnika Vlade, da bi res ta 2. člen
                  oziroma okrog teh tigrovcev spravili to zadevo v konsistentno obliko, da ne bomo
                  imeli pri izvajanju zakona problemov. Hvala.</p>
            </sp>
            <sp xml:id="SDZ1-Redna-35-1995-10-17.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Ivo Hvalica, izvolite.</p>
            </sp>
            <sp xml:id="SDZ1-Redna-35-1995-10-17.sp46">
               <speaker>IVO HVALICA:</speaker>
               <p>Hvala lepa. Spoštovani! Pri prvem amandmaju, ki ga je vložila Združena lista, gre
                  za več odstavkov, ki vsebinsko, bi rekel, nimajo nobene, niti skupne niti ne.
                  Zaradi tega se sprašujem, ali je možno tak kompleksen amandma sprejemati, ker jaz,
                  recimo, podpiram prvi odstavek, se ne strinjam pa z zadnjim odstavkom. Kako naj
                  jaz v takšnem primeru glasujem? Mislim, da bi en amandma moral biti specifičen,
                  torej vsebovati samo eno vsebino. Sedaj sprašujem, gospod predsedujoči, kako bi
                  naredili, da bi lahko mi parcialno glasovali? Povedal sem svojo dilemo. Kako bi
                  naredili, da bi lahko ločeno glasovali o teh odstavkih, ki niso med seboj povezani
                  smiselno niti ne vsebinsko? Hvala.</p>
            </sp>
            <sp xml:id="SDZ1-Redna-35-1995-10-17.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. S tega mesta ne moremo v tej smeri storiti ničesar. To lahko storijo
                  samo tisti, ki so pooblaščeni predlagatelji in nihče drug. Gospod Miran Potrč,
                  izvolite.</p>
            </sp>
            <sp xml:id="SDZ1-Redna-35-1995-10-17.sp48">
               <speaker>MIRAN POTRČ:</speaker>
               <p>Hvala lepa. Jaz bi rad samo pojasnil, da je vsebina in pristop tega amandmaja in
                  dveh, ki smo jih že v različnih besedilih sprejeli, popolnoma enaka. Sicer lahko
                  razumem, da so vsebinski ali pa proceduralni pomisleki, ampak mislim, da je
                  korektno, da jih potem poslanci povemo, da so vsebinski, ne proceduralni. Ker
                  namreč, proceduralno so bile stvari v prvih dveh zakonih popolnoma enake. Mi smo
                  pač menili, da je koristno v zakonih, ki urejajo posamezna področja, urediti tudi
                  status društva z javnim interesom in vprašanje lastnine. In to je vsebina tega
                  zakona; mogoča je.</p>
               <p>Sedaj samo še eno vprašanje. Ker je v drugi obravnavi bila protirevolucionarna
                  organizacija TIGR vključena v 2. člen, smo jo tudi mi v 2. člen vključili in je
                  zato tukaj. Če je kakršna koli želja, da je v posebnem členu, po mojem je pa
                  slabše, da je v posebnem, ampak je prav, da je tu, potem sem jaz pripravljen dati
                  popravek in prvi odstavek črtati, ampak mislim, da ni potrebno in da je bolje, da
                  tukaj celoto zajamemo in imamo vse kategorije, ki sodijo pod veterane in da v tem
                  primeru, tako kot je tudi odbor rekel, potem pač k 2. členu ta 2.a člen ni več
                  potreben. Upravni postopek se bo pa normalno vodil, tako kot se v drugih stvareh
                  vodi in mislim, da tukaj ne bo problema. Hvala.</p>
            </sp>
            <sp xml:id="SDZ1-Redna-35-1995-10-17.sp49">
               <speaker>PODPREDSEDNIK DR. LEV KREFT:</speaker>
               <p>Izvolite, gospod Ivo Hvalica.</p>
            </sp>
            <sp xml:id="SDZ1-Redna-35-1995-10-17.sp50">
               <speaker>IVO HVALICA:</speaker>
               <p>Hvala lepa. Torej sedaj še bolj, kot prej razumem, da je to trojanski konj.
                  Trojanski konj Združene liste, da bi pač četrti odstavek spravili skozi, kot se
                  temu reče. Glede na to, da sem član Komisije za lastninsko preoblikovanje in
                  menim, da je to materija te naše komisije, ne moremo mimo tega, da se ne bi o tem
                  izreklo najprej matično telo, ki je v tem primeru za ta odstavek Rejčeva komisija
                  in nihče drug. Hvala lepa.</p>
            </sp>
            <sp xml:id="SDZ1-Redna-35-1995-10-17.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ja, izvolite gospod Miroslav Geržina.</p>
            </sp>
            <sp xml:id="SDZ1-Redna-35-1995-10-17.sp52">
               <speaker>MIROSLAV GERŽINA:</speaker>
               <p>Hvala lepa za besedo, gospod predsedujoči. Spoštovane kolegice in kolegi! Veseli
                  me, da sinovi popravljajo napako očetov, ko skrbijo za tigrovce, priznavajo, da so
                  vojni veterani in se strinjam s tem, da se vojnim veteranom priznava tudi status
                  posebnega pomena društva teh društev, podeli in da lastninijo. Vendarle opozarjam
                  na napako, ki so jo sinovi naredili v zvezi z veterani - tigrovci. Namreč
                  tigrovci, mislim, da vsi vemo, kako so bili obravnavani od bivših oblasti in
                  nimajo nič, nobene lastnine, kot društvo ne bodo imeli nobene lastnine in to je
                  lep primer, da lastninjenje ne sodi v ta zakon, ampak kot je bilo že danes rečeno,
                  da bi bilo urejeno s posebnim zakonom, da bi bila tista širša pomembnost društev
                  javnega interesa ter društev določena, da bi Vlada to določila in da bi na osnovi
                  tega zadevo lastninili. Prejudic je bil narejen, kot je bilo že omenjeno, na dveh
                  zakonih. V tretje gre tudi tako, stanje v parlamentu je danes tako in verjamem, da
                  bo danes sprejeto. Moram reči, da je v tem primeru lepo vidno, da ni primerno
                  tlačiti te zadeve v ta zakon in zato bom glasoval proti amandmaju Združene liste,
                  čeprav se - če bi se dalo glasovati za prvi del posebej - strinjam, mislim pa, da
                  je tudi tisti del, tisti amandma Vlade sprejemljiv, ali pa celo osnovno besedilo
                  zakona enako, samo da se prizna tem antifašistom, se pravi tigrovcem, njihovo
                  mesto v naši družbi. Hvala.</p>
            </sp>
            <sp xml:id="SDZ1-Redna-35-1995-10-17.sp53">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Jelinčič, izvolite.</p>
            </sp>
            <sp xml:id="SDZ1-Redna-35-1995-10-17.sp54">
               <speaker>ZMAGO JELINČIČ:</speaker>
               <p>Hvala. Ta amandma bom podprl. Skrajni čas je že bil, da so se tigrovci umestili v
                  slovensko zgodovinopisje tudi na ta način. Počasi prihaja na dan vsa resnica o
                  TIGR-u in mislim, da bo še kar nekaj časa potrebno, da bo res prišla vsa. Zelo
                  močno so se nekateri iz prejšnjih struktur potrudili, da bi organizacijo TIGR
                  odrinili na stran oziroma izničili zaradi tega, ker to ni bila organizacija
                  Komunistične partije, ampak je bila nacionalistična organizacija in ravno ta
                  nacionalistična organizacija TIGR se je prva v Evropi borila proti fašizmu. Tukaj
                  dolgujem tudi svojim prednikom, ki so bili med ustanovitelji te organizacije in
                  lahko povem, da po drugi svetovni vojni po Zorku Jelinčiču niso hoteli poimenovati
                  niti ene ulice v Gorici zaradi tega, ker ni bil komunist. Da odgovorim gospodu
                  Geržini, da tigrovci nimajo lastnine? To ne bo držalo. Pripadniki TIGR-a so s
                  prostovoljnim delom zgradili kočo Zorka Jelinčiča na Črni prsti. To je njihovo
                  delo in tudi to je njihova lastnina. Zato mislim, da je to potrebno, da se vnese v
                  zakon. Pred kratkim se je v Novi Gorici ustanovilo društvo za obujanje tradicij
                  TIGR-a in tudi oni imajo nekaj lastnine. Zato še enkrat - ta amandma bom podprl.
                  Hvala.</p>
            </sp>
            <sp xml:id="SDZ1-Redna-35-1995-10-17.sp55">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Miroslav Geržina.</p>
            </sp>
            <sp xml:id="SDZ1-Redna-35-1995-10-17.sp56">
               <speaker>MIROSLAV GERŽINA:</speaker>
               <p>Hvala za besedo. Mislim, da ni nič ogrožena imovina tigrovcev, vendar s tem, ko se
                  sprejme ta amandma Združene liste, se črta drugi del, ki je, kot je rekel kolega
                  Jug, sporen, namreč ostalih protifašističnih organizacij primorskih Slovencev. Ne
                  smemo pozabiti na organizacijo Čedermacev. Tudi ti so bili protifašisti. Če bomo
                  tole črtali, bomo preprosto ta del protifašistov na Primorskem črtali ven. Zato
                  mislim, da je bolje, da ostane kljub problemom, o katerih je bilo rečeno, ta
                  dikcija osnovna. Hvala.</p>
            </sp>
            <sp xml:id="SDZ1-Redna-35-1995-10-17.sp57">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod državni sekretar.</p>
            </sp>
            <sp xml:id="SDZ1-Redna-35-1995-10-17.sp58">
               <speaker> JANKO STUŠEK:</speaker>
               <p>Hvala za besedo. Najprej glede črtanja ostalih protifašističnih organizacij. Vlada
                  je že v amandmaju predlagala, da se to črta, ker smo bili v stanju ugotoviti
                  skupaj z zgodovinarji - gre za nekaj teh, kot je bilo že omenjeno, gre tudi za
                  študente iz Nove Gorice, ki so bili organizirani, vendar gre za neke skupine
                  komunistov itd., vendar od teh in takrat ni bil nihče oborožen, tako kot so bili
                  tigrovci. Ta stopnja, ki jo zagotavlja zakon, ali ki je bil mišljen, ni bila
                  izpolnjena. Zato smo po doslednosti same dikcije predlagali, da se to izključi in
                  tak je tudi vladni amandma, če preberete natančneje obrazložitev. Glede
                  lastninjenja, kar je tudi obravnavala Vlada, pa bi rad dejal to, da je pravzaprav
                  to edini zakon, ki to lahko določa. Mi smo že do zdaj videli, da prav v tej hiši
                  in v tem parlamentu so bili sprejeti zakoni, ki so določali lastništvo, tako
                  Rdečemu križu, gasilcem itn., medtem ko bi pri drugih zakonih želeli, da se to s
                  splošnim in edinim zakonom, kar pa vemo, da je že v predlogu za tretje branje to
                  izključeno, in tudi po predlogu Vlade, ker Vlada si ni predstavljala nekega
                  supervizionarja in organ, ki bi lahko določil, razen posamezna resorna
                  ministrstva, da bi vodil kontrolo, da bi določil državni interes, da bi za vse, za
                  različna društva, ki so takega širšega pomena, lahko tudi opredelil, kaj in na
                  kakšen način pravzaprav se po splošnem zakonu oni za tisto, kar pač so ustvarili
                  sami, lahko lastninijo. Vse tisto, kar niso, ni njihovo. Zato pač predlagamo, da
                  se tudi ta amandma sprejema v tem smislu, kot je predlagan, ker druge rešitve ni,
                  ker je tu edina možnost za tretje branje še bila amandmirati. Hvala.</p>
            </sp>
            <sp xml:id="SDZ1-Redna-35-1995-10-17.sp59">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem na glasovanje amandma k
                  2. členu pod a). Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da amandma ni sprejet.</p>
               <p>V obravnavo in na glasovanje dajem amandma pod točko b). Šesta alinea 2. člena se
                  spremeni, tako da se glasi: <q>"Pripadnik Teritorialne obrambe Republike Slovenije,
                  policist, operativni delavec kriminalistične in obveščevalne varnostne službe,
                  narodne zaščite ter enota za zveze republike in občin, ki je v vojaški agresiji na
                  Republiko Slovenijo v času od 26.6. do 18.7.1991 opravljal dolžnosti pri obrambi
                  Republike Slovenije."</q> Predlagatelj je Vlada, matično delovno telo amandmaja ne
                  podpira. Želi kdo besedo o tem amandmaju? Izvolite, gospod Vladimir Topler, potem
                  pa še gospod Štefan Matuš.</p>
            </sp>
            <sp xml:id="SDZ1-Redna-35-1995-10-17.sp60">
               <speaker>VLADIMIR TOPLER:</speaker>
               <p>Spoštovane kolegice, spoštovani kolegi! Glasoval bom proti temu amandmaju tudi kot
                  član te veterinarske <stage>(kasneje obrazloži lapsus)</stage> organizacije.
                  Mislim, da je bilo povedano že v bistvu vse, vendar bi rad poudaril nekaj drugega.
                  Odločitev je seveda politična, toda mislim, da je prav, da te ljudi, ki so danes v
                  organizaciji - gospod Ivo Hvalica, saj me ne potrebujete poslušati, ampak če
                  zagotovite mir, da povem.</p>
            </sp>
            <sp xml:id="SDZ1-Redna-35-1995-10-17.sp61">
               <speaker>PODPREDSEDNIK DR. LEV KREFT:</speaker>
               <p>Ja, jaz bi prosil, da preskočimo lapsus in da potem poslušamo govornika.</p>
            </sp>
            <sp xml:id="SDZ1-Redna-35-1995-10-17.sp62">
               <speaker>VLADIMIR TOPLER:</speaker>
               <p>Se opravičujem, če sem rekel veterinarske, veteranske sem mislil. Rad bi poudaril
                  samo to, da so ljudje, ko so sodelovali, se takrat odločili zavestno in da so
                  izpostavljali tudi svoje življenje in v organizaciji je sedaj mnenje, da ti ljudje
                  v tej državi niso zaželeni, zato mislim, da je prav, da amandma Vlade kljub
                  strokovnim argumentom, ki seveda tudi obstajajo, zavrnemo.</p>
            </sp>
            <sp xml:id="SDZ1-Redna-35-1995-10-17.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Štefan Matuš ima besedo, potem pa mislim, da še gospod Janez
                  Kopač.</p>
            </sp>
            <sp xml:id="SDZ1-Redna-35-1995-10-17.sp64">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Mislim, da je o tem amandmaju oziroma o tem členu
                  bilo kar nekaj debate v drugi obravnavi tega zakona. Jaz moram reči, glasoval bom
                  proti temu amandmaju, ki ga predlaga Vlada, vendar bi pa vseeno opozoril na nekaj.
                  Spoštovane kolegice in kolegi! Ne zanikajmo nečesa, kar je bilo, tako da, kar
                  ravno Vlada s tem amandmajem predlaga. Mislim, da je bilo v drugi obravnavi dosti
                  rečeno o tem vpoklicu itd., da ne bi še enkrat vsega ponavljal. Vsi vemo, vpoklici
                  so bili opravljeni tudi po tem datumu, ki ga predlaga Vlada. Hvala lepa.</p>
            </sp>
            <sp xml:id="SDZ1-Redna-35-1995-10-17.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kopač, potem pa še gospod Zmago Jelinčič.</p>
            </sp>
            <sp xml:id="SDZ1-Redna-35-1995-10-17.sp66">
               <speaker>JANEZ KOPAČ:</speaker>
               <p>Hvala za besedo. Osnovni tekst, kateri je bil sprejet v drugi obravnavi in ga zdaj
                  želi amandma Vlade popraviti, pomeni, da bodo za vojne veterane proglašeni vsi, ki
                  so bili redno vpoklicani v Jugoslovansko ljudsko armado kot vojaški obvezniki v
                  tem obdobju pred letom 1991. Vojni veterani bomo vsi, ki smo bili čisto slučajno
                  vpoklicani na kakšne orožne vaje v Teritorialno obrambo ali rezervne enote
                  Policije in tako naprej in tako naprej. Vse to bi človek rekel, je pravzaprav
                  nepomembno, če bi to seveda ne bilo povezano z bistvenimi stroški, kajti vojni
                  veterani imajo določene pravice, ki stanejo. Te pravice so zdravljenje v
                  zdravilišču, brezplačni prevozi in tako naprej. In zdaj vas sprašujem, kdo od vas,
                  ki ste tukaj, moški v aktivni dobi, ni bil poklican na orožne vaje v tem obdobju
                  od leta 1990 do vojne 1991 - večina nas je bila. Tako kot smo pač bili mnogokrat
                  klicani in sprašujem se, kakšen smisel ima zdaj - ne govorim samo za ljudi, ki so
                  danes tukaj prisotni, ampak še za vse druge po Sloveniji, kakšen smisel ima zdaj
                  te ljudi proglašati zato, ker so pač opravljali nekaj, kar tako in tako morajo
                  opravljati in nimajo nobene zveze z bližajočo se osamosvojitvijo, proglasiti za
                  vojne veterane in to samo zato, da bi lahko uživali neke bonitete, ki jih je pa
                  seveda treba drago plačati.</p>
               <p>Menim, skratka, da za to ni nobene potrebe in da vsi tisti, ki so sodelovali v
                  resničnih bojih v času osamosvojitve, si v skladu z vladnim amandmajem zaslužijo
                  status vojnega veterana, medtem ko pa vsi tisti, ki so opravljali neko svojo redno
                  dejavnost, brez kakršnekoli nevarnosti za karkoli in brez kakršnekoli povezave s
                  kakšnim oboroženim spopadom oziroma z osamosvojitvijo, pa seveda ne rabijo tega
                  statusa vojnega veterana. Navsezadnje bomo karikirali ta status, če ga bodo
                  dobivali ljudje, ki so bili pač slučajno enkrat, morda samo za en dan, vpoklicani
                  na orožne vaje v letu 1990. Kaj pa potem, če so bili! Zato si torej še ne
                  zaslužijo, po mojem mnenju, statusa veterana in vseh teh brezplačnih zadev, ki
                  pritičejo veteranu. To je pa res metanje državnega denarja skozi okno. In ne
                  govorim o simbolnem statusu, govorim o materialnih posledicah take morebitne
                  odločitve. Zato podpiram vladni amandma, ki vojno veteranstvo aplicira na eno
                  obdobje, ko je res šlo za neke boje, ne pa na vse tisto obdobje pred tem. Hvala
                  lepa.</p>
            </sp>
            <sp xml:id="SDZ1-Redna-35-1995-10-17.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zmago Jelinčič, potem pa še gospod Ivan Verzolak in gospa Irena
                  Oman. Zmago Jelinčič ne, dobro. Gospod Ivan Verzolak ima besedo. Za njim bo na
                  vrsti gospa Irena Oman.</p>
            </sp>
            <sp xml:id="SDZ1-Redna-35-1995-10-17.sp68">
               <speaker>IVAN VERZOLAK:</speaker>
               <p>Hvala za besedo. Jaz bi samo to rekel, da to ne drži, kar je gospod Kopač govoril
                  o nekih velikih stroških in obveznostih. Jaz sem govoril s predsednikom tega
                  združenja veteranov polkovnikom Butaro, ki pravi, da absolutno nobenih materialnih
                  posledic nima, ampak samo ljudje želijo imeti samo eno izkaznico in pa značko, da
                  so bili takrat na pravi strani za osamosvojitev v osamosvojitveni vojni.
                  Toliko.</p>
            </sp>
            <sp xml:id="SDZ1-Redna-35-1995-10-17.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Irena Oman.</p>
            </sp>
            <sp xml:id="SDZ1-Redna-35-1995-10-17.sp70">
               <speaker>IRENA OMAN:</speaker>
               <p>Hvala lepa. Jaz bi se vrnila na zakon o žrtvah vojnega nasilja, kjer smo sprejeli,
                  če veljajo torej v tem parlamentu vse tako imenovane strokovne obrazložitve, potem
                  sem prepričana, da bo veljala tudi ta moja.</p>
               <p>Poleg že navedenih razlogov je obdobje, ki ga predlaga Vlada, tudi v nasprotju z
                  določbo drugega odstavka 2. člena zakona o žrtvah vojnega nasilja, ali pa je to
                  tretji odstavek, ki določa, da je mogoče šteti za žrtev vojnega nasilja tudi
                  osebo, ki ji je bila odvzeta prostost s strani zveznih organov za notranje zadeve
                  ali JLA do 18.10.1991. Glede na določbo drugega odstavka 3. člena zakona o žrtvah
                  vojnega nasilja je torej mogoče razumeti, da je vsaj še 18.9.1991 obstajalo v
                  Republiki Sloveniji vojno stanje. Drugače ne moremo imeti žrtev vojnega
                  nasilja.</p>
               <p>V šestem odstavku zakona, o katerem pa govorimo zdaj, pa Vlada nakazuje na
                  razlago, da se po 18.7.1991 v Sloveniji ni nič dogajalo, da nismo imeli vojnega
                  stanja, da se skratka ni dogajalo ničesar omembe vrednega. Jaz pa vas potem
                  sprašujem, zakaj pa so potemtakem bili vsi vpoklici opravljeni in kdo jih je
                  odredil? Hkrati, če se boste spomnili, bi želela posebej poudariti tudi to, da pri
                  drugi obravnavi, ko smo ta člen obravnavali in ko je predstavnik Vlade nasprotoval
                  predlaganemu amandmaju kot je bil kasneje sicer sprejet, je tudi gospod Igor
                  Bavčar potrdil, da so vpoklici bili, da so evidence in da so bili s točno
                  določenim namenom. Jaz še enkrat poudarjam, da niti jaz niti naša poslanska
                  skupina niti Združenje veteranov vojne za Slovenijo ne nasprotuje predlaganim
                  rešitvam, ki jih imajo veterani iz drugih časovnih obdobjih, zahtevamo pa, da se
                  spoštuje ustava. In če je za eno kategorijo rešeno tako, naj bo tudi za drugo.</p>
               <p>Kar se pa tiče izjave gospoda Kopača, se pa bojim, da za en dan vpoklica, gospod
                  Kopač, ne boste dobili statusa vojnega veterana, pa tudi sicer ga boste težko, ker
                  boste morali presneto dokazovati, da ste zaslužni za ta status.</p>
            </sp>
            <sp xml:id="SDZ1-Redna-35-1995-10-17.sp71">
               <speaker>PODPREDSEDNIK DR. LEV KRET:</speaker>
               <p>Hvala lepa. Želi še kdo besedo? Izvolite, gospod Miroslav Geržina.</p>
            </sp>
            <sp xml:id="SDZ1-Redna-35-1995-10-17.sp72">
               <speaker>MIROSLAV GERŽINA:</speaker>
               <p>Hvala lepa za besedo, gospod predsedujoči. Jaz mislim, da je 26. datum, ki ga
                  predlaga Vlada, prekasen. Mislim, da se je dogajalo že 25. in še celo prej. Zadeve
                  so tekle, tukaj so bile celo proslave, en dan prej  so bile na Primorskem blokade
                  in tako naprej in priprave na tiste blokade so tekle, ljudje so bili v neposredni
                  nevarnosti. Ampak jaz razumem, recimo, gospoda Kopača, ki pravi, da je povezano z
                  velikimi stroški. Mora pa on razumeti mene in ostale. Namreč zame je to dejanje
                  osamosvojitve in tudi ta vojna, pa tudi druga svetovna vojna in boj proti fašizmu
                  so neki svetli spomini, svetle tradicije te države, je neka osnova državnosti tega
                  naroda in mislim, da je to treba tako gledati. Čeprav bom rekel, simbolno je prav,
                  denarno pa to stane. Mislim, da denarno trenutno ne bo dosti stalo, ampak bo stalo
                  v prihodnosti, ko se bodo ti veterani upokojevali. Mislim, da lepo piše notri, da
                  ni dvoma, kako so dobili ljudje odredbe, tisti so šli tja. Vsi niso bili, kot je
                  rekel gospod Kopač, vpoklicani tisto leto, so mogoče kaj drugega delali, lahko
                  tudi kaj bolj nevarnega kot pa je vpoklic, stati v vrsti in biti na orožnih vajah.
                  Zato mislim, da v dobro spomina državnosti in graditve državnosti te mlade
                  Slovenije, da je pravilno, da se tako kot je bilo v drugi svetovni vojni, veste. Z
                  orožjem niso vsi kar takoj prvi dan tekli, ampak so tekle velike priprave in to
                  lahko vzporejam tudi s to našo osamosvojitveno vojno, enako so tekle priprave,
                  enako so bili ljudje v nevarnosti. Nekateri pač tega niso videli, nekateri smo to
                  srečali nekoliko bolj blizu in mislim, da ravno na simbolni ravni je to treba
                  priznati. Ker tudi v tisti del priznanih in veteranov Narodno osvobodilne borbe
                  1941-1945, se nismo v take malenkosti spuščali. Seveda, ker so tam tudi
                  pridobljene pravice, ampak mislim, da je tam šlo tudi za simboliko in enako gre
                  tukaj tudi za simboliko, da je to država in da se je za to nekaj dalo in nekaj
                  riskiralo in zame je ta osnovni tekst iz drugega branja in predloga bolj
                  sprejemljiv s stališča državnosti in države Slovenije, kot je pa tisti amandma, ki
                  vzame oziroma samo prihrani neke denarje rodovom v bodočnosti. Če se bodo v tistem
                  času, ko se bodo ti ljudje upokojevali, odločili poslanci, da bodo temu rekli, naj
                  pač tistikrat rečejo, jaz mislim, da danes je treba graditi državnost Slovenije in
                  da v ta namen naj bo tudi to sprejeto, kot je predlagano za tretjo obravnavo.
                  Hvala lepa.</p>
            </sp>
            <sp xml:id="SDZ1-Redna-35-1995-10-17.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite, gospod Vladimir Topler.</p>
            </sp>
            <sp xml:id="SDZ1-Redna-35-1995-10-17.sp74">
               <speaker>VLADIMIR TOPLER:</speaker>
               <p>Spoštovane kolegice, spoštovani kolegi! Repliciral bi kolegu Kopaču. Mislim, da se
                  vojna ne dobiva samo z orožjem. In v bistvu, če bi sprejeli amandma Vlade, bi vse
                  tiste ljudi, ki so se leto ali prej pripravljali na določene konflikte, ki so
                  skrivali orožje po kmetijah, pa tako, bi nenadoma bili izpostavljeni. Njihovo delo
                  ne bi bilo nič vredno. In po drugi strani, že sedaj iti v naprej in govoriti, da
                  vsi tisti, ki so se takrat prostovoljno odločili, da so vstopili v odpor proti
                  takratni oblasti oziroma proti jugoslovanski armadi, da so sedaj ljudje, ki želijo
                  preko statusa veteranov dobiti svoje privilegije. Niso se odločali zaradi tega,
                  ampak so se odločili zaradi nečesa drugega. To je treba jasno poudariti, da to
                  niso neki grabežljivci, ki sedaj čakajo, da jim bo sedaj država za to plačala.
                  Velika večina je ljudi, ki so bili stari od 20 do 30 let, bodo imeli morda nekoč
                  pravico nekaj zahtevati. Vendar ne gre toliko za ta sredstva. In druga stvar.
                  Statut veteranske organizacije je jasen. Kdor želi, se lahko vključi, kdor ne
                  želi, se ne vključi. Nobenega ne vabijo, nobenega ne silijo. In ta statut je
                  sprejela tudi mednarodna organizacija in smo za to dobili tudi status v svetovni
                  federaciji. Zato mislim, da je prav, da amandma, ki ga predlaga Vlada, zavrnemo.
                  Čeprav bom še enkrat poudaril. So tako strokovni kot tudi drugi argumenti, vendar
                  tukaj se odločamo politično in mislim, da je prav, da se politično odločamo proti
                  amandmaju.</p>
            </sp>
            <sp xml:id="SDZ1-Redna-35-1995-10-17.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kopač, potem pa še gospod Tone Partljič.</p>
            </sp>
            <sp xml:id="SDZ1-Redna-35-1995-10-17.sp76">
               <speaker>JANEZ KOPAČ:</speaker>
               <p>Hvala lepa. Gospod Geržina pravi, državnost se organizira ali pa gradi tako, da se
                  določenemu sloju ljudi nekaj daje. Jaz mislim, da se državnost gradi tudi tako, da
                  imamo relativno znosen sistem javnih financ. Drugo. Gospod, ne vem, kdo od mojih
                  predgovornikov je rekel, da gre samo za simbolne zadeve. Jaz opozarjam na 4. člen,
                  pravice vojnih veteranov so veteranski dodatek, dodatek za pomoč in postrežbo,
                  letni prejemek, zdravstveno varstvo, zdraviliško in klimatsko zdravljenje,
                  brezplačna vožnja, pogrebnina in priznanje pokojninske dobe. Gre seveda za
                  posamezne pravice, ki so kasneje opredeljene, pod katerimi pogoji jih lahko nekdo
                  prejme. Niso kar tako nasploh podeljene. Ampak vseeno, ta možnost pridobivanja
                  tega je odprta.</p>
               <p>In še naslednja stvar. Tekst, kot ga predvideva predlog zakona, sprejet v drugi
                  obravnavi, je izjemno nenatančen. Govori, da pripadniki, skratka manevrske
                  strukture narodne zaščite, teritorialne obrambe, policije, obveščevalno -
                  varnostnih služb, narodne zaščite, enot za veze in tako naprej in tako naprej,
                  torej, recimo, enot za veze na občinah, to so ljudje, ki res sedijo v glavnem v
                  pisarnah in podobno, vsi ti, ki so sodelovali, nič ne piše, minuto, dan, uro, dva
                  tedna, en mesec, eno leto v obdobju od 17.5.1990 do 26.10.1991, pridobijo status
                  vojnega veterana. Ta dikcija je nenatančna in po mojem tudi žaljiva za tiste, ki
                  so zares pravi vojni veterani. Če govorimo o tistih, ki so aktivno sodelovali pri
                  pripravah na obrambo leta 1991, je treba pogledati 10. člen. Tukaj piše:
                  <q>"Organizatorji narodne zaščite po tem zakonu so pa tisti, ki so bili z aktom
                  pristojnega državnega organa določeni za organiziranje manevrske strukture narodne
                  zaščite."</q> Če sem prav razumel, so bili to tisti, ki so skrivali orožje po kmetijah
                  itd. Treba se je zavedati, da ne govorimo samo o simbolnih zadevah, ampak o
                  materialnih zadevah in jaz sem tako z vidika simbolnih zadev proti, ker mislim, da
                  tak status, razpotegnjen na leto in pol in ki vključuje praktično zelo zelo
                  številne ljudi, žali tiste, ki so zares kaj naredili neposredno v oboroženih bojih
                  oziroma pripravah na oborožene boje za osamosvojitev te države in z materialnega
                  vidika sem prav tako proti, ker razširiti neke pravice na tako širok krog
                  populacije seveda stane. Res je tudi to, da to ne stane nujno takoj prihodnje
                  leto, razen nekaterih stvari, razen manjšega dela, ampak pomeni obremenitev za
                  prihodnja leta in skozi prihodnja leta se stopnjuje.</p>
               <p>Gospod Geržina pravi: <q>"Prav, bodo pa druge Vlade oziroma drugi parlamenti to
                  ukinili."</q> To je pa na nek način dvolično. Mi smo sicer res eno leto pred
                  volitvami, ampak zaradi tega ni treba sprejemati nekaj, za kar se bo računalo, da
                  bo nekdo drug potem tako ali tako ukinil. Predlagam, da ne vzpostavljamo sistema,
                  ki bo potem predstavljal glavobol nekemu parlamentu morda dva mandata za tem našim
                  in da naredimo neko konsistentno stvar in upam, da se bo kmalu nehalo množiti
                  število vojnih veteranov. Če ne bo sprejet vladni amandma, temu nenehnemu množenju
                  števila vojnih veteranov dolgo ne bo konca. Zato podpiram vladni amandma.
                  Hvala.</p>
            </sp>
            <sp xml:id="SDZ1-Redna-35-1995-10-17.sp77">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Tone Partljič, za njim bodo na vrsti še gospa Irena Oman,
                  gospod Ivo Hvalica in gospod Miroslav Geržina.</p>
            </sp>
            <sp xml:id="SDZ1-Redna-35-1995-10-17.sp78">
               <speaker>TONE PARTLJIČ:</speaker>
               <p>Repliciral bi prijatelju Miroslavu. Argument, da bi časovno raztegnili tudi zaradi
                  tega, ker so ljudje po kmetijah skrivali orožje, se mi zdi malo problematičen, ker
                  jim dajemo s tem veselje še za zdaj in v Muti so že našli pri nekomu nekaj orožja
                  in nisem prepričan, da je to trden argument za to. Za drugo sem slišal neko
                  opazko. Mogoče je res že malo predvolilne diskusije, ampak če pomislim, kako je z
                  našo stranko, ali z mojimi kolegi ta parlament varčen. Ko bi bilo potrebno
                  glasovati za kakšne pridobitve otrok, ali za kaj podobnega, tako pa na nek način
                  tu najdemo kar dosti izgovorov. Simbolne zadeve vendarle, vemo, prinesejo s seboj
                  tudi kaj drugega, se mi zdi, da bi veljalo tudi to pomisliti.</p>
            </sp>
            <sp xml:id="SDZ1-Redna-35-1995-10-17.sp79">
               <speaker>PODPREDSEDNIK DR. LEV KREFT:</speaker>
               <p>Hvala. Gospa Irena Oman ima besedo.</p>
            </sp>
            <sp xml:id="SDZ1-Redna-35-1995-10-17.sp80">
               <speaker>IRENA OMAN:</speaker>
               <p>Hvala. Ker se toliko sučemo okrog posledic za proračun, bi kljub vsemu poudarila,
                  čeravno ste, gospod Kopač, to malo prej omenili, da ni navada tega parlamenta in
                  še manj Vlade, da jemlje to kot argument oziroma da se s tem zagovarja stroške za
                  proračun. Povprečna starost veteranov vojne za Slovenijo je 30 do 35 let. Kar se
                  tiče vseh ostalih pravic, je pa točno to, kar ste dejali, da so zelo precizno in
                  točno opredeljene in da jih vsakdo, ki bo želel postati veteran, kar pa še ne
                  pomeni, da bo ta status tudi dobil, ne bo mogel izrabljati. Mednarodno pravo
                  opredeljuje status bojevnikov. Zdaj se bom še enkrat vrnila na načelo
                  enakopravnosti. Mednarodno pravo opredeljuje status bojevnikov. Glede na dejstvo,
                  da pa predlog zakona ureja tri zgodovinska obdobja in da smo za dve zgodovinski
                  obdobji zelo enotni, je pa, vsaj meni osebno popolnoma logično, da so v skladu z
                  ustavnim načelom enakopravnosti rešitve glede statusa za vse tri kategorije
                  oziroma za vsa tri zgodovinska obdobja enake. Če razpravljamo o tem, koga je
                  mogoče šteti za vojnega veterana in če pri nekaterih rečemo, tega pa ja zato, ker
                  je sodil v drugo zgodovinsko obdobje, ali pa morda zato, ker je pripadal drugi
                  ideologiji, drugega pa ne, potem gre tukaj za neposredno kršitev ustave. Ni tudi
                  nemogoče trditi, da so te kategorije, ki so naštete v predlogu zakona kot
                  veterani, da tudi izpolnjujejo status bojevnikov po mednarodnem pravu. Tigrovci
                  recimo ne morejo imeti statusa bojevnikov. Zato seveda bi sedanja rešitev, taka
                  kot jo predlaga z amandmajem Vlada, pomenila neenakopraven položaj udeležencev
                  priprav - poudarjam seveda priprav - in vojne za Slovenijo glede veteranov iz
                  drugih obdobij. Generacija udeležencev ali pa generacija veteranov iz let 1990 in
                  1991 ni imela možnosti nekaj desetletij uveljavljati pa pridobivati svojega
                  statusa preko pokojninskega in invalidskega zavarovanja.</p>
            </sp>
            <sp xml:id="SDZ1-Redna-35-1995-10-17.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Ivo Hvalica.</p>
            </sp>
            <sp xml:id="SDZ1-Redna-35-1995-10-17.sp82">
               <speaker>IVO HVALICA:</speaker>
               <p>Hvala lepa. Spoštovani! Ko nastopa tu gospod Kopač v skrbi za državne finance, se
                  človeku skoraj milo stori. Žal pa nastopa samo takrat in ga celo srh spreletava,
                  ko gre na primer za šolske malice ali pa za vojne veterane. Kaj, če bi poskrbel
                  tudi za to, da bi ta država imela ustrezno fiskalno politiko in da bi davke tudi
                  izterjala. Tu pa gospod Kopač ne naredi čisto nič. Nasprotno, v preiskovalni
                  komisiji smo iskali finančnega izvedenca in smo naleteli v seznamu tudi na ime
                  gospoda Kopača, ki poleg poslanstva opravlja tudi to službo. Navedel je celo
                  telefonsko številko tu iz Državnega zbora. S tem jemlje nekomu, jasno, tudi denar
                  in ne plačuje davkov. Toliko v pojasnilo.</p>
            </sp>
            <sp xml:id="SDZ1-Redna-35-1995-10-17.sp83">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miroslav Geržina ima besedo.</p>
            </sp>
            <sp xml:id="SDZ1-Redna-35-1995-10-17.sp84">
               <speaker>MIROSLAV GERŽINA:</speaker>
               <p>Hvala lepa za besedo. No, na žalost spet gospod Kopač. Jaz mislim, da vaše
                  govorjenje, replika je bila spraviti na tisto najnižjo možno mero dejanje
                  osamosvojitve Slovenije, nič drugega. Nobena skrb za noben denar in hvala, ker ste
                  me pa spomnili to, ko sem rekel, ampak ne v takem kontekstu, kot ste vi potem
                  obrnili, da bodo lahko drugi parlamenti oziroma zanamci to delali. Ne bodo imeli
                  pravice, ker če mi spoznamo, da je to pravilno in da je to tisto, da je to del
                  slovenstva in te državnosti in države, potem nimajo pravice spreminjati zadeve. V
                  enakem položaju smo bili mi zdaj, ko smo obravnavali tudi veterane 1941-1945.
                  Mislim, da tukaj se lahko vzporednica potegne. Gospod Partljič, nevarno je in
                  mislim, da se je treba zamisliti o tem, kar ste rekli. Če nekateri zbirajo že
                  orožje, kot ste rekli in če je to res, zamislite se vi in vaša skupina, in
                  sprejmite in podprite predloge, ki so v to smer naravnani, da ne bo takih, ki
                  zbirajo orožje. Hvala lepa.</p>
            </sp>
            <sp xml:id="SDZ1-Redna-35-1995-10-17.sp85">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kopač, izvolite.</p>
            </sp>
            <sp xml:id="SDZ1-Redna-35-1995-10-17.sp86">
               <speaker>JANEZ KOPAČ:</speaker>
               <p>Hvala za besedo. Gospod Hvalica rad žali ljudi zato, da odvrne diskusijo od bistva
                  problema. To z mano posebej velikokrat naredi. Rad bi rekel to. Jaz sem po
                  izobrazbi diplomiran ekonomist, nekoč in verjetno ima vsak od vas neko izobrazbo
                  in s tem, ko je postal poslanec tega parlamenta in ta izobrazba je zapisana v
                  nekem registru. Verjetno je to, da je dobil diplomo, zapisano nekje in s tem, ko
                  je postal poslanec tega parlamenta, verjetno ni izbrisal te izobrazbe. Ta
                  izobrazba je verjetno še vedno veljavna. Jaz sem nekoč, pred mnogimi leti, postal
                  zaprisežen sodni izvedenec finančno-ekonomske stroke in to sem še vedno, vendar
                  jaz tega posla kot poslanec ne opravljam. Zato, gospod Hvalica, ste brez
                  kakršnegakoli poznavanja dejstev mene žalili in me tukaj, če sem prav razumel,
                  obtožili celo tega, da iz tega naslova pridobivam dohodek in da ne plačujem davkov
                  ali nekaj podobnega. Skratka, vi ste, če je to res in  mislim, da sem pravilno
                  razumel, ste se seveda debelo zlagali, kar ni prvič, ko govorite o meni.</p>
               <p>Drugo, kar bi rad rekel, je pa to: s svojim opozarjanjem seveda ne želim na noben
                  način česa simbolno povečevati ali zmanjševati, kot mi očita gospod Geržina. Jaz
                  samo opozarjam in mislim, da je moja dolžnost, da opozarjam in da je dolžnost
                  vsakega od vas tudi, da razmislite o posledicah svojih glasovanj. Morda se mi
                  lahko očita samo to, da nisem nastopil tudi pri prejšnjem zakonu o žrtvah vojnega
                  nasilja, kjer smo, izračunal si še nisem natančno, mislim, da z amandmaji, ki niso
                  bili sprejeti - vladni amandmaji, in s tekstom, kakršen je ostal v drugi
                  obravnavi, zaradi tega, ker si pač večina poslancev želi biti ali pa zapisati
                  dobro ime pri potencialnih volilnih upravičencih, kot so na primer vojni begunci
                  in podobno, zaradi tovrstnega glasovanja smo brez kakršnihkoli diskusij pri
                  prejšnjem zakonu zapravili - tam pa ne dolgoročno, ampak kar že za prihodnje leto,
                  bom rekel, kar nekaj milijard, nekje v rangu med pet in deset. In če se
                  pogovarjamo včasih o univerzalnem otroškem dodatku, ki naj bi po spremenjenem
                  zakonu drugo leto stal 6 milijard tolarjev, pa je toliko govora o tem; v prejšnjem
                  zakonu smo pa, recimo, da rečem zelo na pamet, okoli 5 milijard takole vrgli brez
                  ene same diskusije, potem se mi seveda zdi včasih nesmiselno na karkoli še
                  opozarjati.</p>
               <p>Opozarjam, pri tem zakonu ne gre za neko veliko obveznost, ki bi si jo naprtili v
                  prihodnjem letu, ampak gre za prihodnja leta. Predvsem pa gre za en način
                  razmišljanja. Kako lahko brez kakršnihkoli posebnih kriterijev uvrstite zelo zelo
                  veliko množico ljudi v zakon, ki daje neke privilegije - kakršenkoli je že status,
                  besedo privilegij s seboj nosi - neke bonitete ta zakon omogoča in vi bi jih
                  želeli, zagovorniki tega teksta, podeliti zelo zelo veliki količini ljudi. S tem
                  mislim, da se sama ta boniteta, ki naj bi pripadala vojnim veteranom, razvodeni.
                  In tudi zato, torej iz tega simbolnega vidika, ki je v prid velikemu dejanju
                  osamosvojitve te države, nasprotujem taki dikciji. Ne bi rad zaključil tega
                  nastopa s kakšnimi osebnimi žaljivkami, kakršne si rad privošči poslanec Hvalica,
                  vendar, rad bi rekel to: ta parlament je tudi kriv za marsikaj, kar na fiskalnem
                  področju ni narejenega in tudi poslanska skupina, ki ji pripada poslanec Hvalica,
                  bi se seveda lahko znašla pri posameznih detajlih, ko bi iskali, zakaj se kaj ni
                  zgodilo, ampak pustimo vse to.</p>
               <p>Naslednja točka dnevnega reda, takoj za tem zakonom, je zakon o davčni službi v
                  drugi obravnavi in še za njim zakon o davčnem postopku, prav tako v drugi
                  obravnavi. Takrat se bodo seveda lahko izkazali vsi tisti, ki jih zanima
                  povečevanje učinkovitosti davčne službe. Toliko sedaj. Menim pa, da ne kaže
                  vzbujati čustvenih ali pa tukaj gori izvajati nekih čustvenih razprav, zato ker
                  gre ravno za neko obdobje osamosvojitve. Mislim, da smo v štirih letih po
                  osamosvojitvi lahko umsko toliko napredovali, da ne bomo sedaj reproducirali nekih
                  novih in novih vojnih veteranov in upravičencev do posebnih pravic kar naprej,
                  čeprav se je, na žalost, že pri prejšnjem zakonu pokazalo ravno obratno. Hvala
                  lepa.</p>
            </sp>
            <sp xml:id="SDZ1-Redna-35-1995-10-17.sp87">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Marjan Poljšak ima besedo. Potem pa še gospoda Ivo Hvalica in
                  Janez Jug. Potem bo pa počasi že odmor.</p>
            </sp>
            <sp xml:id="SDZ1-Redna-35-1995-10-17.sp88">
               <speaker>MARIJAN POLJŠAK:</speaker>
               <p>Jaz imam v glavnem repliko na izvajanje gospoda Kopača in ostalih, ki podobno
                  njemu nastopajo ali mislijo, saj vemo, kaj kdo misli in kako kdo misli in zakaj
                  kdo nekaj dela in tako naprej, predlaga ali karkoli. Ampak, gospod Kopač je
                  govoril, češ da gospod Hvalica z njegovim nastopom poskuša odvrniti pozornost od
                  bistva. Zdaj pa, v čem je bistvo? V čem je bistvo zadeve? Če bi za vas, bi rekel,
                  ta osvobodilna vojna Slovenije bila pomembna zadeva, potem vam ne bi bilo žal
                  nobenega denarja, ker v bistvu gre za majhen denar. Ampak bistvo stvari je to, da
                  zdaj tudi skozi te diskusije in skozi ostalo opazovanje spoznavam, v čem je bistvo
                  zadeve. Vojna za osamosvojitev Slovenije je bila scenarij, ker je bila zadeva že
                  dogovorjena med političnim vodstvom Slovenije in srbskim političnim vodstvom, ker
                  je bilo jasno, da je bil namen, da bodo šli Srbi ven. Zato je ta vojna bila na nek
                  način scenarij. Seveda bojevniki, ki so nastopili v tej vojni, so popolnoma resno
                  mislili, tisti, ki so padli, so dali tudi svoja življenja in bili so v boju. Meni,
                  recimo, je nekdo govoril v nedeljo, eno minuto je trajala bitka v Črnučah,
                  nasprotniki so bili mrtvi in ranjeni, ampak lahko bi bil tudi kakšen od naših,
                  tisti, ki je popolnoma tvegal zadeve. Seveda oni in ostali, marsikateri, ali pa
                  večina v Sloveniji smo vzeli to vojno zares in smo mislili, da je ta vojna
                  osvoboditev slovenskega naroda in vzpostavitev slovenske države. To se na pol
                  kaže, da je ta zadeva lari fari. Kakšna osamosvojitev? Vemo, da obstajajo dvomi
                  celo o politični osamosvojitvi, predvsem pa o finančni - še vedno smo navezani na
                  Beograd. Kako vemo in o teh zadevah ve gospod Kopač marsikaj več kot vem jaz, kako
                  še vedno denar teče tja dol, kako je slovenska udbomafija navezana na srbsko
                  udbomafijo. Ja, ja, potem se bo pa moralo zbirati najbrž orožje za ponovno
                  osamosvojitev. Seveda, to veteranstvo očitno ni ne vem kako pomembno, ker bo
                  potrebno novo veteranstvo. Mogoče. Jaz si ne želim. Hvala.</p>
            </sp>
            <sp xml:id="SDZ1-Redna-35-1995-10-17.sp89">
               <speaker>PODPREDSEDNIK DR. LEV KRET:</speaker>
               <p>Besedo ima gospod Ivo Hvalica.</p>
            </sp>
            <sp xml:id="SDZ1-Redna-35-1995-10-17.sp90">
               <speaker>IVO HVALICA:</speaker>
               <p>Hvala lepa. Pravzaprav je žalostno, da se moramo tu na tej točki, ko govorimo o
                  vojnih veteranih, ki zaslužijo vso našo pozornost in jasno tudi spoštovanje,
                  prerekati o takšnih stvareh. Ampak ker Kopač govori, da jaz napadam in jaz ne
                  govorim ne o njegovi diplomi ne o tem, kar je prej delal, ampak govorim o seznamu,
                  ki je sedaj aktualen. Tu piše, da vas dobimo v službi na Tomšičevi 5. To se pravi,
                  da vi to počnete potem, ko ste bili že poslanec. To je dokument, če hočete, vam
                  naredim kopijo. Hvala.</p>
            </sp>
            <sp xml:id="SDZ1-Redna-35-1995-10-17.sp91">
               <speaker>PODPREDSEDNIK DR. LEV KRET:</speaker>
               <p>Hvala lepa. Gospod Janez Jug, izvolite.</p>
            </sp>
            <sp xml:id="SDZ1-Redna-35-1995-10-17.sp92">
               <speaker>MAG. JANEZ JUG:</speaker>
               <p>Kolegi poslanci, to kar se debatira okrog vojnih veteranov, privilegijev in tako
                  dalje, to je zraslo v glavah politikov, veste, in vaših tudi. Moram reči, da
                  poznam marsikaterega tigrovca in partizana, pa zdaj tu na Obali bomo čez dober
                  mesec pokopali enega revolucionarja, starega komunista iz časa Italije, prosim,
                  ampak ne v tistem negativnem smislu, ko rečemo komunista, bil je borec za
                  Slovence, Stalin ga je ubil tam nekje 1937. leta. Imel sem priložnost govoriti z
                  vsemi: z belimi, rdečimi in tako dalje, tisti, ki so šli v to, morate vedeti, da
                  nobeden ni šel zato v to, da bi mu nekdo priznal status, privilegij in tako dalje.
                  Šli so zato, ker je čas zahteval v tistem trenutku od ljudi to in to. In oni danes
                  tega ne zahtevajo. Tista politika, ki je pa komu kaj obljubila, ali pa, ki je
                  karkoli dala, je pa zrasla v vaših glavah in ne zdaj zbanalizirati vsa ta
                  prizadevanja kateregakoli, ne rečem katerega, na banalno zadevo nekih čudnih
                  privilegijev. Tisti ljudje so dali svoje, kar so imeli v tistem trenutku dati in
                  dajte tudi vi svoje. Hvala lepa.</p>
            </sp>
            <sp xml:id="SDZ1-Redna-35-1995-10-17.sp93">
               <speaker>PODPREDSEDNIK DR. LEV KRET:</speaker>
               <p>Hvala lepa. Repliko ima še gospod Janez Kopač.</p>
            </sp>
            <sp xml:id="SDZ1-Redna-35-1995-10-17.sp94">
               <speaker>JANEZ KOPAČ:</speaker>
               <p>Hvala lepa. Gospoda Hvalico je treba poučiti o nekaterih osnovnih pravilih
                  delovanja parlamenta. Za take stvari si je treba ogledati poslovnik in druge
                  stvari. Jaz sem seveda zaprisežen stalni sodni izvedenec, vendar tega posla ta hip
                  ne opravljam, ker nimam časa. Lahko ga pa opravljam in vprašal sem posebej KVIAZ,
                  ali to smem in ni nobenih zadržkov. Če bi imel čas, bi to opravljal. Skratka, to
                  je dovoljeno, tako kot je dovoljeno opravljati ali pisati članke ali pa kaj
                  drugega. Navsezadnje, neko strokovno delo ob parlamentarnem je še celo eksplicitno
                  dovoljeno profesorjem in drugim, ki poučujejo. Skratka, tudi poučevati je zraven
                  dovoljeno. Toliko, da boste vedeli, gospod Hvalica.</p>
               <p>Drugo. Jaz sem dosegljiv, ne v pisarni na Tomšičevi, ampak v pisarni na Šubičevi,
                  da vas popravim, če me boste morda kdaj iskali. Potem pa še naslednje. Jaz seveda
                  svoj naslov lahko dajem v katerokoli evidenco, ki jo sam želim, in tudi, ko so me
                  pozvali, da povem morebitne spremembe naslova, sem ga seveda dal, ker želim, da so
                  evidence ažurne, zato me seveda lahko vsak dobi. Jaz pa seveda lahko delam tiste
                  stvari, ki jih smem, in to smem delati, in za katere imam čas, časa za to pa pač
                  zdaj nimam že zelo dolgo in skratka tudi, če me boste zaprosili za uslugo, za
                  kakšno izvedeniško mnenje, vam bom moral verjetno odkloniti, ker nimam časa zdaj
                  tega početi. Hvala lepa.</p>
            </sp>
            <sp xml:id="SDZ1-Redna-35-1995-10-17.sp95">
               <speaker>PODPREDSEDNIK DR. LEV KREFT:</speaker>
               <p>Gospod Ivo Hvalica ima še repliko. Upam, da bo minutna. Ne, ne bo glasovanje, ker
                  želi še Vlada na koncu besedo, kolikor sem opazil.</p>
            </sp>
            <sp xml:id="SDZ1-Redna-35-1995-10-17.sp96">
               <speaker>IVO HVALICA:</speaker>
               <p>Hvala lepa. Ne bomo vas iskali ne na Tomšičevi, ne na Šubičevi, enostavno iz
                  preprostega razloga, ker vam ne zaupamo.</p>
            </sp>
            <sp xml:id="SDZ1-Redna-35-1995-10-17.sp97">
               <speaker>PODPREDSEDNIK DR. LEV KREFT:</speaker>
               <p>Hvala lepa. Je točno, da želi Vlada še besedo na koncu? To po odmoru, prosim. Ob
                  14. uri bomo nadaljevali zasedanje. Hvala lepa.</p>
            </sp>
            <stage type="time">(Seja je bila prekinjena ob 12.24 uri in se je nadaljevala ob 14.10
               uri.)</stage>
            <sp xml:id="SDZ1-Redna-35-1995-10-17.sp98">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Nadaljujemo z zasedanjem na naši 35. redni seji.</p>
               <p>Za popoldanski del seje nisem prejel dodatnih opravičil, edino zdi se mi, da gospa
                  Breda Pečan odpotuje danes. To je opravičilo, ampak ne za danes? Dobro. Za
                  popoldne sta se opravičila gospod Ivan Sisinger in pa gospod Miroslav Geržina.</p>
               <p>Prosim, da ugotovimo prisotnost v dvorani! Ugotavljamo prisotnost v dvorani!
                     <stage>(53 prisotnih.)</stage> Državni zbor je sklepčen in lahko odloča.</p>
               <p>Tudi na popoldanski del seje sem vabil predstavnike Vlade Republike Slovenije, ki
                  jih lepo pozdravljam.</p>
               <p>Nadaljevali bomo seveda z <title>31. TOČKO DNEVNEGA REDA</title>, kjer so
                  prekinili pri razpravi, pri kateri je na vrsti za besedo Vlada. Vračam se torej k
                  31. točki dnevnega reda in dajem besedo predstavniku predlagatelja. Mislim, da gre
                  za gospoda Vladimirja Dejana.</p>
            </sp>
            <sp xml:id="SDZ1-Redna-35-1995-10-17.sp99">
               <speaker>VLADIMIR DEJAN:</speaker>
               <p>Gospod predsedujoči, gospe in gospodje poslanci! Problematika predzadnjega
                  odstavka 2. člena zakona o vojnih veteranih je večplastna. Gre in zajema
                  pravzaprav več problemov. Gre na eni strani za načelno vprašanje, kdo sploh je
                  vojni veteran in če pogledamo v sam drugi člen, ugotovimo, da so med vojnimi
                  veterani navedeni samo tisti, ki so bili neposredno v vojni udeleženi bodisi kot
                  borci za severno mejo bodisi ob napadu na Jugoslavijo v začetku leta 1941, bodisi
                  med drugo svetovno vojno, ali pa v osamosvojitveni vojni leta 1991. Torej princip
                  vojnega veterana se veže na udeleženca, na udeležbo v vojni, ne pa pred vojno,
                  zato je problematika, ki je dokaj pereča in deležna dinamične obravnave na
                  današnji seji Državnega zbora</p>
               <p>diskusija o tem, kdo sploh lahko je vojni veteran oziroma kdo ne more biti.</p>
               <p>Vlada, ko je že obravnavala ta vprašanja in to bi vas želel opozoriti ob prvi
                  obravnavi, je izhajala iz tega, da mora biti vojni in da je lahko vojni veteran
                  seveda samo tisti, ki je bil v vojni, ne pa tako, kot je zdaj zapisano v
                  predzadnji alinei 2. člena, da so vsi tisti, ki so sodelovali v pripravah na
                  vojno, torej pred obdobjem neposredne vojne in celo po vojni. Tako, da je to en
                  problem. Seveda se na ta problem veže tudi cel kup drugih vprašanj, kot je dokaj
                  slaba dikcija sedanje predzadnje alinee 2. člena, na podlagi katere, kot je bilo
                  že večkrat danes izpostavljeno, je mogoče priznavati status bojnega veterana celo
                  tistim, ki so neposredno sodelovali, če je šlo seveda na poziv, torej in če so
                  sodelovali pri teritorialni obrambi in če je šlo na poziv teritorialne obrambe v
                  pripravah. To pomeni tudi pri vojaških vajah. Ta opredelitev pomeni, da imamo
                  sedaj opravka s tako populacijo ljudi, ki jo je pravzaprav sploh težko opredeliti
                  in tako dalje.</p>
               <p>Torej, osnovni problem je udeležba v vojni, ker v nasprotnem primeru bi lahko tudi
                  sicer govorili, da recimo tisti, ki so sodelovali pri nekih pripravah na obrambo
                  pred agresijo itn., bi tudi v takih primerih lahko odprli ponovno celotno
                  problematiko in rekli, kaj pa je s tistimi, ki so pred II. svetovno vojno bili
                  udeleženi na različnih sestankih, katerih cilj je bil pravzaprav obramba pred
                  grozečo fašistično nevarnostjo itd.</p>
               <p>Mi ocenjujemo, da bi bilo potrebno amandma Vlade, tak kot smo ga zapisali in kot
                  ste ga dobili objavljenega v Poročevalcu, sprejeti, sicer znajo biti na vidiku
                  precejšnje težave, kot pa rečeno, ostaja še vedno odprta načelna opredelitev, ki
                  jo na ta  način nekako zvodenimo, ko vključujemo med vojne veterane vse, ki so
                  sodelovali v pripravah pred in po agresiji.</p>
               <p>To je eno vprašanje in s tem v zvezi bi želel opozoriti tudi na to, da tisti, ki
                  so bili organizatorji v obdobju pred neposredno vojno in tudi, ki so sodelovali po
                  samih vojnih operacijah, so vključeni kot organizatorji narodne zaščite v 10.
                  členu zakona, njim pa zakon daje nekoliko več pravic, kot vsem ostalim, ki so bili
                  v vojnem obdobju udeleženi na tak ali drugačen način pri obrambi Republike
                  Slovenije.</p>
               <p>Torej, želimo, da to upoštevate in da se to na en način upošteva pri
                  samoopredeljevanju do vprašanja 2. člena zakona o vojnih veteranih. Hvala
                  lepa.</p>
            </sp>
            <sp xml:id="SDZ1-Redna-35-1995-10-17.sp100">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Izvolite, gospod Drago Šiftar.</p>
            </sp>
            <sp xml:id="SDZ1-Redna-35-1995-10-17.sp101">
               <speaker>DRAGO ŠIFTAR:</speaker>
               <p>Spoštovani! Jaz se na to materijo preveč ne razumem in ne bi se sploh zdaj tu
                  vključeval, kje je zdaj meja med takimi ali drugačnimi borci, ampak vseeno. Zdaj
                  me je prepričal ta gospod iz Vlade, da bom glasoval za amandma prav zaradi tega,
                  ko je vlekel neko paralelo. Pravi, potem bi morali biti tudi borci tisti, ki so
                  hodili na neke sestanke pred drugo svetovno vojno. Ljudje božji, jaz vam povem
                  samo eno. Jaz prihajam iz pokrajine, kjer je bilo najmanj borcev, če so borci
                  sploh bili. Ampak vam moram povedati, da so si vsi tisti, ki niti uniforme niso
                  ločili, cele vasi so si dajale popraviti zobe na račun borčevstva po vojni, ker so
                  se pač tako deklarirali. Prosim vas, da nas s takimi primerjavami pa tu vseeno ne
                  <q>"farbate"</q>.</p>
            </sp>
            <sp xml:id="SDZ1-Redna-35-1995-10-17.sp102">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage> Dajem na glasovanje amandma k
                  2. členu, na drugi strani pregleda, pod točko b). Ugotovimo sklepčnost! Izvolite,
                  gospod. Gospod Ivan Verzolak bo obrazložil svoj glas.</p>
            </sp>
            <sp xml:id="SDZ1-Redna-35-1995-10-17.sp103">
               <speaker>IVAN VERZOLAK:</speaker>
               <p>Rad bi obrazložil svoj glas in sicer glasoval bom proti iz naslednjega razloga:
                  mislim, da se bo tukaj  zdaj pokazalo, dejansko se bo videlo, kdo je bil za
                  osamosvojitev Slovenije in je podpiral in podpira to osamosvojitveno vojno.
                  Mislim, da tu notri je, bi rekel, prefinjeno to zajeto in iz tega se bo tudi potem
                  to lahko videlo. Hvala.</p>
            </sp>
            <sp xml:id="SDZ1-Redna-35-1995-10-17.sp104">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospod Drago Šiftar, izvolite.</p>
            </sp>
            <sp xml:id="SDZ1-Redna-35-1995-10-17.sp105">
               <speaker>DRAGO ŠIFTAR:</speaker>
               <p>Rad bi obrazložil svoj glas. Glasoval bom proti amandmaju. Prav zaradi tega sem
                  prišel gor, ker se mi je takrat storil lapsus in ta obrazložitev govori v prid, da
                  ne glasujemo za ta amandma.</p>
            </sp>
            <sp xml:id="SDZ1-Redna-35-1995-10-17.sp106">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? <stage>(Ne.)</stage> Dajem amandma
                  na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da je amandma sprejet.</p>
               <p>V obravnavo dajem naslednji amandma pod točko c), sedma alinea se črta.
                  Predlagatelj je Vlada Republike Slovenije. Matično delovno telo amandma podpira.
                  Želi kdo besedo o tem amandmaju? <stage>(Ne.)</stage> Dajem na glasovanje.
                  Ugotovimo sklepčnost! <stage>(37 prisotnih.)</stage> Ponovno vas prosim, da
                  ugotovimo sklepčnost! <stage>(44 poslancev)</stage>. Tretjič vas prosim, da
                  ugotovimo sklepčnost! <stage>(51 poslancev)</stage>.</p>
               <p>Kdo je za? <stage>(34 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>Ker nismo sprejeli amandmaja pod a), dajem v obravnavo in na glasovanje amandma
                  pod b): Za 2. členom se doda nov 2.a člen, ki se glasi: <q>"Vojni veteran je tudi
                  pripadnik narodno-revolucionarne organizacije TIGR v obdobju od septembra 1927 do
                  13.5.1941. Oseba iz prejšnjega odstavka uveljavi status vojnega veterana po
                  določbah zakona o splošnem upravnem postopku pri organu, ki odloča po tem zakonu
                  na prvi stopnji"</q>. Predlagatelj je Vlada, matično delovno telo je ugotovilo samo
                  kolizijo s prejšnjim amandmajem, ki ga je podpiralo. Želi kdo besedo? Ugotavljam,
                  da ne in dajem ta amandma na glasovanje. Ugotovimo sklepčnost! <stage>(54
                     prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>Dajem v obravnavo in na glasovanje amandma k 10. členu. Drugi odstavek se
                  spremeni, tako da se glasi: <q>"Za organizatorja narodne zaščite se po tem zakonu
                  šteje vojni veteran iz šeste alinee 2. člena tega zakona, ki je bil po odločitvi
                  pristojnega organa določen za organiziranje manevrske strukture narodne zaščite v
                  pripravah zoper vojaško agresijo na Republiko Slovenijo v letu 1991"</q>. Tretji
                  odstavek 10. člena se črta. Predlagatelj je Vlada, matično delovno telo amandmaja
                  ne podpira. Želi kdo besedo? Ugotavljam, da ne in dajem ta amandma na glasovanje.
                  Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da je amandma sprejet.</p>
               <p>V obravnavo in na glasovanje dajem amandma k 12. členu. 12. člen se spremeni, tako
                  da se glasi: <q>"Vojni veteran je upravičen do dodatka za pomoč in postrežbo ob
                  pogojih in v višini po predpisih o pokojninskem in invalidskem zavarovanju."</q>
                  Predlagatelj je Vlada, matično delovno telo podpira. Želi kdo besedo? Ugotavljam,
                  da ne in dajem amandma na glasovanje. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet.</p>
               <p>K 17. členu: v prvem odstavku 17. člena se za besedo osnove doda vejica in
                  besedilo <q>"veljavne na dan smrti vojnega veterana"</q>. Predlagatelj Vlada, matično
                  delovno telo podpira. Želi kdo besedo? Ugotavljam, da ne in dajem amandma na
                  glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>K 20. členu. Za prvim odstavkom 20. člena se doda nov drugi odstavek, ki se glasi:
                  <q>"Vojnemu veteranu iz tretje alinee 2. člena tega zakona, ki je bil v času,
                  prebitem v okoliščinah za priznanje statusa vojnega veterana mlajši od 15 let, se
                  pokojninska doba kot posebna doba šteje v dvojnem ali v dejanskem trajanju po
                  predpisih o pokojninskem in invalidskem zavarovanju."</q> V sedanjem drugem odstavku,
                  ki postane tretji odstavek, se za besedo <q>"se"</q> doda besedilo <q>"vojnemu veteranu iz
                  šeste alinee 2. člena tega zakona"</q>, besede iz prejšnjega odstavka pa se črtajo.
                  Predlagatelj je Vlada, matično delovno telo podpira. Želi kdo besedo? Ugotavljam,
                  da ne in dajem amandma na glasovanje. Ugotovimo sklepčnost! <stage>(56
                     prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta amandma sprejeli.</p>
               <p>Medtem smo pa prejeli tudi amandma Vlade Republike Slovenije k 40. členu, ki se
                  glasi: besedilo 40. člena predloga zakona se spremeni, tako da se glasi: <q>"Ta zakon
                  začne veljati 1. januarja 1996."</q> Želi kdo besedo o tem predlogu? Vemo, za kaj gre,
                  saj je bilo isto pri prejšnjih dveh zakonih. <stage>(Nihče.)</stage></p>
               <p>Dajem ta amandma na glasovanje. Ugotovimo sklepčnost!</p>
               <p><stage>(51 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta amandma sprejeli in sprašujem sekretariat, če je potrebno
                  pred glasovanjem v celoti zakona še kaj povedati? <stage>(Ne.)</stage></p>
               <p>Dajem torej na glasovanje predlog zakona v celoti. Ugotovimo sklepčnost!
                     <stage>(47 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo predlog zakona sprejeli in s tem zaključujem to točko dnevnega
                  reda.</p>
               <p>Prehajam na <title>32. TOČKO DNEVNEGA REDA - DRUGO OBRAVNAVO PREDLOGA ZAKONA O
                     DAVČNI SLUŽBI</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? <stage>(Ne.)</stage> Predlog zakona je obravnaval Odbor
                  za finance in kreditno-monetarno politiko kot matično delovno telo. Želi
                  poročevalec odbora besedo? <stage>(Ne.)</stage> Želi besedo predstavnik
                  Sekretariata za zakonodajo in pravne zadeve? <stage>(Ne.)</stage></p>
               <p>Prehajamo torej na obravnavo in odločanje o posameznih členih predloga zakona.
                  Prejeli ste pregled amandmajev, datiran s 5.10.1995. Ga imate pred seboj! 32.
                  točka - Davčna služba. Davčni postopek pride potem. To je davčna služba. Imate
                  pregled amandmajev, 12 strani jih je. Ste prišli do papirjev?</p>
               <p>Najprej dajem na glasovanje predlog proceduralne narave, da o vseh tistih členih
                  zakona, h katerim ni bil vložen noben amandma, razpravljamo in glasujemo skupno in
                  vas prosim, da za to glasovanje najprej ugotovimo sklepčnost! Ugotavljamo
                  sklepčnost! <stage>(34 prisotnih.)</stage> Na glasovanje dajem ponovno predlog
                  proceduralnega sklepa, da o vseh tistih členih h katerim ni bil vložen noben
                  amandma, razpravljamo in glasujemo skupaj in prosim, da ugotovimo sklepčnost!
                     <stage>(43 prisotnih.)</stage> Takoj ko nekateri slišijo za davke, zbežijo.
                  Tretjič in zadnjič dajem na glasovanje predlog proceduralnega sklepa, ki sem ga že
                  dvakrat povedal, ga ne bom še enkrat. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta proceduralni predlog sprejet.</p>
               <p>Prehajamo k razpravi in glasovanju o 1. členu zakona, h kateremu je vložen
                  amandma: v prvi vrstici drugega odstavka se črta beseda <q>"strokovna"</q>. Predlagatelj
                  je gospod Sašo Lap za poslansko skupino Slovenske nacionalne desnice. Matični
                  odbor amandma podpira, Vlada amandmaju ne nasprotuje. Želi kdo besedo?
                     <stage>(Ne.)</stage></p>
               <p>Na glasovanje dajem ta amandma. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem še 1. člen v celoti. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo ta člen sprejeli.</p>
               <p>V obravnavo dajem 2. člen z amandmajema. Prvi amandma: v četrti alinei se za
                  besedama <q>"davčnega registra"</q> črta vejica in doda besedilo <q>"in davčnih evidenc"</q>.
                  Predlagatelj je Odbor za finance in kreditno-monetarno politiko ter Vlada. Odbor
                  amandma podpira.</p>
               <p>Drugi: v prvem odstavku se doda nova deveta alinea, ki se glasi: <q>"Promoviranje
                  plačevanja davkov kot državljanske vrednote."</q> Sedanja deveta alinea postane deseta
                  alinea. Predlagatelj je Odbor za finance in kreditno-monetarno politiko. Želi kdo
                  besedo o teh dveh amandmajih in o tem členu? <stage>(Ne.)</stage></p>
               <p>Na glasovanje dajem amandma pod točko 1. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(27 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem še amandma pod točko 2. Ugotovimo sklepčnost! <stage>(43
                     prisotnih.)</stage> Ponovno vas prosim, da ugotovimo sklepčnost! prosim tudi za
                  pozornost, v dvorani nas je dovolj. Ugotovimo sklepčnost! <stage>(43
                     prisotnih.)</stage> Tretjič in zadnjič vas prosim, da ugotovimo Sklepčnost,
                  glasujemo o amandmaju k 2. členu pod točko 2. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet.</p>
               <p>Na glasovanje dajem 2. člen v celoti. Ugotovimo sklepčnost! <stage>(52
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo ta člen sprejeli.</p>
               <p>Prehajam k 8. členu, kjer je vložen en sam amandma: v šesti alinei se črta
                  besedilo, ki se glasi: <q>"in lahko neposredno opravlja inšpekcijske preglede pri
                  davčnih zavezancih"</q>. Predlagatelj je Vlada, odbor amandma podpira. Želi kdo
                  besedo? <stage>(Ne.)</stage></p>
               <p>Na glasovanje dajem ta amandma. Ugotovimo sklepčnost! <stage>(43
                     prisotnih.)</stage> Ponovno vas prosim, da ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(26 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 8. člen v celoti. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo člen sprejeli.</p>
               <p>K 9. členu se doda drugi odstavek, ki se glasi: <q>"Če je v okviru davčnega urada
                  organizirana izpostava, opravlja izpostava najmanj naloge, ki so določene v prvi,
                  peti in šesti alinei prvega odstavka tega člena, po pooblastilu direktorja
                  davčnega urada pa tudi druge naloge iz pristojnosti davčnega urada."</q> Predlagatelj
                  je Miran Potrč za poslansko skupino Združene liste socialnih demokratov. Odbor
                  amandmaja ne podpira. Besedo ima gospod Miran Potrč, izvolite.</p>
            </sp>
            <sp xml:id="SDZ1-Redna-35-1995-10-17.sp107">
               <speaker>MIRAN POTRČ:</speaker>
               <p>Hvala lepa. K temu in še k enemu amandmaju kasneje se bom oglasil, ne samo iz
                  razloga, ker ne pričakujem, da bi vam kaj veliko spremenil prepričanje, ampak, da
                  bi vam vsaj pojasnil, da je o tem vredno razmišljati. Za kaj gre? V zakonodaji
                  nasploh imamo lahko opredelitve, ki kadar o nečem odloča Vlada, vsebujejo
                  kriterije ali imamo lahko najbolj načelno določbo, kjer pooblastimo Vlado. Oboje
                  je možno, pomeni pa odvisno od interesa, ki ga ima Državni zbor, poudarjeno vlogo
                  tega Državnega zbora. In drugo. Smisel organiziranja davčnih uradov v okviru
                  davčnih uprav se meni zdi takrat, ko bodo davčni uradi imeli neke pristojnosti.
                  Zato, da jih imamo, pa ne vemo, kaj bi zares delali, najbrž nima smisla, da jih
                  imamo. Jaz sem dobil, ne bi rad govoril o imenih, ker konec koncev tudi niso
                  bistvena in tudi enaki pogledi v okviru sedanje davčne službe najbrž ne obstajajo,
                  nekaj opozoril...</p>
            </sp>
            <sp xml:id="SDZ1-Redna-35-1995-10-17.sp108">
               <speaker>PODPREDSEDNIK DR. LEV KREFT:</speaker>
               <p>Prosil bi, se opravičujem, gospod Miran Potrč, za več miru v dvorani in za
                  koncentracijo. Bomo mnogo lažje delali, poslušali govorce in tudi glasovali.
                  Izvolite.</p>
            </sp>
            <sp xml:id="SDZ1-Redna-35-1995-10-17.sp109">
               <speaker>MIRAN POTRČ:</speaker>
               <p>...sedanjih davčnih izpostav v občinah, ki opozarjajo na to, da so v realizaciji
                  koncepta organizacije davčne uprave bili različni pogledi, da so bili pogledi
                  takšni, da je potrebna silno velika koncentracija vsega preko davčnih uradov, in
                  pogledi tudi preko davčnih uprav, in druga koncepcija, da naj bi tudi davčni urad
                  imel neke pristojnosti. Za sedaj je po diskusijah prevladala prva, da naj imajo
                  tudi davčni uradi nekaj pristojnosti. Ali bo stalna ali ne, ne vem, lahko se čez
                  čas ponovno spremeni. Da bi v Državnem zboru vedeli, kaj želimo in da ne bi bilo
                  mogoče stalno spreminjati eventualne koncepcije, možni sta pa obe, je predlog
                  mojega amandmaja, to je, da kadar se ustanovi davčni urad v okviru davčne uprave,
                  ta davčni urad odmerja in pobira davke in vodi o tem predpisane evidence,
                  evidentira podatke o obračunanih in plačanih davkih in denarnih kaznih in izvaja
                  postopke prisilne izterjave davkov in denarne kazni. Tisto, kar je osnovna
                  funkcija. Mislim, da s tem ne posegamo niti v organizacijo davčne uprave. Ker ne
                  gre v to odločbo, na prvi stopnji formalno še vedno lahko izdaja direktor davčne
                  uprave. Vem, da inšpekcijsko nadzorstvo mora biti koncentrirano in v to ne
                  posegam. Vem, da kar zadeva davčni register - naj bo koncentriran, ne posegam.
                  Mislim, da sem izbral tiste naloge, ki so minimalne. Če teh nalog davčni urad ne
                  bo opravljal, potem, po mojem, davčni urad smisla nima in potem je bolje, da ga
                  nimamo. Da bomo imeli davčni urad v neki občini zato, da bo tam nekaj ljudi
                  sedelo, ki ne bodo vedeli, kaj je njihova naloga v davčnem sistemu, po mojem
                  smisla nima. In zato sem dal ta predlog amandmaja.</p>
               <p>Presodite, ali želi Državni zbor sprejeti to usmeritev in vedeti, kakšna bo v
                  bodoče organiziranost davčne službe, ali pa, kar je možno, prepustiti vse
                  kasnejšemu izvajanju zakonodaje, pri kateri bo lahko, tako kot jaz predlagam,
                  lahko bo pa tudi drugače, da bomo pač davčne urade imeli, ampak bodo imeli
                  drugačne ali pa nobenih pristojnosti in bo nekaj davčnih uprav v državi opravljalo
                  neposredno vse naloge. Mislim, da bo to za državo dražje, predvsem pa da bo dražje
                  in manj učinkovito za davkoplačevalce. Hvala lepa.</p>
            </sp>
            <sp xml:id="SDZ1-Redna-35-1995-10-17.sp110">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Da, izvolite, gospod Janez Kopač.</p>
            </sp>
            <sp xml:id="SDZ1-Redna-35-1995-10-17.sp111">
               <speaker>JANEZ KOPAČ:</speaker>
               <p>Hvala lepa. Kot je rekel gospod Potrč, je možno eno in drugo, vendar, če želimo
                  biti konsistentni z načelno opredelitvijo, ki je zapisana že v ustavi, da upravo
                  neposredno izvaja Vlada, potem mislim, da je prav, da tega amandmaja ne sprejmemo,
                  zato ga tudi odbor ni podprl in predlagam, da se, skratka, notranja organizacija
                  uprave prepusti Vladi, tako kot je, mislim da je to zajeto v čisto vseh drugih
                  zakonih, ki urejajo kakšno od upravnih služb v tej državi. Hvala lepa.</p>
            </sp>
            <sp xml:id="SDZ1-Redna-35-1995-10-17.sp112">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Miran Potrč, izvolite.</p>
            </sp>
            <sp xml:id="SDZ1-Redna-35-1995-10-17.sp113">
               <speaker>MIRAN POTRČ:</speaker>
               <p>Gospod Kopač ima prav, z enim majhnim dostavkom. Če bi namreč bili zelo načelni,
                  potem bi rekli, da davčno službo in organizacijo davčne službe odreja Ministrstvo
                  za finance in ne bi imeli napisano, da bomo imeli davčne uprave, ker bi to odločal
                  minister za finance in bi bilo tudi možno. Mi smo se odločili, da v zakon
                  napišemo, da imamo obvezno davčne uprave in predpisali možnost, da imamo tudi
                  davčne urade. S tem smo se pač odločili, da preciziramo en del te organizacije.
                  Moj predlog je samo še, precizirajmo jo tudi po vsebini.</p>
            </sp>
            <sp xml:id="SDZ1-Redna-35-1995-10-17.sp114">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? <stage>(Ne.)</stage> Dajem ta amandma na
                  glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Dajem 9. člen v celoti na glasovanje. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo ta člen sprejeli.</p>
               <p>K 10. členu. Člen se spremeni, tako da se glasi: <q>"Posebni davčni urad opravlja
                  naloge davčnega urada iz prejšnjega člena na celotnem območju Republike Slovenije
                  za banke, zavarovalnice in družbe, ki prirejajo posebne igre na srečo. Posebni
                  davčni urad opravlja naloge davčnega urada na celotnem območju Republike Slovenije
                  tudi za druge velike gospodarske družbe, ki glede na promet, lastništvo in
                  področje dejavnosti izpolnjujejo pogoje, ki jih predpiše minister, pristojen za
                  finance"</q>. Predlagatelj je Vlada, odbor amandma podpira. Želi kdo besedo?
                  Ugotavljam, da ne in dajem amandma na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo ta amandma sprejeli.</p>
               <p>S tem smo spremenili člen v celoti.</p>
               <p>K 12. členu: v prvi vrstici se beseda <q>"direktor"</q> nadomesti z besedo <q>"načelnik"</q>.
                  Predlagatelj je gospod Sašo Lap za poslansko skupino Slovenske nacionalne desnice,
                  odbor in Vlada amandmaja ne podpirata. Želi kdo besedo? Ugotavljam, da ne in dajem
                  amandma na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da amandma ni bil sprejet.</p>
               <p>Dajem na glasovanje 12. člen v celoti. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(26 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 12. člen sprejeli.</p>
               <p>K 15. členu: člen se spremeni, tako da se glasi: <q>"Inšpekcijski pregled obsega
                  preverjanje pravilnosti in pravočasnosti obračunavanja davkov, poslovanje davčnih
                  zavezancev, preverjanje knjigovodskih in drugih evidenc, ugotavljanje
                  neprijavljenih dohodkov in odrejanje ukrepov, določenih z zakonom. Inšpekcijski
                  pregled se praviloma opravlja v prostorih in na stvareh davčnega zavezanca. Če se
                  poslovne knjige in evidence nahajajo pri osebi, ki le-te vodi za davčne zavezance,
                  se inšpekcijski pregled lahko opravi tudi pri tej osebi."</q> Predlagatelj je Vlada.
                  Odbor amandma podpira. Želi kdo besedo? <stage>(Ne.)</stage> Dajem amandma na
                  glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli in s tem spremenili 15. člen v celoti.</p>
               <p>16. člen: člen se spremeni, tako da se glasi;: <q>"Inšpekcijski pregled opravlja
                  davčni inšpektor, v nadaljnjem besedilu inšpektor, na območju svojega davčnega
                  urada. Za svoje delo je odgovoren direktorju davčnega urada. Inšpektor lahko
                  opravlja inšpekcijski pregled tudi izven območja svojega davčnega urada na podlagi
                  pooblastila, ki mu ga v soglasju z direktorjem njegovega davčnega urada da
                  direktor davčnega urada, na katerega območju naj bi pregled opravil. Za svoje delo
                  je odgovoren direktorju, ki mu je dal pooblastilo za inšpekcijski pregled."</q></p>
               <p>Predlagatelj je Vlada. Odbor amandma podpira. Želi kdo besedo?
                     <stage>(Ne.)</stage> Dajem ta amandma na glasovanje. Ugotovimo sklepčnost!
                     <stage>(38 prisotnih.)</stage> Naslednjič bom rekel, kar tretjič vas prosim, da
                  ugotovimo sklepčnost, mogoče bo šlo potem bolje. Drugič vas prosim, da ugotovimo
                  sklepčnost? Tisti, ki se ne bo javil, bo obdavčen. <stage>(47
                  prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli in s tem spremenili 16. člen v celoti.</p>
               <p>K 17. členu: v 17. členu se na koncu črta pika in doda besedilo <q>"po tem zakonu"</q>.
                  Predlagatelj je Vlada. Odbor amandma podpira. Želi kdo besedo?
                     <stage>(Ne.)</stage> Dajem amandma na glasovanje. Ugotovimo sklepčnost!
                     <stage>(44 prisotnih.)</stage> Ponovno vas prosim, da ugotovimo sklepčnost!
                     <stage>(41 prisotnih.)</stage> Še tretjič vas prosim, da ugotovimo sklepčnost!
                     <stage>(45 prisotnih.)</stage></p>
               <p>Ugotavljam, da Državni zbor trikrat ni bil sklepčen, zato odrejam 15 minut odmora
                  oziroma sejo bomo nadaljevali ob 3. uri in 15 minut!</p>
            </sp>
            <stage type="time">(Seja je bila prekinjena ob 14.49 uri in se je nadaljevala ob 15.13
               uri.)</stage>
            <sp xml:id="SDZ1-Redna-35-1995-10-17.sp115">
               <speaker>PODPREDSEDNIK DR. LEV KREFT:</speaker>
               <p>Prav tako prosim še enkrat vodje in sekretarje poslanskih skupin, da zagotovijo
                  prisotnost poslank in poslancev iz svojih poslanskih skupin v dvorani Državnega
                  zbora.</p>
               <p>Spoštovane kolegice poslanke, spoštovani kolegi poslanci, gospe in gospodje,
                  nadaljujemo delo, upam. In preden se vrnem k glasovanju, pri 32. točki dnevnega
                  reda, vas prosim, da najprej ugotovimo prisotnost v dvorani. Ugotavljamo
                  prisotnost v dvorani! <stage>(53 poslancev.)</stage> Ugotavljam, da je Državni
                  zbor sklepčen in lahko odloča.</p>
               <p>Prehajam oziroma se vračam k 32. točki dnevnega reda, kjer smo ostali pri 17.
                  členu in amandmaju: v 17. členu se na koncu črta pika in doda besedilo <q>"po tem
                  zakonu"</q>.  Predlagatelj je Vlada, odbor amandma podpira. Razprave ni bilo. Dajem
                  torej ta amandma na glasovanje. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo amandma sprejeli in dajem na glasovanje 17. člen v celoti.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 17. člen sprejeli.</p>
               <p>V razpravo in na glasovanje dajem 19. člen in amandmaja - prvi: na koncu prvega
                  odstavka se doda nov stavek, ki se glasi: <q>"Za poslovne prostore se štejejo tudi
                  stanovanjski prostori, ki jih je davčni zavezanec določil kot svoj sedež oziroma
                  kot poslovni prostor, kjer se opravlja dejavnost"</q>. Predlagatelj je matično delovno
                  telo in Vlada. Odbor amandma podpira.</p>
               <p>In drugi: v četrtem odstavku se za besedama <q>"davčnega zavezanca"</q> črta vejica, in
                  doda besedilo: <q>"oziroma v prostorih osebe, ki vodi davčnemu zavezancu poslovne
                  knjige in evidence"</q>. Predlagatelj je Vlada. Odbor amandma podpira. Želi kdo
                  besedo? <stage>(Ne.)</stage> Dajem najprej na glasovanje amandma pod točko 1.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje amandma pod točko 2. Ugotovimo sklepčnost! <stage>(40
                     prisotnih.)</stage> Ponovno vas prosim, da ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da smo ta amandma sprejeli.</p>
               <p>Dajem na glasovanje 19. člen v celoti. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli.</p>
               <p>V obravnavo in na glasovanje dajem 21. člen in amandmaja. Prvi: na koncu člena se
                  črta pika in doda besedilo, ki se glasi: <q>"ter ima pravico največ za tri dni
                  prepovedati opravljati dejavnost"</q>. Predlagatelj je Vlada. Odbor amandma
                  podpira.</p>
               <p>In drugi: dodata se nova drugi in tretji odstavek, ki se glasita: <q>"Davčni
                  zavezanec lahko zahteva, da se mu vrne zasežene predmete iz prejšnjega odstavka
                  pred rokom, če izkaže, da jih nujno potrebuje pri poslovanju. Davčni organ o
                  vrnitvi iz prejšnjega odstavka odloči s sklepom v roku treh dni."</q> Predlagatelj je
                  Vlada. Odbor amandma podpira. Želi kdo besedo? <stage>(Ne.)</stage> Dajem na
                  glasovanje amandma pod točko 1. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo amandma sprejeli. Dajem na glasovanje še amandma pod točko 2.
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli.</p>
               <p>Na glasovanje dajem še 21. člen v celoti. Ugotovimo sklepčnost! <stage>(51
                     prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 21. člen sprejeli.</p>
               <p>K 22. členu so vloženi štirje amandmaji, sicer: člen se spremeni, tako da se
                  glasi: <q>"Inšpektor lahko z odločbo začasno prepove opravljati dejavnosti in
                  zapečati poslovne in druge prostore, če je zavezanec ali fizična oseba, ki pri
                  davčnem zavezancu opravlja promet proizvodov oziroma storitev, dvakrat v enem letu
                  prodal blago oziroma opravi storitev brez izdaje ustrezne listine. Če davčni
                  zavezanec ali fizična oseba, ki pri davčnem zavezancu opravlja promet proizvodov
                  oziroma storitev, dvakrat v enem letu za nabavljeno blago za nadaljnjo prodajo ali
                  reprodukcijo oziroma za prijete storitve ni imel ustreznih listin. Pritožba ne
                  zadrži odločbe iz prejšnjega odstavka, podrobnejše predpise o načinu izvajanja
                  začasne prepovedi opravljanja dejavnosti in zapečatenih osnovnih in drugih
                  prostorov izda minister, pristojen za finance."</q> Predlagatelj je Vlada, odbor
                  amandma podpira.</p>
               <p>Drugi: v prvi alinei se črtajo besede <q>"dvakrat v enem letu"</q>, predlagatelj je
                  poslanska skupina Slovenske nacionalne desnice, Odbor in Vlada ne podpirata.</p>
               <p>Tretji: v drugi alinei se črtajo besede <q>"dvakrat v enem letu"</q>, predlagatelj je
                  poslanska skupina SLovenske nacionalne desnice, Odbor in Vlada ne podpirata.</p>
               <p>In četrti: v tretji alinei se v prvi vrstici črtajo besede <q>"dvakrat v enem letu"</q>,
                  predlagatelj je poslanska skupina SLovenske nacionalne desnice, Odbor in Vlada ne
                  podpirata. Želi kdo besedo? Gospod Ivo Hvalica, izvolite.</p>
            </sp>
            <sp xml:id="SDZ1-Redna-35-1995-10-17.sp116">
               <speaker>IVO HVALICA:</speaker>
               <p>Hvala lepa. Spoštovani! V tem pregledu amandmajev mrgolijo amandmaji Vlade, kar
                  pomeni, da je bil zakon slabo pripravljen. Ampak, poglejte zdaj, kakšne nesmisle
                  predlaga sama Vlada. Pred dvemi, tremi minutami smo sprejeli amandma, bom ponovil,
                  k 19. členu: <q>"Za poslovne prostore se štejejo tudi stanovanjski prostori, ki jih
                  je davčni zavezanec določil kot svoj sedež oziroma kot poslovni prostor, kjer se
                  opravlja dejavnost."</q></p>
               <p>Zdaj pa naj bi glasovali o naslednjem amandmaju: <q>"Inšpektor lahko z odločbo
                  začasno prepove opravljati dejavnost in zapečatiti poslovne in druge prostore."</q>
                  Torej, bo prišel in zapečatil stanovanje. Pa lepo vas prosim! Dejte se zresniti na
                  Vladi in dajte pogledati, kaj ste malo prej napisali, pa dajte predlagati nekaj
                  konsistentnega, ker to ne vzdrži, to ni otroški vrtec, to je parlament, za božjo
                  voljo. Hvala.</p>
            </sp>
            <sp xml:id="SDZ1-Redna-35-1995-10-17.sp117">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo. Gospod Janez Kopač, izvolite.</p>
            </sp>
            <sp xml:id="SDZ1-Redna-35-1995-10-17.sp118">
               <speaker>JANEZ KOPAČ:</speaker>
               <p>Hvala lepa. 19. člen oziroma amandma k 19. členu  govori o tem, da bo davčni
                  zavezanec, ki ima slučajno registrirano neko dejavnost na domu, sam opredelil,
                  kateri prostori tega njegovega doma se lahko štejejo za potrebe davčne službe kot
                  poslovni prostori. Torej, bo sam v naprej predvidel, kateri del te njegove
                  stanovanjske hiše se šteje kot poslovni prostor. Seveda, predvidevam, da ne bo
                  prijavil ali določil kot poslovnega prostora svoje kuhinje ali pa svoje spalnice.
                  Zato je to seveda zelo konsistentno povezano, v kolikor gledamo amandmaje
                  Vlade.</p>
               <p>Druga stvar je pa ta, za druge prostore pa velja tudi po tem zakonu in pa po
                  zakonu o upravnem postopku, torej druge prostore, ki so stanovanjski prostori, da
                  inšpektor v njih ne more brez odločbe sodišča. Zato seveda, sta tako ta amandma, o
                  katerem sedaj govorimo, kot amandma k 19. členu, po mojem mnenju konsistentna in
                  prepuščata davčnemu zavezancu samemu, da bo pri vpisu v davčno evidenco oziroma v
                  davčni register sam določil, kateri so tisti poslovni prostori. Seveda pa bo ravno
                  s tem, ko mu bo prepuščena samostojnost pri določanju, kaj se šteje v njegovem
                  domu, če ima slučajno doma poslovno dejavnost, za poslovni prostor, tudi sam
                  prevzel obveznost za to, kar se bo s tem poslovnim prostorom v relaciji do davčne
                  službe dogajalo. Zato seveda podpiram vladni amandma. Hvala.</p>
            </sp>
            <sp xml:id="SDZ1-Redna-35-1995-10-17.sp119">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Ivo Hvalica ima repliko. Ste vi tudi želeli repliko, gospod
                  Kopše?</p>
            </sp>
            <sp xml:id="SDZ1-Redna-35-1995-10-17.sp120">
               <speaker>IVO HVALICA:</speaker>
               <p>Gospod Kopač, predvsem vas nisem ničesar vprašal. Sem vprašal Vlado, saj niste vi
                  predlagatelj amandmaja. Kaj hitite gor? Ali ste pa vi mogoče tihi družabnik
                  predlagatelja ali ne vem kaj. Ne vem. Jaz tega ne razumem. Vas ni nihče ničesar
                  vprašal. Sem naj pride predstavnik Vlade in naj pojasni to <q>"diskrepanco"</q>, to
                  neumnost. Pa ne govoriti neumnosti, da bo lahko določal neke prostore. Katere
                  prostore, poleg spalnice, dnevne sobe, kopalnice in kuhinje? Kaj? Mogoče shrambo.
                  Vam verjetno bi prav shramba odgovarjala. Hvala. <stage>(Smeh.)</stage></p>
            </sp>
            <sp xml:id="SDZ1-Redna-35-1995-10-17.sp121">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Kopše, izvolite.</p>
            </sp>
            <sp xml:id="SDZ1-Redna-35-1995-10-17.sp122">
               <speaker>JOŽEF KOPŠE:</speaker>
               <p>Sedaj že skoraj ne vem, če ima smisel replicirati gospodu Kopaču, ker res ni
                  tisti, ki je bil pozvan, da bi odgovarjal. Ampak glede na to, da ta problem ni res
                  enako del prostorov. Gospod Kopač, odvetniki so dosegli za mene, po mojem mnenju
                  nepravilno odločitev, da lahko v svojem lastnem stanovanju delujejo. Se pravi,
                  imajo firmo v svojem lastnem stanovanju. In v tem primeru je intervencija gospoda
                  Hvalice popolnoma upravičena. Hvala.</p>
            </sp>
            <sp xml:id="SDZ1-Redna-35-1995-10-17.sp123">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Predstavnik Vlade, izvolite.</p>
            </sp>
            <sp xml:id="SDZ1-Redna-35-1995-10-17.sp124">
               <speaker>BORIS KOVAČIČ:</speaker>
               <p>Hvala lepa. Gospodje, poslanke in poslanci! Torej, problem, ki je sedaj nastal
                  kaže, da se gre za neko nerazumevanje oziroma za neko razliko v členih. V
                  poslovnih prostorih deluje več davčnih zavezancev oziroma opravlja različno
                  dejavnost. Notarji, advokati, zdravniki in podobno, pa še šivilje in krojači in
                  podobno. V kolikor ni možnosti, da se lahko vstopi v stanovanje, torej da
                  inšpektor nima te možnosti, potem ni možnosti, da se izenači davčne zavezance in
                  seveda tudi ni možnosti, da se opravlja korektna davčna služba. Zato je bilo v 19.
                  členu predvideno, da se vstopi v te prostore. Hkrati, v 30. členu, kjer piše, kaj
                  more davčni zavezanec prijaviti v register, tudi prijavi davčni zavezanec v
                  register sedež, kjer opravlja dejavnost. In v kolikor v tem primeru opravlja
                  dejavnost v poslovnih prostorih, je zahteva v 30. členu, da prijavi ta sedež. Temu
                  primerno je potem to za davčno službo tudi predmet obravnave oziroma pregledov
                  poslovnih prostorov in podobno. V kolikor se on za to odloči in v kolikor dela
                  davčne prekrške, in v kolikor bo tak hud prekršek tudi narejen, tako kot je
                  sankcioniran v 22. členu, lahko povem, da ravno za ta člen so nekateri poslanci
                  zahtevali še bolj rigorozne ukrepe, kot so tu navedeni, to se pravi za to, da bi
                  se preprečevalo davčno utajo, torej v kolikor bo to predmet tega davčnega
                  postopka, se lahko <stage>(piše v zakonu)</stage> zapečati poslovne prostore z
                  odločbo, zoper katero je seveda možna pritožba in zoper katero so tudi po zakonu o
                  upravnem postopku in davčnem postopku drugi akti predvideni. Zato menim, da je
                  taka dikcija točna. Hvala lepa.</p>
            </sp>
            <sp xml:id="SDZ1-Redna-35-1995-10-17.sp125">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak, potem pa še gospod Jožef Kopše.</p>
            </sp>
            <sp xml:id="SDZ1-Redna-35-1995-10-17.sp126">
               <speaker>ANTON PERŠAK:</speaker>
               <p>Jaz se ne bom v to debato pečatenja prostorov spuščal, ker več ali manj to ni tak
                  problem. Mene moti pravzaprav v tem členu in amandmaju druga stvar. To, da z
                  vidika davkarije davčni zavezanec enkrat na leto lahko prodaja blago brez
                  ustreznih listin, da lahko opravlja promet proizvodov oziroma storitev enkrat na
                  leto brez ustreznih listin in tako naprej. Se pravi, da mi na nek način toleriramo
                  to, da bo vsako leto enkrat lahko kdo naredil davčni prekršek. Ne vem, to je neka
                  taka čudna benevolentnost. Je že res, da imamo mi iz preteklosti nekako lepo
                  navado, da smo vsi kršili zakone in vsi bili črnograditelji in vsi na tak ali
                  drugačen način utajevali davke in tako naprej. Ne zdi se mi prav, da tako rekoč
                  vnaprej pristajamo na to, da enkrat na leto pa lahko. Ker konec koncev gre lahko
                  tudi za velike količine in tako naprej. Moram reči, da podpiram, zdaj ga sicer ni,
                  amandma gospoda Lapa.</p>
            </sp>
            <sp xml:id="SDZ1-Redna-35-1995-10-17.sp127">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Kopše ima besedo, za njim je na vrsti gospa Polonca
                  Dobrajc.</p>
            </sp>
            <sp xml:id="SDZ1-Redna-35-1995-10-17.sp128">
               <speaker>JOŽEF KOPŠE:</speaker>
               <p>Gospodje, taka pristojnost davčne službe je največja pristojnost v državi. Celo
                  kriminalistična policija in ostali, ki imajo posebna pooblastila, nimajo teh
                  pooblastil, da bi vstopali v stanovanje, imel jih bo pa davčni inšpektor. Pa ljubi
                  bog, kam mi vodimo s tem zakonom! Pozabili smo na ustavo Republike Slovenije, kjer
                  piše, da je stanovanje nedotakljivo. Hvala.</p>
            </sp>
            <sp xml:id="SDZ1-Redna-35-1995-10-17.sp129">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa Polonca Dobrajc, izvolite.</p>
            </sp>
            <sp xml:id="SDZ1-Redna-35-1995-10-17.sp130">
               <speaker>POLONCA DOBRAJC:</speaker>
               <p>Hvala za besedo. Povedati moram, da sem v rahli stiski, kar se tiče tega amandmaja
                  in sicer, treba je vedeti nekaj, eno so poslovni prostori, drugo je stanovanje.
                  Vendar, spomnite se leta 1988 ali leta 1989, ko je bila sprejeta tista Markovi}eva
                  zakonodaja, zdi se mi, da je bil to zakon o podjetjih ali nekaj takega, zdaj se ne
                  spomnim. In takrat je bila usmeritev oziroma politika taka, da moramo spodbujati
                  podjetništvo in na podlagi te politike se je po občinskih upravnih organih,
                  pristojnih za gospodarske dejavnosti in tako na veliko dovoljevalo odpirati
                  oziroma tiste firme, takrat so d.o.o. nastajale kot gobe po dežju, se je
                  dovoljevalo, da imaš sedež tudi v stanovanju. To je bil del politike in zdaj smo
                  prišli v bistvu v brezizhodno situacijo, kjer imamo na eni strani množico d.o.o.,
                  ki so registrirane in tudi celo dokapitalizirane z vrednostjo stanovanja, ne pa z
                  dejansko vrednostjo podjetja, tudi to vemo, da se je dogajalo.</p>
               <p>Na drugi strani pa želimo vse te d.o.o. itn. in firme spraviti pod davčni sistem.
                  Na drugi strani imamo pa dejansko to, kar zagovarjata gospod Kopše in gospod
                  Hvalica, nedotakljivost vstopa v stanovanje. Glede na tranzicijo, ki je, se mi
                  zdi, da je tako pooblastilo davčne službe prehudo za razmere, v kakršnih smo. Po
                  drugi strani bi bilo pa treba tudi nujno urediti status poslovnega prostora.
                  Dejstvo pa je, da imamo pač zdaj mešanico  stanovanja in poslovnega prostora.
                  Mogoče bi bila rešitev tudi v spremembi kakšnega drugega zakona, vendar bi morala
                  Vlada pač  potem to premisliti. Pooblastilo, da ima davčni inšpektor vstop v
                  stanovanje, se mi pa zdi, da je preveliko, ker resnično v teh časih tukaj in zdaj
                  v naši državi kar kliče po zlorabi, po zlorabi vstopa v stanovanje, ki je z ustavo
                  zaščiteno. Ne morem pa mimo tega, da je situacija res zmešana. Samo mogoče bi jo
                  lahko rešili tudi na kakšen drug način.</p>
               <p>Nisem se še odločila, kako bom glasovala, verjetno bom vzdržana, vendar je na
                  tehtnici nedotakljivost stanovanja, na drugi strani pa resnična zmeda glede
                  poslovnih prostorov, ki jih je v določenem času, ko je bila politika pač taka, ki
                  so se dajali v stanovanja, dobesedno v stanovanje. In bi Vlado še enkrat prosila,
                  če lahko oziroma predstavnika predlagatelja, ali je Vlada razmišljala še o kakšni
                  drugi rešitvi, ali bo še naprej dovoljevala, da bo sedež podjetja v delu
                  stanovanja ali bo šla politika v to smer, da se bo pač poslovna dejavnost
                  opravljala v poslovnih prostorih, ne pa v stanovanjih. Hvala.</p>
            </sp>
            <sp xml:id="SDZ1-Redna-35-1995-10-17.sp131">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Ivo Hvalica je imel proceduralni predlog.</p>
            </sp>
            <sp xml:id="SDZ1-Redna-35-1995-10-17.sp132">
               <speaker>IVO HVALICA:</speaker>
               <p>Hvala lepa. Spoštovani kolegi! Glede na nedvoumno kolizijo, ki je že med sprejetim
                  amandmajem in tem amandmajem, predlagam, da se o tem izreče Sekretariat za pravne
                  zadeve, rad bi slišal njegovo mnenje, ker gre za nekaj, kar ne more iti mimo
                  mnenja sekretariata. Hvala lepa.</p>
            </sp>
            <sp xml:id="SDZ1-Redna-35-1995-10-17.sp133">
               <speaker>PODPREDSEDNIK DR. LEV KREFT:</speaker>
               <p>Dobro. Sekretariat je svoje mnenje o zakonu sicer povedal, o amandmajih pa
                  glasujemo mi. Če želi, bo povedal svoje mnenje tudi o tem. Izvolite.</p>
            </sp>
            <sp xml:id="SDZ1-Redna-35-1995-10-17.sp134">
               <speaker>IVO HVALICA:</speaker>
               <p>Hvala lepa, gospod predsedujoči, vendar očitno tega ni opazil, ker sicer bom jaz
                  moral izreči temu sekretariatu javno nezaupnico.</p>
            </sp>
            <sp xml:id="SDZ1-Redna-35-1995-10-17.sp135">
               <speaker>PODPREDSEDNIK DR. LEV KREFT:</speaker>
               <p>Če gre za kolizijo amandmajev, gospod Hvalica, to ni predmet druge obravnave,
                  ampak tretje. Mi lahko sprejemamo amandmaje, ki so v koliziji v drugi obravnavi.
                  Gospa Breda Pečan ima besedo, če ne želi besedo kdo od sekretariata.
                     <stage>(Ne.)</stage> Gospa Breda Pečan, izvolite.</p>
            </sp>
            <sp xml:id="SDZ1-Redna-35-1995-10-17.sp136">
               <speaker>BREDA PEČAN:</speaker>
               <p>Jaz sem hotela povedati samo to, da se mi zdita zelo konsistentna, tako prvi kot
                  drugi amandma. Prvi zaradi tega, ker ne sedaj ne od leta 1989, ampak mnogo prej
                  smo v tej državi dovoljevali poslovno dejavnost v stanovanjskih prostorih. Jaz se
                  zelo dobro spomnim časov, ko smo izdajali dovoljenja za delo na domu oziroma
                  dopolnilno obrt in podobne dejavnosti, kjer so stranke v postopku kot svoj
                  poslovni prostor deklarirale stanovanje. Takrat je obstajal problem, že takrat je
                  obstajal problem, da inšpekcijske službe, nobene inšpekcijske službe niso mogle
                  vstopiti v ta poslovni prostor, kljub temu, da ga je obrtnik ali pa, takrat še
                  podjetnikov ni bilo, da ga je obrtnik prijavil kot poslovni prostor. In jaz
                  mislim, da je nujno in prav, da omogočimo s tem zakonom vsaj davčnemu inšpektorju,
                  da vstopi v prostor, ki ga je zavezanec sam deklariral kot poslovni prostor, pa
                  četudi je to stanovanje. Se pravi, da se je pri polni zavesti odločil, da bo svoje
                  stanovanje odprl uradni osebi. To je eno. Drugo, kar je, pri 21. členu je amandma
                  zapisan tako, da je uporabljena, lahko bi rekla, v povezavi z zakonom o upravnem
                  postopku in še s kakšnim drugim zakonom, besedica <q>"lahko"</q>. Se pravi, da je stvar
                  uradne osebe, ali bo z odločbo zapečatila poslovni prostor ali del stanovanja, ki
                  je deklariran kot poslovni prostor, ali ne. Tu je bistvo tega amandmaja, se pravi,
                  da sploh ne gre za neko nekonsistentnost, temveč je s tem amandmajem davčnemu
                  organu dovoljeno, da  lahko poslovni prostor zapečati. Če bo sam, po lastni
                  presoji, tukaj je namreč prosta presoja dana s to besedo <q>"lahko"</q>, pač poslovnega
                  prostora, ker s tem onemogoči bivanje ostalim družinskim članom tega zavezanca,
                  pač ne bo poslovnega prostora zapečatil, ampak bo verjetno odvzel predmete, s
                  katerimi opravlja dejavnost. Hvala.</p>
            </sp>
            <sp xml:id="SDZ1-Redna-35-1995-10-17.sp137">
               <speaker>PODPREDSEDNIK DR. LEV KREFT:</speaker>
               <p>Hvala lepa. K 22. členu je v gradivu, ki ga je napisal Sekretariat za zakonodajo
                  in pravne zadeve, in ga poslal 29. junija 1995 s svojim mnenjem k predlogu tega
                  zakona, zapisano: <q>"Uvodni stavek tega člena je delno nerazumljiv, saj ni jasno,
                  ali sta prepoved opravljanja dejavnosti in zapečatenje poslovnih prostorov nujno
                  povezana ukrepa ali ne. Nepotrebno je tudi sklicevanje na ravnanje inšpektorja
                  skladno z zakonom. Na to materijo se veže amandma Vlade k 22. členu. V amandmaju
                  je potrebno črtati "</q>in drugih prostorov<q>", saj materialni del norme govori le o
                  zapečatenju poslovnih prostorov."</q> Toliko v informacijo, brez vsakih zaupnic in
                  nezaupnic. Besedo ima pa gospod Ivo Hvalica.</p>
            </sp>
            <sp xml:id="SDZ1-Redna-35-1995-10-17.sp138">
               <speaker>IVO HVALICA:</speaker>
               <p>Hvala lepa gospe Jožici Veliščkovi, ki me je opozorila na to. To sicer delno
                  opravičuje sekretariat, delno, ampak kakorkoli, to ni bilo upoštevano v amandmaju
                  Vlade. Ne se smejati, Janez! To ni bilo upoštevano! In zdaj se sprašujem. Zdaj
                  sprašujem predstavnika Vlade, ki je predlagatelj amandmaja, ne gospoda Kopača,
                  predstavnika Vlade, zakaj ni upošteval mnenja sekretariata zdaj, 29. junija?!
                  Prosim za taksativni odgovor! Tukaj in sedaj! Hvala.</p>
            </sp>
            <sp xml:id="SDZ1-Redna-35-1995-10-17.sp139">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Vlade? Izvolite.</p>
            </sp>
            <sp xml:id="SDZ1-Redna-35-1995-10-17.sp140">
               <speaker>BORIS KOVAČIČ:</speaker>
               <p>Še enkrat, spoštovani! Ker sem zdaj pri besedi, bi rad odgovoril vsem poslancem,
                  ki so pred tem mojim nastopom izrazili mnenja na ta 22. člen. Mislim, da je
                  ugotovitev gospe poslanke Dobrajčeve popolnoma točna. Množica teh davčnih
                  zavezancev ima - opravlja svoje poslovanje v stanovanjskih prostorih. Večkrat je
                  bilo s tega mesta povedano, da Vlada do sedaj nima pristojnosti za izvajanje
                  učinkovitega davčnega nadzora in davčne politike. Torej, tudi to je eden izmed
                  elementov, v kolikor bo v novi davčni službi to onemogočeno, eden izmed elementov,
                  ki bo preprečeval učinkovito pobiranje davkov. Hkrati bo dovoljeval tisto, kar smo
                  vseskozi podajali, da izenačujemo davčne zavezance. Torej, nekdo, ki bo imel
                  prostor oziroma opravljal dejavnost v svojem lastnem prostoru - stanovanju, bo
                  seveda v boljšem položaju, kot nekdo drug. Torej, z novo davčno službo nismo
                  dosegli tega osnovnega elementa, da izenačimo davčne zavezance v vseh primerih.
                  Tudi na zahodu lahko opravlja svojo dejavnost v stanovanjskih prostorih, ampak se
                  o tem izrecno opredeli in izrecno se izda odločba o tem. In enako je v tem zakonu
                  predvideno, torej, da se davčni zavezanec izrecno opredeli in seveda ob ugotovitvi
                  o vpisu v register, se mu ta ugotovitev potrdi, tako da ni sporno in s tem, ko je
                  pač stanovanjski prostor tako opredeljen, postane poslovni prostor s soglasjem
                  lastnika oziroma pač tistega, ki prebiva v tem poslovnem prostoru, ne glede na
                  dejavnost, ki jo opravlja, enak pred davčno službo. Torej to je osnovni cilj.</p>
               <p>Kar se tiče dvakrat letno kršitev, povedal bi to, da je dvakrat bilo vnešeno zato,
                  ker če je kršitev prvič, so pač roki, ki jih zahteva izpeljava po zakonu o davčnem
                  postopku tako določeni, da se lahko izpelje v tem času kršitev in se po zakonu o
                  davčnem postopku izpelje. To, da je dvakrat. Seveda je potem varovalka, da se
                  zaključi prvi postopek za prvo kršitev in za drugo je zapečatenje poslovnih
                  prostorov. To je v bistvu dopuščeno, da se po zakonu o davčnem postopku izpelje v
                  rokih, ki so določeni za izterjavo davčnih obveznosti, postopek za ugotovitev prve
                  kršitve. Zato je ta besedica <q>"dvakrat"</q>. S tem ni dopuščena kršitev dvakrat, ampak
                  je že prvič sankcionirana. Ampak za drugo kršitev je pač sankcija ostrejša. To, da
                  nismo upoštevali mnenja sekretariata, ne drži. Torej napovedni stavek smo
                  spremenili v naknadnem dogovoru in dogovarjanju in tudi v dogovarjanju oziroma
                  tudi na odboru, ki je obravnaval tudi to mnenje sekretariata, kjer je bilo
                  pojasnjeno, da so drugi poslovni prostori lahko tudi dvorišče in podobne zadeve,
                  zato je sekretariat to mnenje upošteval. Na tem odboru se je pa tudi potrdilo,
                  tako da je tudi mnenje sekretariata upoštevano in dogovorjeno. Tako, da je ta
                  določba seveda takšna, kot tukaj piše, usklajena z zakoni. Hvala lepa.</p>
            </sp>
            <sp xml:id="SDZ1-Redna-35-1995-10-17.sp141">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Kopše izvolite.</p>
            </sp>
            <sp xml:id="SDZ1-Redna-35-1995-10-17.sp142">
               <speaker>JOŽEF KOPŠE:</speaker>
               <p>Kolegice in kolegi! Ne glede na te velike razprave je ena stvar sigurna. Želim kot
                  državljan te države, da bo moj stanovanjski prostor po ustavnem členu zaščiten. Se
                  pravi, da tisti, ki spreminja namembnost, naj spremeni namembnost, ki je lahko
                  okoli stanovanja samo ena. Ali je poslovno stanovanje, se pravi se namembnost
                  spremeni in je to poslovni prostor, ali je stanovanjski prostor, ne more pa biti
                   oboje, stanovanjsko-poslovni prostor, kot to do sedaj velja. Ker v tem trenutku
                  lahko kršimo človekove pravice, vdremo, imamo iz tega neverjetne tožbe. To moramo
                  zavrniti, drugo nam ne pomaga. Hvala lepa.</p>
            </sp>
            <sp xml:id="SDZ1-Redna-35-1995-10-17.sp143">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospa Nada Skuk, izvolite.</p>
            </sp>
            <sp xml:id="SDZ1-Redna-35-1995-10-17.sp144">
               <speaker>NADA SKUK:</speaker>
               <p>Hvala za besedo. Jaz bi kljub temu prosila, da sekretariat Državnega zbora
                  vendarle pojasni to določbo in drugih prostorov, ker se ne morem strinjati z
                  razlago vladnega predstavnika, in sicer iz dveh razlogov. Prvi je ta oziroma
                  obakrat se veže na ustavo, in sicer v ustavi lepo piše, da se človekove pravice in
                  temeljne svoboščine uresničujejo neposredno na podlagi ustave. Torej, če nekdo
                  ugotovi, da je ta določba v nasprotju z ustavo, bo vsaka odločba, vsak
                  inšpektorski poseg nezakonit in torej se je treba temu izogniti. Drugič pa tudi,
                  kot je že nekaj kolegov pred mano govorilo, dejansko nedotakljivost stanovanja. Če
                  piše v zakonu <q>"in drugih prostorov"</q>, zakon se bere tako kot piše, pomeni, da
                  inšpektor ali pač kdorkoli lahko zapečati katerikoli prostor. Če hočete doseči
                  namen, lepo prosim, potem še dodajmo, <q>"kjer se opravlja dejavnost"</q>, drugih
                  prostorov, kjer se opravlja dejavnost. V nasprotnem primeru je bolje, da se ta
                  določba črta. Ta odgovor, ki ga je dal vladni predstavnik, nikakor ne prepriča in
                  ni v skladu ne z ustavo ne z namenom zakona. Hvala.</p>
            </sp>
            <sp xml:id="SDZ1-Redna-35-1995-10-17.sp145">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, želi besedo predstavnik sekretariata? Izvolite. Gospod Milan
                  Baškovič ima besedo.</p>
            </sp>
            <sp xml:id="SDZ1-Redna-35-1995-10-17.sp146">
               <speaker>MILAN BAŠKOVIČ:</speaker>
               <p>Mi smo to vprašanje spremljali in tudi svoje mnenje dajali, tudi na odboru potem
                  sodelovali preko našega predstavnika in mislim, da smo stvari razčistili, tako da
                  se nisem potem več oglašal. Kar zadeva ustavno določbo, to je člen 36., je treba
                  brati celo. Ni tako absolutna, ker imamo glede stanovanja najprej, da je
                  nedotakljivo, potem imamo pa celo vrsto določb, ki govorijo, kdaj pa je
                  dotakljivo. Imamo podpogoj, ki je določen z zakonom, sme uradna oseba brez odločbe
                  sodišča vstopiti v tuje stanovanje ali v tuje prostore in izjemoma brez
                  navzočnosti prič opraviti preiskavo, če je to neogibno potrebno, da se lahko
                  neposredno prime storilca kaznivega dejanja, zavaruje ljudi in premoženje. To je
                  ta, že ustavna izjema.</p>
               <p>Tukaj pa ne gre za stanovanje, tukaj gre za poslovni prostor, ki je nastal iz
                  stanovanja. Mi smo tako brali to določbo in jo ves čas tako razumemo, ker po 19.
                  členu se za poslovne prostore štejejo tudi stanovanjski prostori, ki jih je davčni
                  zavezanec določil kot svoj sedež oziroma kot poslovni prostor, kjer se opravlja
                  dejavnost. To je 19. člen. Če se tako deklarira in tako uporablja po volji
                  stanojemalca oziroma lastnika, in on to deklarira kot poslovni prostor, je odveč
                  razprava, da je to poseg v stanovanjsko zaščito. Če gre pa za davčne namene in
                  možnost utaj oziroma kontrole, to je v tistem poglavju o nadzoru, bi bilo pa
                  seveda nemogoče trditi, da tak poslovni prostor, ki je opredeljen iz prvotnega
                  stanovanjskega namena,  ne bi smel vstopiti inšpektor in opraviti kontrole. Z
                  namenom celotnega davčnega nadzora bi bilo to zelo skregano. In to ni samo pri
                  nas. Take ureditve imamo tudi drugod, če se neka dejavnost v stanovanju opravlja
                  in ni v drugem poslovnem prostoru. Ali pa je v njem in tu. Zato mi tukaj nismo
                  videli tega ustavnega problema, res ne.</p>
               <p>Kar zadeva pa 22. člen, je treba povedati, da je bilo tukaj več poskusov
                  prilagajanja. Naša prvotna pripomba je bila na prvi projekt amandmaja od 21.
                  julija. Potem so bili še amandmaji 11. septembra in 13. septembra, amandmaji Vlade
                  v raznih serijah. In v tem postopku, kot je že predstavnik Vlade pojasnil, je bilo
                  to vprašanje poslovnih in drugih prostorov tudi izčiščeno in je šlo predvsem za
                  to, da je bil prej ta člen med sabo neusklajen, ker enkrat je imel druge prostore,
                  drugič pa jih ni imel notri. Sedaj je to s temi amandmaji spravljeno v sklad in je
                  dikcija ves čas enaka. Z našega vidika smo našo pripombo s tem uveljavili. Drugi
                  prostori zdaj, poslovni in drugi, pa so vezani na ta cel koncept zakona, seveda
                  tam, kjer ima tako ali tako dostop in kjer opravlja kontrolo in kjer deluje ta
                  inšpektor. Ti drugi so pa poleg tega lahko tudi nekaj, kar ni stanovanje, so
                  skladišča, garaže in ne vem kaj še, vse, kar se lepi na samo dejavnost. Prav
                  gotovo pa čistih stanovanjskih prostorov tukaj nihče ne misli. To je moja razlaga.
                  Hvala lepa.</p>
            </sp>
            <sp xml:id="SDZ1-Redna-35-1995-10-17.sp147">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Jožef Kopše je želel besedo, ki ga pa ni. Želi še kdo besedo o
                  tem amandmaju oziroma o teh štirih amandmajih in 22. členu. Ugotavljam, da ne in
                  dajem na glasovanje amandma pod točko 1. Želite obrazložiti svoj glas? Gospod Žaro
                  Pregelj, izvolite.</p>
            </sp>
            <sp xml:id="SDZ1-Redna-35-1995-10-17.sp148">
               <speaker>ŽARKO PREGELJ:</speaker>
               <p>Spoštovani, kljub vsemu bom glasoval proti temu amandmaju. Glede na to, da je
                  ustava sorazmerno zelo jasna in da v primerih, ko se dovoljuje vstop v stanovanje
                  brez odločbe sodišča, gre za tiste primere, kadar gre za kaznivo dejanje, pri
                  katerem je treba zavarovati ljudi in premoženje. Vsekakor ne gre za izterjavo
                  davkov. Hvala lepa.</p>
            </sp>
            <sp xml:id="SDZ1-Redna-35-1995-10-17.sp149">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem amandma
                  pod točko 1 na glasovanje. Ugotovimo sklepčnost! <stage>(53
                  prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je amandma sprejet.</p>
               <p>S tem so ostali trije amandmaji brezpredmetni, spremenili pa smo člen v
                  celoti.</p>
               <p>K 27. členu sta vložena dva amandmaja. Prvi: na koncu člena se črta pika in doda
                  besedilo, ki se glasi: <q>"in pravico pregledati naprave, blago, stvari, predmete,
                  poslovne knjige, pogodbe, listine in druge dokumente, ki omogočajo prisilno
                  izterjavo"</q>. Se opravičujem, preskočil sem eno celo stran.</p>
               <p>K 23. členu je amandma: člen se črta. Predlagatelj je Vlada, odbor amandma
                  podpira. Želi kdo besedo? <stage>(Ne.)</stage> Zato dajem ta amandma na
                  glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo amandma sprejeli in črtali člen v celoti</p>
               <p>K naslovu petega poglavja: naslov v poglavju pet se spremeni, tako da se glasi:
                  <q>"Prisilna izterjava davkov"</q>. Predlagatelj je Vlada, odbor amandma podpira. Želi
                  kdo besedo? Ugotavljam, da ne in dajem ta predlog na glasovanje. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta amandma sprejeli.</p>
               <p>K 26. členu: v prvem odstavku se pred besedo <q>"izterjavo"</q> doda besedo <q>"prisilno"</q>.
                  Predlagatelj je Vlada, odbor podpira. In drugi: v besedah <q>"davčni izterjevalec"</q> se
                  črta beseda <q>"davčni"</q>. Predlagatelj je Vlada, odbor amandma podpira. Povezan je pa
                  z naslednjima amandmajema k naslednjim členom. Želi kdo besedo o teh dveh
                  amandmajih? <stage>(Ne.)</stage> Zato dajem amandma pod točko 1 na glasovanje.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje amandma pod točko 2. Ugotovimo sklepčnost! <stage>(46
                     prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma sprejeli.</p>
               <p>Dajem na glasovanje 26. člen v celoti. Ugotovimo sklepčnost! <stage>(47
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je člen sprejet.</p>
               <p>Dajem v obravnavo 27. člen in amandmaja: na koncu člena se črta pika in doda
                  besedilo, ki se glasi: <q>"in pravico pregledati naprave, blago, stvari, predmete,
                  poslovne knjige, pogodbe, listine in druge dokumente, ki omogočajo prisilno
                  izterjavo"</q>. Predlagatelj je Vlada, odbor amandma podpira. In drugi: v besedah
                  <q>"davčni izterjevalec"</q> se črta beseda <q>"davčni"</q>. Predlagatelj je Vlada, odbor
                  amandma podpira. Želi kdo besedo? Ugotavljam, da ne in dajem na glasovanje amandma
                  pod točko 1. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je amandma sprejet.</p>
               <p>Dajem na glasovanje še amandma pod točko 2. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je amandma sprejet.</p>
               <p>Dajem na glasovanje 27. člen v celoti. Ugotovimo sklepčnost! <stage>(44
                     prisotnih.)</stage> Ponovno vas prosim, da ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da smo člen sprejeli.</p>
               <p>K 28. členu: beseda <q>"davčni izterjevalec"</q>, črta beseda <q>"davčni"</q>. Predlagatelj
                  Vlada. Odbor podpira. Želi kdo besedo? <stage>(Ne.)</stage> Dajem amandma na
                  glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je amandma sprejet.</p>
               <p>Dajem na glasovanje 28. člen v celoti. Ugotovimo sklepčnost! <stage>(40
                     prisotnih.)</stage> Ponovno vas prosim, da ugotovimo sklepčnost! <stage>(45
                     prisotnih.)</stage> Tretjič vas prosim, da ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(35 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo 28. člen v celoti sprejeli.</p>
               <p>K 30. členu so vloženi štirje amandmaji in sicer: besedilo četrte alinee točke a)
                  se črta v celoti. Predlagatelj je skupina poslancev s prvopodpisano gospo Viko
                  Potočnik. Drugi: v točki b) se v naslovni vrstici beseda <q>"fizične"</q> nadomesti z
                  besedo <q>"druge"</q>. Predlagatelj je Vlada. Odbor amandma podpira. Tretji: v osmi
                  alinei točke b) se za besedo <q>"oseb"</q> postavi vejica, ostalo besedilo v tej alinei
                  pa se črta. Predlagatelj je skupina poslancev s prvopodpisano gospo Viko Potočnik.
                  In četrti: v deseti alinei točke b) se črta besedilo <q>"in računov in poslovnih enot
                  v tujini."</q> Predlagatelj je Vlada. Odbor amandma podpira. Želi kdo besedo? Gospod
                  Janez Kopač, potem pa še gospa Vika Potočnik.</p>
            </sp>
            <sp xml:id="SDZ1-Redna-35-1995-10-17.sp150">
               <speaker>JANEZ KOPAČ:</speaker>
               <p>Hvala za besedo. Skupina poslancev s prvopodpisano Viko Potočnik predlaga, da se
                  črta <q>"EMŠO"</q> kot sestavni del davčnega registra. Jaz temu nasprotujem. V
                  argumentacijo bi, poleg tega, da povem, da potem seveda kompleten davčni register,
                  vsaj v tem hipu, postane povsem neoperativen. Bi pa povedal še nekaj besed, ki sem
                  jih povzel pravzaprav iz pisma, objavljenega v <q>"Delu"</q> in se nanaša sicer na EMŠO
                  pri osebni izkaznici, ampak je tekst uporaben tudi za ta primer. Napisal ga je pa
                  neki dr. Borut Lavrenčič. Dr. Lavrenčič pravi, da je na pobudo Urada za varstvo
                  osebnih podatkov pri Ministrstvu za znanost in tehnologijo naredil ekspertizo z
                  naslovom <q>"EMŠO v funkciji zavarovanja osebnih podatkov"</q> s podnaslovom <q>"Ali EMŠO
                  ali podoben identifikacijski znak preprečuje zavarovanje osebnih podatkov"</q>.
                  Odgovor na gornji naslov oziroma na to vprašanje, pravi dr. Lavrenčič, je
                  nedvoumen. EMŠO ali podoben identifikacijski znak je pri zavarovanju osebnih
                  podatkov nepomemben. Z drugimi besedami, EMŠO v ničemer ne prispeva k zasebnosti
                  in enotni matični številki in v dobi elektronskih zbirk osebnih podatkov tudi ne
                  škoduje. Prispeva le k lažji in splošni identifikaciji občanov, v tem primeru
                  davkoplačevalcev, pri legitimnem upravljalcu takih zbirk. Zaščita samih zbirk in s
                  tem posebnosti državljanov, je posebno, komplicirano tehnično vprašanje, ki je
                  bilo tudi obdelano v tej ekspertizi. Ta nakazuje tudi posledice, ki jih je
                  pričakovati, če bo EMŠO politično odpravljena. V tem primeru bo cela vrsta
                  organizacij, v našem primeru gre za davčno službo, uvedla vsaka svojo
                  identifikacijsko številko, ki bi ji lahko rekli nepolitična EMŠO, ampak seveda na
                  stroške proračuna. Podatki v davčnem registru niso edini dokument, kjer je
                  zapisana ali pa, kjer naj bi bila zapisana EMŠO. EMŠO imamo seveda v vrsti drugih
                  dokumentov in podobna mednarodna identifikacija je zapisana tudi v potnem listu,
                  kot pravi dr. Lavrenčič, na dnu strani, kjer je slika in je celo strojno čitljiva,
                  o čemer se lahko prepričamo v številnih državah, kjer vtaknejo naš potni list v
                  čitalec kode. In tako naprej, in tako naprej in pravi, verjemite, da dobro poznam
                  mehanizme zlorabe zasebnosti v informacijskih tehnologijah in se z vso vnemo
                  zavzemam za dosledno zavarovanje zasebnosti. Zato, pravi, sem v ekspertizi
                  predlagal celo vrsto zakonskih pobud za dvig zavarovanja zasebnosti, kot na primer
                  vpeljavo standardov tehničnega zavarovanja, vpeljavo elektronskega notariata
                  javnih kriptografskih ključev, objavo elektronskih zgoščin zapisov policijskih
                  datotek in tako naprej, in tako naprej in opozarja potem še na druge stvari.</p>
               <p>Na informacijsko tehnologijo se zelo dobro ne spoznam, vem pa, da EMŠO v tem
                  primeru služi samo za povezovanje podatkov in da nam brez takega povezovalca
                  podatkov  tudi baza podatkov razpade in je neuporabna. Dokler ni davčne kode, je
                  EMŠO nepogrešljiv in zakon o davčni službi naj bi začel veljati 1. januarja.
                  Utegne se nam zgoditi, da v primeru, da se ga ne sme uporabljati, je kompletni
                  register davčnih zavezancev zanič. Zato bi lepo prosil, da se zavedamo posledic
                  odprave te identifikacijske številke, predvsem pa se mi zdi pomembno, da, tako kot
                  pravi dr. Lavrenčič, zloraba osebnih podatkov v posameznih evidencah se ne
                  odpravlja z ukinitvijo identifikacijske številke. To je nemogoče zato, ker neka
                  identifikacijska številka vedno obstaja, kakršnakoli že je. Pomembno je, da
                  obstaja zaščita teh podatkov, skratka, da obstaja na primer v tem primeru
                  elektronska zaščita, ki onemogoča zlorabo s strani nepooblaščenih oseb. Zato
                  amandmaja skupine poslancev s prvopodpisano kolegico Potočnikovo ne podpiram.
                  Hvala.</p>
            </sp>
            <sp xml:id="SDZ1-Redna-35-1995-10-17.sp151">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospa Vika Potočnik. Za njo pa še gospod Tone Peršak.</p>
            </sp>
            <sp xml:id="SDZ1-Redna-35-1995-10-17.sp152">
               <speaker>VIKTORIJA POTOČNIK:</speaker>
               <p>Spoštovane poslanke in poslanci! Mogoče je prav, da smo se enkrat ustavili pri tej
                  številki in da tudi vsebinsko spregovorimo o njej. Dejstvo je, tudi sama poznam
                  pismo, ki ga je naslovil name gospod Lavrinčič, ki ga je potem objavil v sredstvih
                  javnega obveščanja in če prav razumem, on govori o enotni matični številki, ali o
                  kateri drugi identifikacijski številki in o problemu zaščite. Gre za dve stvari.
                  Enotna matična številka je pri nas tako imenovana univerzalna številka, pod katero
                  se zbirajo takšni ali drugačni podatki. Če prav razumem in tukaj gospod Kopač,
                  čeprav sem nekoč tudi vas razumela, bi poskušali, da v Sloveniji nimamo več tako
                  imenovane ene številke, pod katero se zbirajo različne baze podatkov, temveč bomo
                  sčasoma imeli tako imenovano zdravstveno številko in s tem zakonom uvajamo tudi
                  tako imenovano davčno številko. Ne morem razumeti in ne razumem, v katerem smislu
                  bi postal ta zakon neoperativen, kajti pod davčno številko bomo zbirali točno
                  znane podatke, ki so našteti v 30. členu pod točko a) in točko b). To je ena
                  stvar.</p>
               <p>Druga stvar - če je problem prehodnega značaja, se to da v prehodne določbe, da se
                  takrat, ko se vzpostavlja sistem, pod tem sistemom lahko tudi uporabljajo
                  zavezanci, ki se zdaj vodijo pod tako imenovano enotno matično številko. Meni
                  osebno, čeravno bo najverjetneje javna polemika tekla še dolgo časa o tej stvari,
                  pomeni ta številka zlorabo tudi za demokratični sistem. Strinjam se, da ni samo
                  problem številke, temveč gre tudi za problem zavarovanja podatkov, ker je možna
                  zloraba tudi pri tej tako imenovani davčni številki, ampak v tem trenutku se mi
                  zdi, da vzpostavljamo sistem različnih številk in ne more priti do kombinacij,
                  zato tudi vztrajam na tem amandmaju in tudi predlagam, da ga sprejmete. To je eden
                  od piscev. Lahko bi, nisem se danes za tako obširno diskusijo pripravila in
                  prinesla kontraargumente tudi gospodu Lorenčiču, ki se je prvi strokovno javil v
                  sredstvih javnega obveščanja, tudi meni osebno, če se pa spomnite - naš
                  sekretariat je mnogokrat opozoril ravno na problem tako široke uporabe enotne
                  matične številke in še druge probleme, vezane na tem in do zdaj vsaj smo se nekako
                  na Državnem zboru, upam, da ne gre za to, da bi mislili, da sem vas prevarala,
                  odločili, da smo to enotno matično številko v večini črtali in  da vzpostavljamo
                  sisteme, kjer se bodo podatki zbirali takšni, ker se potrebujejo za določeno
                  dejavnost. V tem primeru gre pač za davčne zavezance. Hvala.</p>
            </sp>
            <sp xml:id="SDZ1-Redna-35-1995-10-17.sp153">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak, za njim bo na vrsti predstavnik Vlade,
                  gospod Povčič, za njim pa še gospod Dragan Černetič.</p>
            </sp>
            <sp xml:id="SDZ1-Redna-35-1995-10-17.sp154">
               <speaker>ANTON PERŠAK:</speaker>
               <p>Spoštovane poslanke in poslanci, jaz bom amandma gospe Potočnikove podprl, in
                  sicer iz dveh razlogov. En razlog je ta, če se prav spominjam, je ta zbor celo že
                  sprejel sklep, s katerim se je nekako zavezal, ne samo, da ne bo več vnašal, ampak
                  da bo tudi izločil EMŠO iz zakonov in tako naprej. Tega sklepa pač Vlada očitno ne
                  spoštuje, ker vedno znova prihaja s predlogi zakonov, v katere se EMŠO vključuje.
                  Drug razlog je ta, ki je bil sicer že povedan. Vsi podatki, ki se zbirajo pod
                  EMŠO, niso pomembni, niti niso relevantni za davčno upravo. Cela vrsta podatkov je
                  zbrana pač pod to številko, ki nimajo nikakršne funkcije v tem zakonu. Tisti, ki
                  jo pa imajo, so pa že v drugih alineah zaobjeti, naj bo to ta identifikacijska
                  številka, ki jo določi statistični urad, potem davčna številka in tako naprej in
                  seveda, tukaj so tudi rojstni podatki, podatki o državljanstvu, skratka, vsi
                  podatki o dejavnosti in tako naprej, ki jih ta urad potrebuje. Če potrebuje še
                  kaj, naj se uvede še kakšna alinea, ne pa na ta način, da se preprosto ta
                  univerzalna, tako rekoč popolna slika neke osebe da na razpolago. Drugače se pa
                  strinjam pač z argumentacijo, ki je bila že povedana in kot rečeno, bom jaz
                  amandma podprl. Hvala.</p>
            </sp>
            <sp xml:id="SDZ1-Redna-35-1995-10-17.sp155">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod državni sekretar. Izvolite.</p>
            </sp>
            <sp xml:id="SDZ1-Redna-35-1995-10-17.sp156">
               <speaker>BORIS KOVAČIČ:</speaker>
               <p>Hvala. Torej, zakaj nastaja nova davčna številka, bi hotel najprej to pojasniti in
                  seveda potem tudi povezavo z matično številko občana. Sedaj je davčni zavezanec
                  označen oziroma različni davčni zavezanci imajo različne davčne številke. Fizične
                  osebe imajo evidenčno matično številko občana, pravne osebe imajo matično
                  številko, ki jo določi Zavod za statistiko, v davčni funkciji pa imajo eventualno
                  partijo žiro računa, ki jo tako imenuje agencija. Samostojni podjetniki
                  posamezniki pa imajo številko izpisnika samostojnih podjetnikov pri Republiški
                  upravi za javne prihodke. Torej imamo 4 številke. Nova davčna številka bo seveda
                  enoznačno označila davčnega zavezanca, ne bo govoreča in bo naključno izbrana.
                  Torej, to je tudi element tajnosti, na podlagi katere se lahko tudi očuvajo vsi
                  drugi podatki v davčnem registru. Davčni register je tajen, ni javna knjiga in po
                  zakonu o davčnem postopku se individualni podatki nikomur ne dajejo. Torej, to sta
                  dva pogoja za te zadeve, da se tajnost očuva. Ni problem številke ampak problem je
                  seveda varovanja podatkov po zakonu o varstvu osebnih podatkov. Evidenčna matična
                  številka je bila uvedena pred časom in seveda urejuje centralni register
                  prebivalstva. Tudi do tega registra sedaj nimajo vsi dostopa tudi z matično
                  številko, ampak samo do nekaterih podatkov. Uporabljajo razni drugi registri,
                  ampak ne dobijo vseh podatkov. Tako ne dobijo o verskem prepričanju, o narodnosti
                  in podobno, torej teh podatkov tisti, ki uporabljajo to številko, sedaj ne dobijo.
                  Se pravi, da je to element varstva podatkov in seveda dostopnosti do teh podatkov.
                  Čemu je dana v zakonu navedba oziroma možnost, da se ta številka izbira? Recimo,
                  en primer, najbolj enostaven. Nek davčni zavezanec umre. Koga bomo zadolžili, da
                  to sporoči davčni službi? Verjetno bo davčna služba dobila podatke s centralnega
                  registra prebivalstva in bo te zadeve registrirala. Hkrati bo dobila kontrolne
                  podatke o selitvi, o spremembi bivališča, na podlagi katerih bo lahko preverila
                  davčna služba to bivališče. Torej, to je element za povezavo med bazami podatkov.
                  Enak element med bazami podatkov je matična številka, ki jo določi statistični
                  organ. Na žalost je z registrom pravnih oseb bilo določeno, da je to element tega
                  registra. Takrat o davčnem registru še nismo razmišljali oziroma ni bil predmet
                  nobenega zakona. Sedaj ga seveda na novo uvajamo. V vseh državah je prvi register
                  davčni register. Vsi ostali so podrejeni. Zaradi razvoja pri nas je to seveda malo
                  predrugačeno. Ampak zadeva ostaja. Zato je za racionalno zbiranje podatkov in
                  ažuriranje podatkov edino pomembno to, da lahko davčna služba s tem pomaga s to
                  evidenčno matično številko. Lahko navedem primer, kjer, v kolikor ne uvedemo
                  enotne davčne številke, lahko nastane težava. Ta primer v Avstriji. V Avstriji se
                  uporablja evidenčno matično številko za davčne namene. Ko so vstopili v Evropsko
                  skupnost, so morali to davčno številko popolnoma popraviti zaradi uvedbe davka na
                  dodano vrednost. In zato, v kolikor bi še nadaljevali, da davčnega zavezanca
                  opredeljujemo z evidenčno matično številko, bi naleteli na te težave ob uvedbi
                  davka na dodano vrednost. Zato je prvi pogoj davčna številka, ki enotno označuje.
                  Vsi ostali podatki v davčnem registru bodo pa tajni in ne bodo element sporočanja
                  kamor koli drugam. Hvala lepa.</p>
            </sp>
            <sp xml:id="SDZ1-Redna-35-1995-10-17.sp157">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Dragan Černetič ima besedo.</p>
            </sp>
            <sp xml:id="SDZ1-Redna-35-1995-10-17.sp158">
               <speaker>MAG. DRAGAN ČERNETIČ:</speaker>
               <p>Spoštovani poslanci in poslanke! Predstavnik Vlade nam je sedaj ravno povedal,
                  kako imajo to v Avstriji, da so morali tudi menjati številko, tisto njihovo enotno
                  matično številko z vstopom v Evropsko unijo, ni jim odgovarjala ravno zaradi teh
                  davkov na dohodek in dodatne vrednosti. To se pravi. Po našem sistemu bomo mi, kot
                  državljani, vsi imeli davčno številko. Potem se sprašujem, zakaj moramo imeti še
                  matično številko zaradi neke računalniške baze podatkov. Poglejte. Jaz sem oseba
                  Dragan Černetič, rojen 31.3.1931. To je samo en Dragan Černetič rojen ta dan, ta
                  mesec in tega leta v tej državi. In ne morem razumeti, če sem jaz oseba, s tem
                  imenom in s temi rojstnimi podatki, ki plačuje davek državi, da bo EMŠO plačeval
                  ta davek tej državi. Jaz ga plačujem. In bom jaz odločal, ali se bo moja matična
                  številka uporabljala za ta ali drug namen. Mi, kot parlamentarci, pa predstavljamo
                  ravno te fizične ali pa pravne osebe. In zaradi tega smo mi tisti, ki bomo
                  odločali, ne pa vladni uradniki. To je prva zadeva, ki jo hočem reči. Iz moje
                  prakse, tukaj imam dokument, ki je nekaj podobnega kot naš EMŠO, ki si ga zdaj vsi
                  lastijo in se lepijo na to številko, ta je sicer iz Kanade, je specifična za moje
                  plačevanje kanadskih davkov, <q>"Social Number ali pa Social Insurance Number"</q>. Pa
                  imam drugo karto, kjer je zdravstveno zavarovanje in imam drugo številko. Pa imam
                  državljansko izkaznico, ki ima tretjo številko, ampak na vsaki je moje ime in moj
                  datum rojstva in sem jaz specifična oseba s specifično pravico in specifično
                  odgovornostjo. Jaz pa nočem biti nekdo, ki ga bo vsakdo lepil v neko računalniško
                  podatkovno bazo po svojem prepričanju ali pa po svoji potrebi in zaradi tega bom
                  podprl amandma gospe Vike Potočnik. Hvala lepa.</p>
            </sp>
            <sp xml:id="SDZ1-Redna-35-1995-10-17.sp159">
               <speaker>PODPREDSEDNIK DR. LEV KREFT:</speaker>
               <p>Izvolite, gospod Geza Džuban.</p>
            </sp>
            <sp xml:id="SDZ1-Redna-35-1995-10-17.sp160">
               <speaker>GEZA DŽUBAN:</speaker>
               <p>Hvala lepa, predsedujoči. Mene je vzpodbudila k razpravi ravno zadnja razprava
                  kolega Černetiča, ker me je približno na to tematiko kar nekaj gospodarstvenikov
                  opozorilo pri naših zadnjih črtanjih EMŠO na različnih dokumentih, od osebne
                  izkaznice naprej, ampak ravno iz teh razlogov, vendar v nasprotnem smislu. Recimo,
                  Prekmurci bi našli pod imenom Horvat nekaj 1000 ljudi. Če dodamo nekega Janeza
                  zraven, nam ostane še vedno nekaj 100. Če gremo na letnico, recimo 1970, rojstvo,
                  jih še vedno nekaj 10 ali nekaj 100, kar pomeni, da ti osnovni podatki nič ne
                  povedo. Recimo, v primeru, da določena podjetja zaposlujejo sezonsko nekaj 100 ali
                  1000 ljudi in morajo nakazovati prispevke tem raznim pod istim priimkom, istim
                  imenom in z istim letnikom in so me opozarjali v tem smislu, da jim je zaenkrat,
                  dokler nimamo tega, kar je poizkušal dopovedati kolega Černetič, edino pomagalo,
                  da na tak način potem identificirajo ljudi, sledijo vse prispevke na ta način in
                  nakazujejo v pravo smer in da imajo potem kontrolo nad tem. V primeru, da bomo mi,
                  dokler nimamo zgrajenega sistema, tudi to številko črtali, bo prihajalo do
                  določenih zmešnjav in komplikacij, ki bodo v teh primerih nastajali. Hvala
                  lepa.</p>
            </sp>
            <sp xml:id="SDZ1-Redna-35-1995-10-17.sp161">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospa doktor Mateja Kožuh-Novak ima besedo. Za besedo pa sta se javila
                  še doktor Leo Šešerko in Tone Peršak. Jaz bi prosil, da se tam zadaj tudi malo
                  tišje identificirate, medtem ko teče razprava.</p>
            </sp>
            <sp xml:id="SDZ1-Redna-35-1995-10-17.sp162">
               <speaker>DR. MATEJA KOŽUH-NOVAK:</speaker>
               <p>Spoštovane kolegice in kolegi! Vsi si želimo, da bi imeli boljši davčni sistem.
                  Vemo, da ravno taki ljudje, kot smo mi tukaj, katerih dohodki so vsi zabeleženi
                  nekje v nekem uradu, plačujemo davke na račun tistih, ki uspevajo neprestano
                  izigravati zakone te države. Jaz sem sama delala s podatki, zaradi tega se polno
                  zavedam nevarnosti, ki jo prinaša ena identifikacijska številka, hkrati pa natančo
                  vem, koliko racionalizacije taka številka prinese. Sistem povezovalne številke je
                  zelo težko uvesti, zelo hitro se ga da podreti. Če bomo hoteli, in vsi si želimo,
                  da bi resnično obdavčili tiste, ki tako uspešno uhajajo zakonodaji, potem apeliram
                  na vas, da delamo, prispevamo s svojo skrbjo za to, da bi posameznik ne bil preveč
                  izrabljen od države, predvsem v vseh mehanizmih varovanja podatkov, se pravi, da
                  tako omejimo možnost uporabe identifikacijske številke, da je resnično dostopna
                  samo takrat in samo tistemu, kjer bomo v zakonu napisali. Opozarjam pa, da če bomo
                  enotno matično številko metali ven iz raznih dokumentov, da bomo izjemno podražili
                  državo in da zlasti bo še nekaj časa trajalo, da bomo prišli do kvalitetne davčne
                  zakonodaje. Zato vas lepo prosim, dobro premislite, preden se odločite, ali vreči
                  v tem primeru matično številko občana ven ali ne, ali pa ne rajši tako zapisati
                  zakon, da bomo natančno vedeli kdo, kdaj in kako lahko enotno matično številko
                  uporablja. Opozarjam, gre za povezovanje podatkov in zbirk prav tistih, ki nam
                  zdaj uhajajo iz davčnega nadzora. To so podatki o lastništvu zemlje, o dohodkih
                  izven naših rednih dohodkov, dohodkih o lastništvu avtomobilov, cela serija je teh
                  podatkov, ki jih zdaj ni moč združevati. Zato še enkrat opozarjam, da si ne bomo
                  naredili slabe usluge, s tem da bomo naredili tako kompliciran davčni sistem, da
                  ga še lep čas ne bomo imeli in ravno to nas pri vsakoletnem proračunu najbolj
                  tepe.</p>
            </sp>
            <sp xml:id="SDZ1-Redna-35-1995-10-17.sp163">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod doktor Leo Šešerko, za njim bo na vrsti gospod Tone
                  Peršak, potem pa še gospod Jože Lenič. Izvolite, gospod Šešerko.</p>
            </sp>
            <sp xml:id="SDZ1-Redna-35-1995-10-17.sp164">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Jaz bom podprl ta amandma, sem
                  pa zgrožen nad diskusijo, ki tukaj poteka. Mislim, da bi prispevek gospoda Kopača
                  bilo primerno prevesti v nekaj tujih jezikov, pa bi ga lahko ljudem postavljali
                  kot vprašanje, kateri politični stranki pripada ta diskutant in verjamem, da med
                  nekaj tisoč odgovorov ne bi dobili veliko, ko bi rekli, da je to pripadnik
                  Liberalne stranke.</p>
               <p>V ljubljanskem zdravstvenem domu poznam nekaj zdravnikov, ki več ne pišejo diagnoz
                  v uradne dokumente, ker je splošno znano, da je brez vseh težav možno priti do baz
                  podatkov in to ljudem, ki niso posebni računalniški strokovnjaki.</p>
               <p>Glede obvestil davčni upravi o smrti ne vidim nobenega razloga, da bi za površnost
                  državne uprave, ki recimo zbira podatke o smrti, torej recimo državne uprave, ki
                  mora te podatke zbrati, pa davčne uprave, ki jih ažurira, da se ti dve službi ne
                  bi mogli dogovoriti brez te številke. Če nekdo tukaj trdi, da imamo zanemarjeno,
                  površno in tako naprej državno upravo, ki ne ažurira podatkov in jih ne zbira
                  tako, kot bi bilo treba, potem ne zagovarjajte tega, da je treba varovati človeško
                  intimnost in preprečiti EMŠO in ga izključiti iz vseh dokumentov, kjer še obstaja.
                  Če pa kdo že želi do skrajne mere poceniti državo na tak način, da se bo
                  uporabljala namesto imen številka, potem pa recimo, mi smo zelo proslavljen
                  Državni zbor, to državo bomo odločno pocenili in bomo ukinili priimke in imena in
                  bomo uvedli številko EMŠO. Moram reči, da je nekdo v tem zboru lepo rekel, to je
                  pasja značka - EMŠO.</p>
            </sp>
            <sp xml:id="SDZ1-Redna-35-1995-10-17.sp165">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak ima besedo in ne vsi ostali, ki ta trenutek
                  govorijo prav tako.</p>
            </sp>
            <sp xml:id="SDZ1-Redna-35-1995-10-17.sp166">
               <speaker>ANTON PERŠAK:</speaker>
               <p>Jaz bi rad samo polemiziral z nekaterimi argumenti, ki sicer zvenijo zelo
                  zdravorazumsko pa razumno, pa so v resnici zelo daljnosežni. Kolegi Gezi Džubanu
                  bi rad rekel nekaj, da je najbrž v Prekmurju res nekaj sto Janezov Horvatov,
                  rojenih približno isto leto, ampak v Kanadi ali pa v ZDA je pa nekaj 100 tisoč
                  Johnov Smithov in to ni noben problem za tisti sistem. Tudi ob takem sistemu, kot
                  ga je razložil gospod Černetič, davčni sistem pri njih bolje funkcionira kot pri
                  nas.</p>
               <p>Drugo, kar bi rad rekel, res je to, gospa Kožuhova je tu na nek način izpostavila
                  problem razlogov za EMŠO in za uporabo EMŠO z vidika neke vrste učinkovitosti. Pa
                  ne zdaj tega vzeti osebno, ampak rad bi rekel, da smo živeli v nekem sistemu, ki
                  je temeljil na nadzoru tako rekoč, na zbiranju podatkov, na čim večji
                  transparentnosti, pa je bil maksimalno neučinkovit. Vem, da ni bilo to mišljeno,
                  ampak rad bi nekaj rekel. Mi lahko žrtvujemo nekatere take temeljne principe za
                  nekatere, na videz pragmatične cilje učinkovitosti, ki se dajo doseči tudi na drug
                  način. Seveda je pa treba sprejeti za tisti drugi način oziroma najprej ustrezno
                  bom rekel. Nekdo je danes zjutraj govoril po radiu o poklicni etiki na mnogih
                  področjih, potem pa tudi še nekatere druge mehanizme. Bojim se, da ta zakon zaradi
                  nekaterih drugih členov ne bo dosegel tiste učinkovitosti, zaradi črtanja EMŠO pa
                  ne bo velika ovira za to, da bi jo dosegli. Hvala.</p>
            </sp>
            <sp xml:id="SDZ1-Redna-35-1995-10-17.sp167">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Lenič.</p>
            </sp>
            <sp xml:id="SDZ1-Redna-35-1995-10-17.sp168">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Tudi sam želim v dveh stavkih
                  izraziti svoje mnenje v zvezi s tem. Pogovarjal sem se z mnogimi računalniškimi
                  eksperti, ali po domače povedano hackerji in več ali manj mi vsi pravijo, da ni
                  problem v EMŠO kot taki, ampak je problem v zaščiti podatkov. To seveda pravijo
                  hackerji. To so tisti, ki pridejo in odtipkajo itd., ampak jaz mislim, da se
                  motijo. Mi delamo nek sistem, ki je sam po sebi potencialno nevaren, tako kot je
                  nevarna jedrska elektrarna, kot so nevarni drugi sistemi. Nevaren je takrat, ko
                  pride do vdora, ko pride do izredne situacije. Jaz si pa želim sistem, ki
                  potencialno ne bi bil nevaren. Se pravi, mi moramo z izgradnjo sistema sistemsko
                  preprečiti, da pride do kakršnihkoli zlorab. Jaz si ne želim, da neka ozka elita,
                  pol promila populacije nekih hackerjev, ki imajo določena računalniška znanja,
                  kontrolira tako rekoč celo nacijo in EMŠO, ki omogoča praktično <q>"surfanje"</q> iz ene
                  podatkovne baze v drugo, to dejansko omogoča. To so mi tudi povedali in moram
                  reči: kljub temu, da sem zelo često nagnjen k temu, da podpiram rešitve, ki so
                  cenejše, mislim, da je ta rešitev zelo - ta predlagani amandma teče na zelo dolgi
                  rok. Mislim, da ga je zelo težko tudi izraziti v neki denarni enoti, če hočete, in
                  kljub temu da se zavedam potencialnih težav z ukinitvijo EMŠO v tem zakonu,
                  mislim, da nam ne smejo biti izgovor kratkoročne težave, težave na kratki rok, da
                  se ne potrudimo in ne iščemo možnosti izgradnje solidnega sistema, ki ne bo
                  omogočal zlorab in to se mi zdi, da se dogaja pri nas. Če bi imel v roki neko
                  pametno študijo, ki bi mi pokazala, kako bomo celostno uredili problematiko
                  potencialne zlorabe osebnih podatkov, bi podprl tudi to na kratki rok, ampak na
                  žalost, ker tega ni, sem prisiljen skozi ta zakon in še skozi nekatere druge z
                  ukinitvijo EMŠO vzpodbujati odgovorne, da mi tako študijo pripravijo in da
                  izgradimo sistem, ki bo sam po sebi deloval tako, da tovrstne zlorabe ne bodo
                  mogoče.</p>
               <p>Zato, spoštovani kolegi, bom seveda podprl amandma gospe Vike Potočnik. Hvala
                  lepa.</p>
            </sp>
            <sp xml:id="SDZ1-Redna-35-1995-10-17.sp169">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Janez Kopač ima besedo. Javila pa sta se še gospa Nada Skuk in
                  gospod Peter Tancig.</p>
            </sp>
            <sp xml:id="SDZ1-Redna-35-1995-10-17.sp170">
               <speaker>JANEZ KOPAČ:</speaker>
               <p>Hvala za besedo. Rad bi rekel, da seveda diskusija poslanca Šešerka ni bila v čast
                  niti tistim, ki zagovarjajo amandma gospe Potočnikove, ampak, kakorkoli že, glede
                  na to, da govorimo o identifikacijski številki, je treba reči, da sistem, ki bi
                  onemogočil kakršnekoli zlorabe, je samo sistem, ki nima identifikacijske številke.
                  Naj mi pove gospod Šešerko, ali kdorkoli od teh, ki podpirate ta amandma, zakaj
                  niste vložili tudi amandmaja, s katerim bi črtali prvo alineo v tem registru, ki
                  govori o tem, da se vzpostavi davčna številka. Torej, če se želite absolutno
                  zavarovati pred kakršnimikoli zlorabami, potem seveda ne sme biti v registru
                  nobene identifikacijske številke. To seveda pomeni tudi, da register ne omogoča
                  pobiranja davkov na sploh in torej ne bo davkov in ne bo navsezadnje niti
                  poslanskih plač. Ampak, pustimo to.</p>
               <p>Glavni problem je torej vdor v bazo podatkov. Davčna številka kot davčna koda, ne
                  EMŠO, ravno tako omogoča vdor na enak način kot EMŠO. Res je, da se EMŠO pojavlja
                  na več mestih in da razni hackerji lahko na več mestih preberejo EMŠO, ampak tudi
                  davčna koda se bo pojavljala na raznih dokumentih! Saj boste morali izplačevalcu
                  avtorskega honorarja povedati svojo davčno kodo! Ali pa izplačevalcu plače ravno
                  tako! Vsaka računovodkinja v Državnem zboru, na primer, bo vedela za vašo davčno
                  kodo, če ne bo EMŠO nekoč v prihodnje. In tudi v tem primeru so seveda možne
                  zlorabe. Vsak, ki bo poznal davčno kodo, bo z ustreznimi računalniškimi znanji
                  lahko prelisičil elektronsko oziroma kriptografsko zaščito podatkov in prebral
                  tisto, kar bi sicer lahko prebral, če pozna EMŠO. Zato se mi zdi to sprenevedanje.
                  Identifikacijsko številko potrebujemo in nihče ne zanika potrebe po njej. Tudi
                  gospod Černetič je govoril, da ima <q>"Social Security Number"</q>. Seveda ga ima! In
                  tudi zgodilo se je gotovo že kdaj v Kanadi, da je kdo vdrl v sistem, v bazo
                  podatkov, ki se vodi po <q>"Social Security"</q> številki. In ne bo rekel, da zaradi tega
                  v Kanadi razmišljajo, da bi ukinili <q>"Social Security Number"</q>, to je njihova
                  najbolj splošno uporabljena identifikacijska številka.</p>
               <p>Skratka, glavni problem ni identifikacijska številka ali kakorkoli se že imenuje,
                  EMŠO ali karkoli drugega. Glavni problem je morebitna zloraba teh podatkov oziroma
                  vdor v baze podatkov s strani nepooblaščenih. Mi sicer lahko ukinemo EMŠO že
                  danes, recimo, za potrebe zdravstva, ker mene moti, vsaj do pred nekaj časa je
                  bilo tako, da je imela neka bolniška sestra možnost vpogleda v mojo datoteko,
                  ampak glavni problem je, bo pa neka druga koda. Glavni problem je, da njej ni
                  dovoljeno tja notri pogledati nepooblaščeno. To je problem, ne pa sama koda
                  oziroma identifikacijska številka. In to seveda govoriti o identifikacijski
                  številki, torej, imeti jo ali je ne imeti. Ni govor o tem, ali imeti liberalno ali
                  ne liberalno državo. Govor je - gre za govor o tem, ali imeti državo, ki sploh
                  lahko funkcionira na posameznih segmentih ali, ki ne more funkcionirati in ker še
                  enkrat poudarjam, nihče od vas ni za to, da bi imeli državo, ki ne funkcionira in
                  ker tudi nobeden od vas ni predlagal, da se črta davčna koda, potem ne razumem,
                  zakaj pa nekateri predlagate, da se črta EMŠO, identifikacijsko številko
                  potrebujemo. In EMŠO omogoča povezavo samo pooblaščenim osebam na podlagi tega
                  zakona z drugimi bazami podatkov in če omogoča to povezavo z zemljiško knjigo
                  posredovanje nepremičnin, če omogoča to povezavo z Uradom za preprečevanje pranja
                  denarja, kjer so podatki o sumih pranja denarja, če omogoča to povezavo z matičnim
                  uradom, kjer so morebitne selitve posameznih davčnih zavezancev, zakaj ne.
                  Pomembno je samo oziroma, hvala bogu, da bi to tako potekalo. Pomembno je samo, da
                  imajo možnost dostopa do teh podatkov samo zelo redki pooblaščeni, morda v zakonu,
                  to je problem predlagatelja, ni zadosti, mi smo se namreč že v prvi obravnavi
                  soočali s tem problemom. In če se spomnite, ampak verjetno se ne, v prvi obravnavi
                  sem jaz osebno opozoril na problem umestitve EMŠO v ta zakon. In ste vsi podprli
                  to stališče, nobeden ni diskutiral, verjetno pa tudi nihče ni, ali pa je zelo
                  redko kdo opazil to stališče. Problem je, ker morda predlagatelj do druge
                  obravnave ni zadosti natančno razdelal varovanja povezovanja baz podatkov z
                  uporabo EMŠO v tem zakonu. To je morda napaka. Ampak, ukiniti EMŠO ali pa se ji
                  sploh odpovedati kot možnost, se mi pa zdi zelo slabo. Zato seveda jaz ne podpiram
                  tega amandmaja. In, še enkrat pravim, morda je potreben nek dodatni člen, ki bi še
                  posebej stvari zavezoval in varoval in ščitil ali pa nakazoval na ščitenje, ampak
                  odpovedati se temu identifikacijskemu znaku pa mislim, da bi bilo zelo slabo.
                  Hvala.</p>
            </sp>
            <sp xml:id="SDZ1-Redna-35-1995-10-17.sp171">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Nada Skuk. Za besedo pa so javili še gospod dr. Peter
                  Tancig, državni sekretar, potem gospod Leo Šešerko, gospod Dragan Černetič in dr.
                  Mateja Kožuh-Novak. Državni sekretar gospod Boris Kovačič?
                  <stage>(Ne.)</stage></p>
            </sp>
            <sp xml:id="SDZ1-Redna-35-1995-10-17.sp172">
               <speaker>NADA SKUK:</speaker>
               <p>Hvala za besedo. Iz seveda ozke razprave o členih smo prišli na širšo, bi rekla
                  splošno razpravo, zato bom jaz mogoče ali provokativna ali pa malo bolj ostra. In
                  sicer, tistim, ki jim ni jasno, bi rada povedala oziroma opozorila, da s tem
                  zakonom, kot smo že prej opazili, pri zapečatenju tistih prostorov in tako dalje,
                  za katere moram povedati, da bom gotovo vložila amandma k 3. obravnavi, ker se ne
                  morem strinjati, da se pač lahko druge prostore zapečati, ker ne vemo, kateri so
                  to, recimo, da lahko zapremo pač dvorišče in ljudje ne morejo domov in tako dalje,
                  samo to je pač k tistemu členu. Ampak zopet z uvajanjem neke identifikacijske
                  številke, o kateri je tako lepo govoril gospod Kopač, uvajamo nadzor države nad
                  ljudmi in ne obratno, kot naj bi bilo v demokraciji, da ljudje nadzorujejo državo.
                  In na to ne moremo pristati, če Vlada, če ministrstvo ni sposobno napolniti
                  proračuna, če ni sposobno izterjati davkov, da zdaj bomo pa malo ukinili
                  demokracijo in bomo spet naredili neko policijsko državo, da bomo lahko vsakega
                  sledili in popisovali premoženje in tako naprej. Izvajanje samega sekretarja me je
                  navedlo na zelo provokativno primerjavo, ko je omenil smrt davčnega zavezanca.
                  Torej, če nimaš EMŠO, ne moreš biti pokopan ali kaj. Pa tudi EMŠO dojenčkov, ali
                  so vsi davčni zavezanci. Mislim, taki argumenti ne prepričajo in nesposobnost
                  uprave ne more voditi k temu, da bomo uzakonjali neke predpise, ki bodo kršili
                  osnovno, kar smo si v ustavi napisali, kot sem rekla v začetku, da uvajamo nadzor
                  ljudi nad državo in ne obratno. Jaz sem sama pri zakonu o osebni izkaznici že
                  govorila o tem in sem z izjemo pač identifikacijske številke pristala, da v osebni
                  izkaznici pač je nekaj drugega, če imamo EMŠO kot evidenco državljanstva, ker
                  osebno izkaznico si dolžan pokazati oziroma se sam odločiš, ali jo pokažeš ali ne
                  in ne smemo mešati, tako kot je tudi danes gospod Kopač bral pismo, ki je bilo
                  napisano ob osebni izkaznici s problemom EMŠO pri davčni ali pri zemljiški knjigi
                  in tako dalje. Jasno je treba opozoriti, da smo z gospodom Mozetičem na čelu
                  vložili zakon, da se spremeni določba, ki pri zemljiški knjigi to uvaja, ker
                  normalno, da je treba izterjavo, popis premoženja in tudi socialno varnost ločiti
                  od državljanskih pravic oziroma v popisu o državljanstvu, kjer si država pač
                  zagotovi, da se preštejemo oziroma da prešteje svoje prebivalce. To pa nima nič
                  skupaj z izterjavami, to pa nima nič skupaj z nekimi pogodbami, kar je pač pogodba
                  med državo in državljanom, da plačuje določene obveznosti. Tu gre samo za to, da
                  so važni podatki. Podatki pa so, kot smo že videli, osebni, ime in priimek,
                  stanovanje, rojstna letnica in tako dalje in gotovo je to tisto, ki loči
                  državljane med seboj, socialna varnost in tako dalje in tukaj imamo tudi davčno
                  številko in ta številka je gotovo dovolj, da se zagotovi kontrola oziroma popis in
                  izda odločba določeni osebi. Ne iskati izgovorov, da to ni možno izterjati s tem,
                  da se posploši in se, kot je že nekdo rekel, obesi prebivalcem neko številko, s
                  katero bomo hodili okrog kot da nismo ljudje, ampak samo še številke. Hvala
                  lepa.</p>
            </sp>
            <sp xml:id="SDZ1-Redna-35-1995-10-17.sp173">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Peter Tancig.</p>
            </sp>
            <sp xml:id="SDZ1-Redna-35-1995-10-17.sp174">
               <speaker>DR. PETER TANCIG:</speaker>
               <p>Hvala lepa. Spoštovani predsedujoči, kolegice, kolegi! V tem parlamentu je nekako
                  moderno reči, jaz pa za to nisem strokovnjak, se ne razumem na zadeve. Če sem se
                  jaz na kaj razumel, vsaj preden sem šel v politiko, je bilo to ravno računalništvo
                  in informatika. To bom pač povedal iz tega svojega znanja, ki ga je še nekaj
                  ostalo. Dejansko tukaj mi mešamo dva vidika. Ena je samozaščita ali hackerji
                  pridejo v sistem ali ne, in kot nas uči dnevni tisk, je to nemogoče preprečiti. To
                  je pač vrsta razlogov, zakaj je tako, ampak problem je v tem, da v te različne
                  sisteme ne prihajajo smo hackerji, da je to zunaj že poštena služba z nizom
                  profesionalcev. Če vas je gledalo kaj film pred kratkim, v katerem je nastopal
                  Redford, je precej jasno, kako je to. Zunaj ni razloga, da ne bi pri nas tudi
                  oziroma da že ni tako. Se pravi, zaščita je praktično iluzorna.</p>
               <p>Drug problem, o katerem se danes pogovarjamo, je pa, kako država v svojih
                  različnih aspektih dojema svoje subjekte oziroma nas, državljane. Ali nas gleda
                  per partes, tisto, kar bi seveda hoteli, da kamorkoli pridemo, za kateri koli
                  uradni <q>"šalter"</q>, da nas vidijo samo zaradi tiste zadeve, zaradi katere smo prišli
                  tja, ali da obstaja možnost, da nas vidijo kot, če hočete, totaliteto vseh
                  podsistemov, v katerih naša oseba nastopa. Če nam je ta dilema tako predstavljena,
                  nihče ne bi hotel, da nas tisti, bodisi uradnik ali kdo drug, vidi kot celoto. Saj
                  to je globoko, če hočete, psihološko intimno prepričanje, da želiš pokazati toliko
                  svoje intime in svojih privatnih zadev, kolikor je nujno potrebno. Pa še takrat
                  nam je včasih nerodno. In izraz, ki ga je uporabil kolega Lenič, <q>"surfanje"</q>, je
                  dejansko premalo</p>
               <p>močan. <q>"Surfanje"</q> dejansko omogoča sprehajanje preko EMŠO, kar je izredno lahko.
                  Če nastopa EMŠO v teh različnih bazah podatkov, je treba samo razbiti tisto
                  datoteko, ki sestoji iz dveh številk. En je EMŠO, ki je povsod enak, to je tista
                  pasja značka, drugo je pa koda tistega trenutnega sistema. In čim je EMŠO ta
                  povezava, smo nenadoma kot pod steklenim zvonom. Jaz bom dal, če hočete, malo
                  lažjo primerjavo. Tudi če imamo, recimo, tri različne kartice, bencinsko, mogoče
                  hotelsko, ali pa različne kreditne, če kakor koli spleza v ta sistem EMŠO, je
                  dejansko mogoče iz naslonjača ugotoviti, kaj smo počeli na nek določen dan, kam
                  smo se peljali z avtomobilom, v kakšno restavracijo smo šli in v kakšen hotel smo
                  šli. To dam, če hočete, kot bolj tako banalno primerjavo, s katero hočem dokazati,
                  da nas je mogoče videti dosti bolj, kot bi si sami želeli, če se ne zavedamo teh
                  možnosti, ki jih danes tehnika nudi. Če bi bil to, recimo, nevtralen ali
                  objektiven diskurz, izrazito podpiram kolegico Potočnik in upam, da si nihče ne
                  želi živeti pod tem transparentnim steklenim zvonom. Hvala lepa.</p>
            </sp>
            <sp xml:id="SDZ1-Redna-35-1995-10-17.sp175">
               <speaker>PODPREDSEDNIK DR. LEV KREFT:</speaker>
               <p>Besedo ima predstavnik Vlade, državni sekretar, gospod Boris Kovačič.
                  Izvolite.</p>
            </sp>
            <sp xml:id="SDZ1-Redna-35-1995-10-17.sp176">
               <speaker>BORIS KOVAČIČ:</speaker>
               <p>Hvala. Spoštovani poslanci in poslanke! V uvodu sem povedal, da pač mi
                  vzpostavljamo register na novo, ker do sedaj ni obstajal davčni register, ker
                  potreba po davčnem registru in učinkovitem pobiranju davkov ni bila tako izražena
                  kot je sedaj ta potreba in kakor hočemo narediti učinkovito davčno službo. To je
                  osnovni motiv, zaradi katerega to vzpostavljamo. Res je, da so marsikakšne
                  številke po raznih državah, ampak tudi v Kanadi imajo to številko, davčno, vsak
                  posamezno, hkrati pa imajo to davčno številko tudi v registru premoženja in v vseh
                  drugih registrih, tako da na koncu leta geodetska ali katerakoli druga služba, ki
                  vodi premoženje, sporoči davčni upravi na podlagi te številke lastnika višino
                  premoženja in pa objekt. Tako je v Kanadi, tako je v Franciji in tudi v Avstriji.
                  To smo si uspeli ogledati, tako da je ta povezava po tej strani. Se pravi, da
                  varianta bi lahko bila, da ostali registri prevzamejo davčno številko. Seveda na
                  dolgi rok je to možno vzpostaviti, v kratkem roku pa to ni možno vzpostaviti, ker
                  registrov v Sloveniji je preveč, ki so povezani z davčno službo. Enako povezani z
                  davčno službo, zbiranje prispevkov za pokojninsko pa za zdravstveno zavarovanje.
                  Povejte mi, kako bo mogoče za milijon 600 ljudi brez baze podatkov sporočati
                  podatke pokojninskemu ali zdravstvenem zavodu. Ne vidim možnosti, da bi, koliko
                  uradnikov bi od milijon 600 oziroma toliko kot je davčnih zavezancev oziroma
                  zavezancev za prispevke in davke, moralo pisati dokumente in sporočiti o davkih in
                  prispevkih podatek iz davčne službe. Torej, če to ni racionalizacija davčne
                  uprave, potem ne vem, kaj je racionalizacija davčne uprave. Navedel sem en sam
                  primer, pač smrt. Verjetno je težko naložiti nekomu, ki nima v ničemer zveze, da
                  sporoči davčni upravi, da je nekdo pač umrl. To je odgovor. Hkrati, tudi dojenček,
                  tudi še nerojen otrok je lahko dedič. Torej, lahko je dedič in potencialno je
                  davčni zavezanec, on ali pa njegov oskrbnik. Tako da se to tudi pač da rešiti na
                  takšen način. Na Holandskem, torej v Holandiji, čim se rodi, dobi davčno številko.
                  Torej to ni EMŠO, ampak je davčna številka, ki ga seveda potem spremlja vseskozi,
                  ko dobi prvo štipendijo ali pa kakšen drugi prihodek, je to označeno z davčno
                  številko. To je pač zadeva, ki je urejena zato, ker je pač davčni register prvi,
                  ki je nastal in ki davčni register za potrebe države in vsi registri so podrejeni
                  temu registru. Mi sedaj tak register vzpostavljamo.</p>
               <p>Druga zadeva. V kolikor se ukine davčna številka, zopet postavljamo položaj
                  davčnih zavezancev v dvojni položaj. Matično številko, ki je uzakonjena z zakonom
                  o registru, bomo pač obdržali, evidenčno matično številko občana in tujca, ki jo
                  dobi na prehodih pri nas, bomo ukinili. Se pravi, bomo zopet obravnavali dvojno
                  davčne zavezance, kar je drugi problem, na katerega hočem opozoriti prav zato, ker
                  je element vzpostavljanja davčne službe ravno enako obravnavanje vseh davčnih
                  zavezancev. Zato mislim, da je ukinitev evidenčne matične številke v tem primeru
                  nesprejemljiva. Hvala.</p>
            </sp>
            <sp xml:id="SDZ1-Redna-35-1995-10-17.sp177">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Leo Šešerko.</p>
            </sp>
            <sp xml:id="SDZ1-Redna-35-1995-10-17.sp178">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Ta identifikacijska davčna
                  številka ni nikakršen problem. Tudi če bi samo osnovne podatke ljudi zbirali v
                  računalnikih, bi lahko te šteli že za matematične izraze. Zato tu ni nobenega
                  spora in ne razumem diskusije državnega sekretarja, ki je šla v to smer, kot da bi
                  sprejem amandmaja Vike Potočnik pomenil zrušenje davčnega sistema. Niti slučajno
                  ne in njen predlog je izrecno smiseln. Gre za to, da ne bomo imeli neke številke,
                  ki bo omogočala, tako kot je rekel gospod Tancig, ne samo surfanje, ampak kar
                  prevračanje datotek ene v drugo in seveda kontrolo ljudi generalno, za
                  najrazličnejše namene. Ne želim, da bi kogarkoli od nas poklicali in bi rekli:
                  <q>"Gospod 61423532, vi pa niste naredili v redu davčne prijave, niste šli k
                  zdravniku povedat, kako se je iztekla vaša bolezen in videli so vas v tistem in
                  tistem hotelu s številko 23 itd."</q> Hvala.</p>
            </sp>
            <sp xml:id="SDZ1-Redna-35-1995-10-17.sp179">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Dragan Černetič. Če želite, da danes še glasujemo o teh
                  amandmajih, bi prosil, da skrajšate to razpravo, ki mislim, da ne prinaša ničesar
                  novega več.</p>
            </sp>
            <sp xml:id="SDZ1-Redna-35-1995-10-17.sp180">
               <speaker>MAG. DRAGAN ČERNETIČ:</speaker>
               <p>Spoštovani! Replika gospodu Kopaču. Kolega Tancig je že tako in tako vse to
                  objasnil. Nimam čisto nič proti temu. Jaz pravzaprav želim in se strinjam, da mora
                  davčna uprava pobirati davke in to rigorozno, ampak zato bo delala tako, kot mi
                  delamo za svoj denar. To je začetek in konec.</p>
               <p>Drugo. Če govorimo o zaščiti podatkov - kolega Tancig je povedal - <q>"vic"</q> je v tem,
                  da imamo precej takšnih podatkovnih baz. Davčna podatkovna baza je specifična
                  podatkovna baza. Naj ima svojo davčno številko, ki jo tudi dobi po tem zakonu in
                  po moje ni potrebno, da imamo še eno drugo številko v tej podatkovni bazi, da
                  lahko tako rekoč vdiramo v osebne podatkovne baze iz drugih ustanov tudi s strani
                  davčnih uslužbencev in ga čisto nič ne briga, če jaz vozim mercedes ali pa
                  volkswagen, važno je, da on pobere davek, katerega sem jaz dolžan po zakonu
                  plačevati, zato ima svoje inšpekcijske službe. Zdaj pa tako, če govorimo o tej
                  specifični davčni številki in Ministrstvo za finance pravi, da so sedaj v postopku
                  urejanja te zakonodaje in sestavljene te baze, to se pravi, da nimajo še
                  pripravljenih tistih davčnih številk, potem bi bilo pravilno, da so oni dali to v
                  prehodne določbe za veljavnost šestih mesecev, ta čas naj izmislijo kakršnokoli
                  številko ali kodo, kakor hočejo za davčno ustanovo in od tega trenutka naprej se
                  preneha uporabljati EMŠO in prevzame nova številka. Ne pa dati v zakon besedilo,
                  da bo pravzaprav zakon dovoli uporabo dveh številk v eni bazi. Zaščita podatkov v
                  bazi je ravno v tem, da imamo nekoliko baz, vsaka s svojo številko, ko se tudi
                  hackerji ne bodo lovili po desetih bazah z desetimi različnimi številkami. Če pa
                  lahko uporabljajo univerzalno, pa pridejo tako povsod kadar hočejo, ampak bodo
                  morali zelo delati, da pridejo v vsako podatkovno bazo, da bodo vedeli, kaj
                  kupujem, s kom grem in kaj delam. Hvala lepa.</p>
            </sp>
            <sp xml:id="SDZ1-Redna-35-1995-10-17.sp181">
               <speaker>PODPREDSEDNIK DR. LEV KREFT:</speaker>
               <p>Hvala lepa. Doktor Mateja Kožuh-Novak.</p>
            </sp>
            <sp xml:id="SDZ1-Redna-35-1995-10-17.sp182">
               <speaker>DR. MATEJA KOŽUH-NOVAK:</speaker>
               <p>Včasih se mi kar smešno zdi, ker poznam, kako se podatki zbirajo in kako se
                  shranjujejo v zdravstvu, da se toliko pripoveduje o EMŠO. EMŠO v slovenskem
                  zdravstvu še nikoli zaživel ni. Preprosto smo bili prepočasni, da bi lahko
                  povezali podatkovne baze med seboj tudi zato, da bi imeli zdravstveni delavci
                  hitrejši vpogled v to, kaj se s pacientom dogaja predvsem zaradi tega, da bi
                  pacienti ne imeli toliko potov, kot jih imajo zdaj, ko se isti podatek, mi smo
                  izračunali, v porodnišnici se za rojenega otroka vpiše isti podatek, to se pravi
                  rojstni podatki matere, očeta in tako naprej, petnajstkrat. Na pet različnih
                  naslovov se nosijo razni listki, seveda, to morajo nositi uporabniki. Najlažje je
                  v slovenskem zdravstvu priti v datoteke, ki zdaj obstajajo, pa ne v računalniku,
                  pač pa po vseh tistih sobah, ki jih snažilke čistijo in puščajo odprte. Jaz sem
                  celo v Kliničnem centru hodila po tistih majhnih slipih, če veste,kakšni so
                  mikrofilmi, ki se seveda dajo takole pogledati, ali je to od Janeza ali od Micke.
                  Hodila sem po njih na hodniku! Tako slabo varujemo podatke. Ravno v tem, ko se
                  zdaj vnaša v ambulantnem delu, podatki o pacientih, vidim, da je možnost zaščite
                  večja, zaradi tega, ker če se bo še zdravnik potrudil in bo svoje podatke on
                  vnesel, in ne njegova sestra, ker, da smo si na jasnem, diagnoze vnaša sestra. Jaz
                  delam v ambulanti in moram dati diagnozo, da jo sestra vnese. Čeprav jo vnese pod
                  šifro, ampak tisti šifrant - knjigo ima vsak urad v zavarovalnici, da smo si na
                  jasnem. Če bo enkrat tako urejeno, da bo lahko vpogled imel v zdravstvene podatke
                  zdravnik, tisto, kar je zdravnik napisal, pa nihče drug, bo to mnogo mnogo bolj
                  varovano kot je sedaj, ko je vse napisano v eni kartoteki in si jo lahko ogleda
                  katerikoli <q>"pigzigmar"</q>, ker datoteke niso čisto nič drugače čitane, kot z
                  navadnimi ključi, ali pa še to ne. Zato se pri tem ni zanašati na to, da če bomo
                  imeli veliko identifikacijskih številk, bo pa bistveno lažje. V zdravstvu bomo
                  naredili svoje zato, ker je EMŠO tako zelo ožigosan, kar pa ne pomeni čisto nič
                  drugega, da bodo seveda različne službe morale med seboj tudi računalniško
                  povezovati različne številke. Tako da, tako kot je rekel gospod Kopač, svoja
                  davčna številka, svoja zdravstvena številka pomeni samo mnogo mnogo več
                  denarja.</p>
               <p>Še enkrat poudarjam, dajmo raje delati na tem, da se, kolikor se da, zaščitijo
                  podatki, pa da bo država učinkovita. Jaz moram reči, da se s kolegico Skukovo
                  seveda ne strinjam. Pobiranje davkov je ravno - učinkovito pobiranje davkov ravno
                  sprošča ljudi zaradi tega, ker pomaga tistim, ki se manj znajdejo, ali pa, ki so
                  manj izobraženi, in obira tiste, ki so sposobni zaslužka. Mi je pa popolnoma
                  jasno, preprost človek - delavec v Sloveniji bi moral biti še kako zainteresiran,
                  da se EMŠO uvede. Zaradi tega, ker mu to pomaga, da bo prišel do tistega denarja,
                  ki ga zdaj ljudje, ki so sposobni, da nabirajo denar, in ki so seveda zelo proti
                  temu, da se podatkovne zbirke povezujejo, ker jih bodo odkrile, ker zdaj s tem
                  denarjem upravljajo sami bogatini.    </p>
            </sp>
            <sp xml:id="SDZ1-Redna-35-1995-10-17.sp183">
               <speaker>PODPREDSEDNIK DR. LEV KREFT:</speaker>
               <p>Hvala lepa. Vidim, da želite še razpravljati o tej zadevi, zato bomo nadaljevali
                  jutri ob 10. uri.</p>
            </sp>
            <stage type="time">(SEJA JE BILA PREKINJENA 17. OKTOBRA 1995 OB 16.58 URI IN</stage>
         </div>
      </body>
   </text>
</TEI>