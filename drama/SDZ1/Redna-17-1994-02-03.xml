<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <bibl>
               <idno type="custom" subtype="session">163AF5915965427BC1257832004838E9</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=I&amp;type=sz&amp;uid=163AF5915965427BC1257832004838E9</idno>
            </bibl>
         </sourceDesc>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div>
               <stage>SE JE NADALJEVALA 3. FEBRUARJA 1994 OB 12.50 URI.)</stage>
               <sp>
                  <speaker>PODPREDSEDNIK DR. LEV KREFT:</speaker>
                  <p>Spoštovane kolegice poslanke, spoštovani kolegi poslanci! Nadaljujemo z našo 17. redno sejo Državnega zbora.</p>
                  <p>Glede na prekinjene in druge že izpuščene točke dnevnega reda prehajamo na <title>PREDLOG ZAKONA O SPREMEMBAH IN DOPOLNITVAH ZAKONA O LOKALNIH VOLITVAH</title>, za katerega smo sprejeli pod 3. točko hitri postopek. Predlog zakona je v obravnavo zboru predložila skupina poslancev Tone Peršak, Tone Anderlič, dr. Leo Šešerko, Polonca Dobrajc, Miran Potrč, dr. Jože Pučnik, dr. Franc Zagožen, Ignac Polajnar, Irena Oman in Marija Pozsonec.</p>
                  <p>Glede na to, da smo sprejeli hitri postopek pri teh spremembah in dopolnitvah zakona o lokalnih volitvah bomo združili vse tri obravnave predloga zakona kot ste že navajeni, tako da bomo hkrati opravili splošno razpravo, razpravo in glasovanje po členih ter razpravo in glasovanje v zakonskem predlogu v celoti.</p>
                  <p>Prosim tudi vse razpravljalce, če je to seveda možno, da istočasno z razpravo tudi vlagajo amandmaje oziroma o njih razpravlja in pa da razpravljajo tudi o naslovu zakona, če ima na to kakšne pripombe. S tem začenjamo s prvo obravnavo smiselno v okviru hitrega postopka. Želi besedo predstavnik predlagateljev? (Ne.) Predlog zakona je obravnaval Odbor za notranjo politiko in pravosodje kot matično delavno telo in prosim poročevalca, da predstavi mnenje odbora o predlogu zakona. Gospod Vitodrag Pukl.</p>
               </sp>
               <sp>
                  <speaker>VITODRAG PUKL:</speaker>
                  <p>Spoštovani predsedujoči, spoštovani zbor! Odbor je obravnaval predlog zakona in je pismeno poročilo z dodatnimi poročili pri poslancih. Seveda podpiramo sprejem tega zakona. Podpiramo tudi postopek, da ne bom prihajal še za to govornico, del tega zakona, smo se pač tudi odločili in se opredelili do posameznih amandmajev. Zato predlagam, da bi pač ta zakon v prvi obravnavi sprejeli in pa seveda za drugo obravnavo upoštevali mnenja, katera je pač podal odbor v svojih pismenih stališčih. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi besedo predstavnik Sekretariata za zakonodajo in pravne zadeve? (Ne.) Želi besedo predstavnik Vlade, glede na to, da Vlada ni predlagatelj tega zakona? (Tudi ne.) Želijo besedo predstavniki poslanskih skupin? Pisnih prijav nismo prejeli. Ugotavljam, da v imenu poslanskih skupin nihče ne želi besede in dajem besedo poslankam in poslancem. Prosim, gospod Tone Peršak, izvolite.</p>
               </sp>
               <sp>
                  <speaker>ANTON PERŠAK:</speaker>
                  <p>Spoštovane poslanke in poslanci! Rad bi opozoril samo na eno stvar. Ta zakon, ko je bil vložen, je ta prosluli in toliko težav povzročujoči 95. člen zakona o lokalni samoupravi še veljaven in ta zakon je bil takrat vložen v dokajšnji meri tudi zato, da bi omogočil realizacijo tistega člena. Sedaj seveda tisti člen ne velja več in v tem delu razlogi za ta zakon so odpadli. Nekaj razlogov je pa vendarle ostalo in rad bi povedal samo naslednje. Da bi pri glasovanju o amandmajih po teh dramatičnih trenutkih bili z mano vred vsi skupaj dovolj zbrani, da bi tiste amandmaje, ki tisti del zakona, katerega namen je bil usklajevanje s 95. členom, sedaj odpravljajo oziroma črtajo, da bi te amandmaje res sprejeli, ker drugače bomo ustvarili samo zmedo.</p>
                  <p>To ni nobena moja posebna zasluga. So pa to tisti amandmaji, pod katerimi sem podpisan in jih sicer odbor podpira, ker če bo kakšna stvar ostala v zakonu, ki jo v tem amandmaju opravljajo, bomo imeli v bistvu zakon, ki bo neskladen in bo to povzročalo zmedo. Treba je nekatere člene črtati oziroma enega od njih, to je petega, precej spremeniti. Je pa zakon še vedno potreben zaradi uskladitve nekaterih členov, zlasti 25. in tako, da bo izvedba volitev lažja in tistega, ki govori o tem, kako se določi število svetnikov, tako da prosim za to podporo amandmaja. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo? Ugotavljam, da nihče ne želi več sodelovati v razpravi v okviru prve obravnave in jo s tem v okviru hitrega postopka zaključujem in predlagam, da naredimo odmor glede na to, da je očitno potrebno uskladiti amandmaje in eventualno vložiti še kakšnega.</p>
                  <p>Sejo bi nadaljevali čez 15 minut, torej ob 13.15. uri. Ob 13.15 nadaljujemo z našo redno sejo.</p>
               </sp>
               <stage>(Seja je bila prekinjena ob 12.54 uri in se je nadaljevala ob 13.25 uri.)</stage>
               <sp>
                  <speaker>PODPREDSEDNIK DR. LEV KREFT:</speaker>
                  <p>Spoštovani kolegi poslanci, gospe in gospodje. Nadaljujemo 17. sejo Državnega zbora. Pred nadaljevanjem mi dovolite, da pozdravim vse prisotne na balkonu Državnega zbora. Upam, da je naše današnje občinstvo vsaj četrt tako veselo kot smo jih mi veseli.</p>
                  <p>Najprej ugotovitev prisotnosti v dvorani. Ugotovimo sklepčnost! (44 prisotnih.)</p>
                  <p>Ta prisotnost ne zadošča za nadaljevanje seje. Običaj je, da počakam pet minut za ponovno ugotavljanje sklepčnosti. Prosim vas, da ostanete v dvorani. Ob 13.30 uri bomo ponovno ugotavljali sklepčnost v dvorani.</p>
                  <p>Ugotavljamo sklepčnost v dvorani. Ugotovimo sklepčnost! (46 prisotnih.) Ugotavljam, da je zbor sklepčen in lahko nadaljuje z delom.</p>
                  <p>Prehajamo k drugi obravnavi <title>PREDLOGA ZAKONA O SPREMEMBAH IN DOPOLNITVAH ZAKONA O LOKALNIH VOLITVAH</title>.</p>
                  <p>Za to obravnavo ste prejeli pregled amandmajev z dne 2.2.1994 in dodatno še en amandma, ki je bil pravkar razdeljen v dvorani. Amandma, ki ga je vložil gospod Maks Sušek.</p>
                  <p>Glede na to, da ima zakon samo sedem členov, ne bom predlagal sklepa o združevanju glasovanja. Mislim, da lahko o vsakem členu v drugi obravnavi glasujemo posebej in potem še o naslovu zakona. V obravnavo in potem na glasovanje dajem 1. člen zakona, na katerega ni bil vložen noben amandma.</p>
                  <p>Želi kdo besedo? Ugotavljam, da nihče ne želi besedo in dajem na glasovanje 1. člen zakona. Ugotovimo sklepčnost! (51 prisotnih.)</p>
                  <p>Kdo je za? (49 poslancev.) Je kdo proti? (Nihče.)</p>
                  <p>Ugotavljam, da smo 1. člen zakona sprejeli.</p>
                  <p>V obravnavo in na glasovanje dajem 2. člen zakona, na katerega ni bil vložen noben amandma. Želi kdo besedo? Prosim, gospod Maks Sušek, izvolite.</p>
               </sp>
               <sp>
                  <speaker>MAKS SUŠEK:</speaker>
                  <p>Ta člen ima zvezo s predloženim mojim amandmajem na 4. člen, če se ne motim. 2. člen je bil napisan predvsem z vidika, da bi sprejeli tak rokovnik, kot smo ga predvideli v predlogu oziroma ustavnem zakonu. Če bo sprejet moj amandma na 4. člen,  potem je 2. člen brezpredmeten.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>(Ne.) Opozoril bi, da sprejemamo zakon. Spremembe in dopolnitve zakona tudi o tistem delu zakona, ki se ne nanaša samo na letošnje volitve, ampak na volitve v lokalni samoupravi na sploh. V tistem delu zakona, kjer so poglavja, ki ne sodijo v končne določbe, moramo sprejeti spremembe, ki so predložene. Kako bomo uredili prehodne in končne določbe, to je stvar amandmaja, med drugim tudi tistega, ki ste ga vi vložili, oziroma členov, ki se nanašajo na te zakone.</p>
                  <p>Mi o 2. členu, tako kot je predložen, moramo glasovati, razen, če se na njega vloži še kakšen dodatni amandma. Ni pa to v koliziji s prehodnimi in končnimi določbami.</p>
               </sp>
               <sp>
                  <speaker>MAKS SUŠEK:</speaker>
                  <p>Hvala za obrazložitev.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala. Želi še kdo besedo? Ugotavljam, da nihče. Dajem 2. člen na glasovanje. Ugotovimo sklepčnost! (55 prisotnih.)</p>
                  <p>Kdo je za? (47 poslancev.) Je kdo proti? (1 poslanec.)</p>
                  <p>Ugotavljam, da je 2. člen sprejet.</p>
                  <p>V razpravo in na glasovanje dajem 3. člen zakona, na katerega prav tako ni bil vložen noben amandma. Želi kdo besedo? Ugotavljam, da nihče in dajem 3. člen na glasovanje. Ugotovimo sklepčnost! (55 prisotnih.)</p>
                  <p>Kdo je za? (50 poslancev.) Je kdo proti? (Nihče.)</p>
                  <p>Ugotavljam, da smo 3. člen sprejeli.</p>
                  <p>K 4. členu zakona sta vložena dva amandmaja. V pregledu amandmajev imate amandma, ki ste ga prejeli prej in se glasi. V 115. členu se doda novi drugi odstavek, ki se glasi: "Ne glede na določbe lahko kandidira za prve volitve skupina tridesetih volivcev ali politične stranke s tridesetimi podpisi v občini, ki predlagajo kandidate za vse volilne enote v občini." Predlagatelj je poslanska skupina Slovenske ljudske stranke, odbor ne podpira, Vlada ne nasprotuje.</p>
                  <p>Zadnji vložen amandma, gospoda Maksa Suška. 4. člen se spremeni tako, da se glasi: Besedilo 115. člena se nadomesti z naslednjim besedilom. "Mandatna doba občinskih skupščin se podaljša do 31.12.1994. S posebnim zakonom se uredi delovanje Skupščine mesta Ljubljane do konstituiranja sveta mestne občine Ljubljane. Skupščine, ki se jim podaljša mandatna doba nadaljuje od poteka štiri letne mandatne dobe delo kot enodomne skupščine in opravlja samo tekoče zadeve. Referendumi o oblikovanju novih občin se izvedejo do konca maja 1994. Na podlagi izvedenih referendumov se z zakonom ustanovijo nove občine do konca julija 1994. Volitve v občinske svete in volitve županov v novih občin se opravijo najpozneje do 31.12.1994."</p>
                  <p>O teh dveh amandmajih bomo glasovali glede na to, da je drugi popolno nadomestilo dosedanjega besedila in je dlje od prvotnega besedilo. Najprej bomo glasovali o amandmaju Maksa Suška, potem o amandmaju, ki ga imate v pregledu amandmajev. Izključujeta se ne med seboj.</p>
                  <p>Besedo ima najprej gospod Oman, prosim.</p>
               </sp>
               <sp>
                  <speaker>IVAN OMAN:</speaker>
                  <p>Gospod podpredsednik, gospe in gospodje, poslanke in poslanci! Ta papir, ta amandma k 4. členu, to presega vse meje dobrega okusa. Še pred eno uro smo to materijo lahko urejali samo z ustavnim zakonom. Sedaj pa naenkrat ni več tako pomembno in lahko urejamo z navadnim zakonom. Dajmo se začeti enkrat normalno obnašati.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Maks Sušek. Za njim se je javil k besedi še dr. France Bučar.</p>
               </sp>
               <sp>
                  <speaker>MAKS SUŠEK:</speaker>
                  <p>Spoštovane kolegice in kolegi! Glede na to, da nismo sprejeli ustreznih rešitev glede podaljšanja mandatov občinskim skupščinam z ustavnim zakonom, vlagam amandma k 4. členu predloga zakona o spremembah in dopolnitvah tega zakona, o volitvah. Predvsem zaradi tega sklepa, ker smo se odločili, da dosežemo postavljeni cilj, in sicer da se začne z realizacijo zakona o lokalni samoupravi.</p>
                  <p>To je možnost. Vse obrazložitve tudi ustavnega sodišča so v tem smislu, da so možne rešitve z navadnim zakonom. Konsenz bi bil mnogo večji, če bi dosegli to z ustavnim zakonom, ker nismo sprejeli in če imamo cilj pred seboj, smo za to, da bi rešili na drug način. Po obrazložitvi ustavnega sodišča kot takega, če dobro preberem, je možnost dana z navadnim zakonom.</p>
                  <p>Dal bi še popravek k temu, da bi se zadnji odstavek popravil, namesto 30.11., da bi zapisali 31.12. To je predvsem zaradi tega, ker bi se morale volitve izvesti do 27.9.1994 za prvi krog županov. Če je potrebno izvesti še drugi krog županov, je potreben čas in bi bil od 29. do 31.12.1994. Če povzamem to obrazložitev, ki ste jo dobili na klop za tem amandmajem, bi še povedal, da bi v času podaljšanega mandata občinske skupščine delovale kot enodomne skupščine. Opravljajo samo tekoče zadeve. S posebnim zakonom bi bilo urejeno delovanje Skupščin mesta Ljubljane, kot dosedanje posebne družbenopolitične skupnosti. V prehodnem obdobju pride do konstituiranja sveta nove mestne občine v Ljubljani.</p>
                  <p>Volitve v občinske svete in svete mestnih občin ter županov morajo po tej dikciji biti opravljene najkasneje do 31.12.94. Zadnji rok za razpis volitev bi moral biti narejen do 27.9.94. Volitve bi bile v nedeljo, 27.11.94. V kolikor sprejmemo ta amandma, smo dejansko rešili to krizo na zelo dober način, ki nam je še ostal. Prepričan sem, da boste ta amandma podprli in s tem dokazali, da smo za realizacijo zakona o lokalni samoupravi.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima dr. France Bučar.</p>
               </sp>
               <sp>
                  <speaker>DR. FRANCE BUČAR:</speaker>
                  <p>Hvala lepa. Spoštovani zbor! V uvodu bi se najprej pridružil izjavi gospoda Omana. Dva dni smo prepričevali eden drugega, da lahko samo z ustavnim zakonom to materijo uredimo, zdaj bomo naenkrat pa kar z navadnim zakonom. Čeprav moram jaz reči, če bi iz tega zakona, to je samo mnenje, izločili vse tiste določbe, ki gredo v strukturo sedanjih občin in bi se omejili izključno samo na vozni red, potem bi se eventualno dalo zagovarjati. Drugače pa ni govora. In jaz prosim, ne obnavljamo štorije 95. člena še enkrat. To je ena stvar.</p>
                  <p>Potem bi posebej opozoril na drugi stavek prvega odstavka. S posebnim zakonom se uredi delovanje skupščine mesta Ljubljane do konstituiranja sveta mestne občine Ljubljana. Prosim, to je popolnoma protiustavno določilo. Najprej mora do mesta priti, potem se pa lahko s posebnim zakonom uredijo določene zadeve, kajti mesto kot je Ljubljana, bo izvrševalo, vemo iz ustavne diskusije, celo vrsto pristojnosti, ki so sicer državne, neposredno kot svoje izvirne pravice in to je potrebno urediti s posebnim zakonom, se strinjamo. Ampak, najprej mora biti občina ali pa mesto Ljubljana, ki je itak že po ustavi opredeljeno, konstituirano, potem se lahko s posebnim zakonom glasuje. Se pravi, da bi pa kar, kot je tukaj predlagano, skozi zadnja vrata doseči to, kar se direktno ne da, je nemogoče. Jaz spoštujem prizadevanje gospoda Suška in jaz se pridružujem njegovemu mnenju, da je treba urediti stvari, ampak na žalost jih je treba urediti samo na ustaven način. Zato pa jaz predlagam, da se mi lahko menimo o tem, da tudi z navadnim zakonom določimo vozni red, za kar iščemo oporo v judikatu ustavnega sodišča. Ampak samo to, nič drugega. Hvala lepa.</p>
               </sp>
               <sp>
                  <speaker>PREDSEDNIK MAG. HERMAN RIGLENIK:</speaker>
                  <p>Hvala lepa. Želi še kdo besedo? Ugotavljam, da nihče in prehajamo h glasovanju. Najprej bomo seveda glasovali o amandmajih, in sicer najprej o amandmaju, o katerem je zdaj tekla predvsem razprava, to je amandma gospoda Maksa Suška. Dajem torej amandma gospoda Maksa Suška na glasovanje. Ugotovimo sklepčnost! (65 prisotnih.)</p>
                  <p>Kdo je za? (30 poslancev.) Je kdo proti? (30 poslancev.)</p>
                  <p>Ugotavljam, da ta amandma ni sprejet.</p>
                  <p>Zdaj bomo glasovali o amandmaju, ki ga imate v pregledu amandmajev. To je amandma poslanske skupine Slovenske ljudske stranke. Ja, prosim, gospod dr. Franc Zagožen. Gre za obrazložitev glasu?</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Spoštovani zbor! Vložil sem amandma k 4. členu, ki ga žal odbor ni podprl, ampak Vlada mu ne nasprotuje. Gre pa za to, da bi v občinah, to so manjše občine, ki bodo imele večinski sistem volitev, lahko skupine volivcev ali politične stranke s 30-imi podpisi v občini predlagale kandidate za vse volilne enote v občini. Za tole namreč gre. Recimo takšna občina, ki bo imela okrog 2.500 prebivalcev ali 3.000, je lahko razdeljena na primer na 5 volilnih enot, večinski sistem volitev, morda bodo volili skupaj 10 občinskih svetnikov, to pa pomeni, da bi morala, če bo na primer 5 list, vzemimo, da 5 strank predlaga kandidata, pa morda še skupine volivcev, recimo, da je samo 5 list, lahko jih je pa seveda tudi več, to pomeni, da bi moralo nekaj 100 občanov podpisati te kandidature. V občini, ki ima vsega morda 1.500 volivcev, to je enostavno neracionalno in še kandidiranje ne bo uspelo na ta način. Težko bo izbrati v petih volilnih enotah po pet, to je petindvajsetkrat po trideset podpisov. Lahko hitro izračunamo, 750 podpisov, utegne se pa zgoditi, da bi jih moralo biti tudi več, če je volivcev samo 1.500 ali 2.000. Zaradi tega bi bilo prav, da tako kot tam, kjer bo proporcionalni sistem volitev, v večjih občinah, zadostuje za celotno listo v občini 30 podpisov, da tudi pri večinskem sistemu zadostuje 30 podpisov za celo občino, torej ne samo za vsako volilno enoto. Nelogičnost je tu. Recimo občina, ki bo imela 10.000 prebivalcev, bo lahko kandidirala, vzemimo, z 200 podpisi 6 list. Občina, ki bo imela pa 2.500 prebivalcev, bi pa lahko kandidirala z 700, 800 ali 1.000 podpisi občanov. Zato predlagam, da ta amandma podprete. Vlada mu ne nasprotuje, najbrž je to logiko opazila, odbor pa očitno ne. Hvala.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala. Želi še kdo obrazložiti svoj glas? Ja, prosim, gospod Jančar, izvolite.</p>
               </sp>
               <sp>
                  <speaker>JANEZ JANČAR:</speaker>
                  <p>Hvala lepa. Ravno iz vseh teh naštetih dejstev, o katerih je govoril dr. Zagožen, bom jaz glasoval proti temu amandmaju, ker se mi zdi, da so volitve preveč resna zadeva, da bi jih poenostavljali in da bi skupina 30-tih ljudi lahko podpisala kar za eno celo občino. Vi ste govorili o tem, kaj to pomeni za majhne občine, ampak mislim, da v teh občinah to sploh ne velja. Hvala lepa.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo obrazložiti svoj glas? Prosim, gospod Žarko Pregelj, gre za obrazložitev glasu.</p>
               </sp>
               <sp>
                  <speaker>ŽARKO PREGELJ:</speaker>
                  <p>Spoštovani! Ta amandma bom podprl, kajti velja le za majhne občine. Saj je jasno napisano, da gre za tiste občine, kjer se voli največ 19 občinskih svetnikov in menim, da je neumestno sedaj to primerjati z nekim splošnim načelom, kajti zgodi se, da so lahko ti volivci res razsejani po izredno goratih predelih in bo težko zbrati toliko podpisov in bo demokratičnost ravno tako prizadeta. To je čisto druga situacija, kot v mestih, kjer imaš lahko v eni stolpnici toliko občanov, kot jih imaš tam v celi občini. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Gospod dr. Franc Zagožen. (Govori iz dvorane - se ne sliši.) Ja, jaz bi dal na glasovanje, ker smo pri obrazložitvi glasu. Ne vem, če vam lahko ponovno dam besedo? Besedo vam ne smem ponovno dati, moram dati pred tem na glasovanje.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Jaz bi rad preprečil v tem primeru tudi ustavni spor, ker ga bom moral sprožiti.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Vem, samo razprave ni več! Tako, da potem najprej sprašujem, če lahko v tem trenutku dam besedo gospodu dr. Francu Zagožnu za pojasnilo, ki ni več del že opravljene pojasnitve glasu? (Gospod Zagožen prosi, da tudi njega štejejo pri sklepčnosti; podpredsednik Kreft ga prosi, da gre - zaradi načina beleženja glasu je potrebno - vendarle prosim, da se vrnete do svojega mesta, da boste lahko pritisnili tipko.) Ugotovimo sklepčnost! (66 prisotnih.)</p>
                  <p>Kdo je za? (45 poslancev.) Je kdo proti? (5 poslancev.)</p>
                  <p>Gospod Zagožen, imate besedo. Izvolite.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Gospod Jančar, seveda se strinjam, da morajo biti kandidature demokratične. Ampak poglejte, ravno to logiko sem želel razložiti: v občini, ki ima 4.000 ali 8.000 prebivalcev, bo lahko 30 podpisov zadostovalo za listo za celo občino. V občini, ki pa ima manj prebivalcev, bodo pa imeli več volilnih enot in bi potrebovali za vsako enoto 30 podpisov - se pravi 5-krat več v 5-krat manjši občini. In tu so volivci postavljeni v neenakopraven položaj, ko sploh ne bodo mogli demokratično kandidirati, razen, če bo pripravljenih polovica volivcev iti na krajevni urad, da overovijo podpise. In se mi zdi, da je določilo, ki je sedaj v zakonu, v tem primeru neustavno, ker postavlja v zelo neenakopraven položaj volivce v majhnih občinah, kjer bo večinski sistem in volilne enote v primeru z večjimi občinami, kjer je proporcionalni sistem in ni volilnih enot.</p>
                  <p>Gre tako in tako samo za kandidatno listo za občinski svet. V enem primeru je razdeljena na 5 delov in bi bilo zato potrebno 5-krat več podpisov. V drugem delu pa je enotna in niso potrebni. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Glede na to, da smo tak sklep sprejeli, moram sedaj vprašati, če želi še kdo besedo? (Nihče.) Želi še kdo obrazložiti svoj glas? (Nihče.) Prehajamo torej h glasovanju!</p>
                  <p>Dajem na glasovanje amandma poslanske skupine Slovenske ljudske stranke. Ugotovimo sklepčnost! (61 prisotnih.)</p>
                  <p>Kdo je za? (36 poslancev.) Je kdo proti? (14 poslancev.)</p>
                  <p>Ugotavljam, da smo ta amandma sprejeli.</p>
                  <p>In sedaj dajem na glasovanje 4. člen v celoti. Ugotovimo sklepčnost! (60 prisotnih.)</p>
                  <p>Kdo je za? (47 poslancev.) Je kdo proti? (9 poslancev.)</p>
                  <p>Ugotavljam, da smo 4. člen sprejeli.</p>
                  <p>Prehajam k 5. členu, h kateremu so vloženi trije amandmaji, ki jih imate vse v "pregledu amandmajev".</p>
                  <p>Prvi amandma se glasi: 5. člen se črta. Predlagatelj je gospod Tone Peršak. Odbor amandma podpira, Vlada amandma podpira.</p>
                  <p>Drugi amandma: črta se drugi odstavek 5. člena. Predlagatelja sta dr. Franc Zagožen in gospod Gabrijel Berlič. Odbor amandma podpira in Vlada amandma tudi podpira.</p>
                  <p>In tretji amandma: v 116. členu se dodata nov četrti in peti odstavek, ki se glasita: "Če občani na zborih občanov predlagajo, lahko občinska volilna komisija pri volitvah do 19 občinskih svetnikov uvede volitve po večinskem sistemu." Predlagatelj je gospod dr. Franc Zagožen. Odbor amandmaja ne podpira in Vlada ga tudi ne podpira.</p>
                  <p>V obravnavo dajem amandmaje in 5. člen v celoti. Besedo ima dr. Franc Zagožen. Izvolite.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Spoštovani zbor! Ta amandma bi rad nekoliko obrazložil. Poglejte, zadeva večino prihodnjih občin v Sloveniji. Jaz mislim, da jih bo velika večina ravno s številom prebivalcev od 3 do 10 tisoč, za te pa je v zakonu določeno, da se voli po proporcionalnem sistemu; volilnih enot pa ni mogoče oblikovati, in to zaradi tega, ker zakon hkrati zahteva, da je mogoče oblikovati volilno enoto z najmanj članov občinskega sveta. Torej od 11 pa do 19 ni mogoče oblikovati volilnih enot, je pa proporcionalni sistem. To bodo vse večje podeželske občine ali večina prihodnjih slovenskih občin. Obstaja resna nevarnost, da bodo občinski sveti sestavljeni iz kandidatov  samo iz občinskih središč, ker občine ni mogoče razdeliti na volilne enote in s tem zagotoviti, da bi, recimo, vsi kraji v občini, vsaj krajevne skupnosti imele svoje zastopnike v občinskem svetu. Ta amandma, ki dopušča, da bi, kadar to želijo občani in kadar tako predlagajo ob referendumu, da bi občinska volilna komisija uvedla večinski sistem volitev, potem je mogoče oblikovati volilne enote po krajevnih skupnostih in dobiti tako sestavo občinskega sveta, da pokriva celotno občino. Ta večinski sistem, ki dopušča, da se v volilni enoti volita tudi dva ali trije člani občinskega sveta in to bi bilo pravilo, recimo, če bi imeli tam okrog 5 volilnih enot in v povprečju okrog 15 članov občinskega sveta, pridemo na 3 v eni enoti, deluje nekako kot kombinacija večinskega in proporcionalnega sistema. Jaz sem se o tem pogovarjal tudi s strokovnjaki iz republiške volilne komisije in so mi priporočili, da ta amandma vložim. Popolnoma logično je, ne samo iz teh razlogov, ki sem jih ravnokar navajal, še iz drugega, namreč da od majhnih občin imajo čisti večinski sistem, kjer bodo morda v volilni enoti volili enega ali dva preko nekega prehoda, kar je v bistvu to kombinacija večinskega in proporcionalnega, preidemo na proporcionalni v velikih občinah, kjer bodo volili več kot 20 občinskih svetnikov in tudi lahko oblikujejo volilne enote in s tem zagotovijo zastopstvo celega območja.</p>
                  <p>Prosim vas, da razmislite o tem in da podprete ta amandma. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Tone Peršak, potem pa se je javil še gospod Janez Jančar, gospod Lavrinc in gospa Jana Primožič.</p>
               </sp>
               <sp>
                  <speaker>ANTON PERŠAK:</speaker>
                  <p>Jaz bi, spoštovane poslanke in poslanci, rad povedal, zakaj tega predloga, o katerem je govoril gospod Zagožen, ne bom mogel podpreti, in sicer zaradi teh stvari - ne bi videl nobene škode, če bi mejo za proporcionalni sistem zvišali - ampak problem je v tem, da imamo mi v zakonu vgrajen pri večinskih volitvah princip relativne večine. To se pravi, da lahko nekdo zmaga tudi s 13 ali 15%. Tak sistem, ki ga imajo nekatere države tudi sicer, nujno sam po sebi pelje v inženiring političnega prostora, da tako rečem in vpliva na to.</p>
                  <p>Ker imamo pa mi sicer postavljen sistem na državni ravni, kot tudi pretežno zdaj na lokalni ravni, tako da je pač nek princip oblikovanja političnega prostora vgrajen v sistem, se mi zdi, da bi tukaj prišlo do nekega nasprotja. Jaz osebno pa seveda nisem za takšen sistem. Če bi že bil za večinski sistem, razen v res najmanjših občinah, bi bil absolutno za tisti sistem, ki zahteva potem absolutno večino za izvolitev. Kar pa seveda pomeni dodatno težavo, ker zahteva dvokrožni sistem itn.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima gospod dr. Franc Zagožen.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Torej rad bi pojasnil tole dilemo. To je res. Gre seveda za relativno večino, ker ni običajno, da bi pri lokalnih volitvah imeli za občinske svetnike dva kroga volitev. Pri županih je to drugače urejeno. Ampak ravno zaradi tega to deluje kot kombinacija večinskega in proporcialnega sistema. Tudi lista z 10 ali 13% dobi seveda občinske svetnike. Izid je običajno takšen, da iz ene volilne enote, ki naj bi izvolila tri člane občinskega sveta, skoraj ni mogoče pričakovati, verjetnost je skoraj enaka ničli, da bi bili vsi iz ene ničle, ampak bodo iz več list in to je ta proporcionalni učinek sistema. Je relativna večina, ampak sestava občinskega sveta postane proporcionalna glede na to, kako so kandidatom posameznih list volivci oddajali glasove. To je običajni sistem v svetu in jaz bi rad, da upoštevamo tudi strokovna mnenja, ker jaz sem problem videl, sem se o njem posvetoval, kot sem rekel, s strokovnjaki republiške volilne komisije in so se s predlogom, ki sem ga oblikoval, v celoti strinjali. Prosim, da bi to mnenje vendar tudi upoštevali.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Za besedo se je javil gospod Janez Jančar. Za njim bo na vrsti gospod Maksimiljan Lavrinc.</p>
               </sp>
               <sp>
                  <speaker>JANEZ JANČAR:</speaker>
                  <p>Hvala lepa. Tega amandmaja ne morem podpreti. Mislim, da je gospod Peršak že prej povedal zakaj. Mislim, da tudi iz tega naslova tudi sam ne in predlagam, da ga tudi ostali ne podprete. Mislim, da je že amandma, ki smo ga prej sprejeli k 115. členom, mislim, da je narediti majhne lokalne skupnosti, jih drobno razdeliti, potem pa na ta način izvoliti, mislim, da ne izgleda, stvari preveč poenostavljamo in sem proti temu ter prosim, da tudi iz tega naslova ne podprete tega amandmaja.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Besedo ima gospod Maksimiljan Lavrinc, za njim bo na vrsti gospa Jana Primožič.</p>
               </sp>
               <sp>
                  <speaker>MAKSIMILJAN LAVRINC:</speaker>
                  <p>Preprosto se mi zdi, mislim, da tudi gospod Zagožen ni želel tisto, kar se potem dejansko zgodi, če do tega amandmaja pride oz., če ga vključimo v tekst zakona. Gre za to, da peščica ljudi iz nekega okoliša na zboru volivcev pravzaprav to svojo voljo izrazi, torej koliko ljudi prihaja na zbore volivcev in tako naprej, ne bom razglabljal. Druga stvar je pa potem, da je to neki organ, neki občinski organ, ena volilna komisija pravzaprav, ki to določi. Mislim, da je zadeva popolnoma nekonsistentna in ne paše notri in da je edino relevantno, da ostane takšen tekst. Sicer pa bom pa podprl tako ali tako Peršakov amandma, ki ta 5. člen črta.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Hvala lepa. Besedo ima gospa Jana Primožič, za njo bo imel besedo gospod Miran Potrč.</p>
               </sp>
               <sp>
                  <speaker>JANA PRIMOŽIČ:</speaker>
                  <p>Dober dan, spoštovani kolegi in kolegice! Tudi sama imam pomisleke glede tega amandmaja, in sicer je treba povedati, da je to izrazito tehnični zakon in da so lokalne volitve tiste, ki se sprejemajo v Državnem zboru z navadno večino - čeprav so lahko mnenja tudi o tem, da bi se moral ta zakon sprejemati z 2/3-sko večino - in pomemben je enoten sistem.</p>
                  <p>Strinjam se s svojim predgovornikom, da pa ta možnost, če občani na zborih občanov predlagajo, lahko občinska volilna komisija uvede volitve po večinskem sistemu. Tu gre za zelo temeljito spreminjanje tega sistema, zato ne podpiram ta tretji amandma; bi se pa mogoče strinjala, če bi šlo za omogočanje več volilnih enot, ne šele razdelitev na volilne enote, če gre za 20 članov občinskega sveta naprej, ampak da bi mogoče lahko uvedli listo že npr. ob 10-tih članih občinskega sveta. Ta možnost obstaja. Predlagatelj naj premisli o tem, ali bi spremenili 22. člen, ki govori o tem; tega pa na vsak način ne podpiram. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Preden dan besedo gospodu Miranu Potrču, moram ugotoviti, da je ura 14 in vas sprašujem, ali ste pripravljeni opraviti drugo obravnavo zakona pred odmorom in da potem napovemo odmor. In bom dal seveda ta predlog na glasovanje.</p>
                  <p>Glasujemo torej o predlogu, da nadaljujemo z delom do konca druge obravnave znotraj hitrega postopka zakona. Ugotovimo sklepčnost! (61  prisotnih.)</p>
                  <p>Kdo je za to, da nadaljujemo z delom? (29 poslancev.) Je kdo proti? (27 poslancev.)</p>
                  <p>Ugotavljam, da je bila odločitev tesna! - Besedo ima gospod Miran Potrč. Prosim.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Za ta amandma ne bom glasoval. Prepričan sem, da je volilni sistem, kakor je v principu narejen in o tem sem že govoril, skrajno slab, narejen je po okusu strank, ne po okusu in po demokratičnih principih, ki bi veljali za volivce. Mi smo si razdelili volilni sistem tako, da imamo ponekod večinskega, ponekod proporcionalnega, kakor nam je pač odgovarjalo. Tam, kjer smo oblikovali proporcionalnega, nas čisto nič ne moti, da v pravilu sploh ni nujno, da bi imeli volilne enote, razen v največjih, in lahko se zgodi, da razen v nekaj največjih občinah volilnih enot sploh ne bo. Če že smejo biti, smejo biti samo tam, kjer je v eni volilni enoti najmanj po 10 svetnikov na kandidatni listi. In problem, o katerem govori gospod Zagožen, bo - na žalost - v tem zakonu zelo, zelo izražen.</p>
                  <p>Sedaj pa želimo postaviti drug princip in izvesti sistem večinskih volitev še v bistveno večjem številu občin, kot smo ga najprej po dogovoru - to je 11 svetnikov in ne 19 - postavili. In na ta način sicer morda res navidezno - če bodo občinske skupščine tako določile, ali namesto njih volilne komisije, kot imamo pripravljen amandma glede določanja volilnih enot, da bodo združeni dva, trije - zagotoviti nekaj večjo razporeditev svetnikov iz različnih območij; to bi lahko bil plus. Seveda pa je lahko minus v tem, da bomo z večinskim volilnim sistemom naredili politično popolnoma ali v večji meri enobarvno sestavo skupščin, kar bo navidezno lahko omogočalo večjo učinkovitost. Glede formalnih predpostavk bo to seveda legalno izvoljena občinska skupščina, glede na svet lokalne samouprave, glede legitimnosti pa bo seveda veliko vprašanje, če bodo procenti taki o katerih je govoril kolega Peršak ali pa morebiti tudi nižji. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Repliko ima dr. Franc Zagožen. Prosim.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Jaz obžalujem, da se moram ponovno oglasiti, ampak prosim vas, da bi ločili velikost občin po številu prebivalcev, pa po območju in številu naselij. Mestna občina je lahko po številu prebivalcev velika in volilne enote niti niso potrebne. Isto je ena celota. Imeli bomo pa podeželske občine, ki v naših dolinah lahko obsegajo območja, daljša od 20 kilometrov, sestavljena iz 10, 15 naselij in tako naprej. Tam enostavno kot eno enoto obravnavati in proporcionalni sistem uvesti, mislim, ni v korist teh občanov in dela prihodnjih občinskih svetov.</p>
                  <p>Veliko bo občin, ki imajo, recimo eno sorazmerno močno občinsko središče, npr. 3, 4, 5 tisoč prebivalcev, ob tem pa še veliko število majhnih naselij in ta majhna naselja bodo ostala brez zastopnikov v občinskem svetu. Še enkrat pa poudarjam, to ni večinski sistem volitev, ampak je v bistvu kombinacija večinskega, proporcionalnega, ker se v eni enoti ne voli enega. V tem primeru bi lahko prišlo do takega rezultata o katerem je govoril gospod Potrč, da kandidati ene stranke zmagujejo v vseh volilnih enotah. Ampak, če se voli tri, to enostavno ni verjetno, ker bo večje število kandidatov, ker bodo ljudje izbirali imena in zagotovo ne iz ene liste, če volijo po tri. Tako, da gre še vedno bolj proporcionalni učinek volilnega sistema kot večinski, ali je vsaj kombinacija obojega, ne pa tega smatrati kot čisti večinski sistem, ker to ni, ker to ni, čim se voli v eni enoti več članov občinskega sveta.</p>
                  <p>Mislim pa, da bomo, če ne sprejmemo tega amandmaja, naredili veliko škodo. Ne vem ali je bila gospa Skukova ali katera, Primožičeva, ki je predlagala drugo rešitev. Te druge rešitve ni bilo mogoče v ta zakon vgraditi, in to zaradi tega, ker se tisti člen ne spreminja. Jaz sem seveda pripravljen, če menite tako, ta amandma preoblikovati tako, da se enostavno z zakonom določi, da se do 19 članov občinskega sveta delajo volilne enote in tak sistem volitev, da to ni prepuščeno odločitvi krajanov, čeprav mislim, da bi seveda občina morala imeti tudi pravico, da sama določa volilni sistem, in to bi za prve volitve bilo rešeno v tej obliki. Če pa hočemo enoten volilni sistem za določen tip občin, potem je seveda mogoče ta amandma v tretji obravnavi tudi še preoblikovati v tem smislu. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Repliko ima gospod Miran Potrč. Izvolite.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala. Jaz priznam, da grem sam sebi na živce in verjamem, da vam tudi. Ampak poglejte. Gospod Zagožen lahko, da verjame, ne trdim, da ne, da bo volilni sistem tako, kot bi si on želel in da bo 19, ali pa 17 svetnikov voljenih v štirih, petih, šestih volilnih enotah z dva po trije. Samo to v njegovem amandmaju ne piše. To ne piše. Piše po večinskem volilnem sistemu in tam v večinskem volilnem sistemu je določeno, da je lahko, če se jih 19 voli, 19 volilnih enot, lahko jih je pa tudi 7, ker več kot tri ne smejo biti v eni. Kako bo odločitev, jaz ne vem. Skratka tukaj to ne piše in to ni res. Lahko bo, lahko si vi želite in mogoče bo takšna odločitev, mogoče bo drugačna. To enostavno ni res. Vi pravite, da je to še vedno pol proporcionalen, pol večinski. Mogoče je to vaša želja. Samo tukaj piše, da se uvedejo volitve po večinskem načelu. Jaz pač to berem. In če se uvedejo volitve po večinskem načelu, potem so to takšne volitve.</p>
                  <p>Zdaj pa še malo hudobije. Gospod Zagožen, jaz imam nekako v spominu, da ste vi v zadnjem času zelo branili novo ustavo. Povejte mi, ali je mogoče, da občinska volilna komisija določi sistem volitev, da ga ne določi zakon, ampak da ga določi občinska volilna komisija. Res, da na predlog zborov občanov, ampak ona ga določi. Skratka, sistem volitev ne določa zakon, ampak ga določa občinska volilna komisija. Jaz bi vas prosil, da razmislite, ali je to po ustavi mogoče. Posebej pa, ali je mogoče, da ima tukaj celo popolnoma diskrecijsko pravico? Ker tako, kot je napisano, na predlog občanov to občinska volilna komisija lahko naredi in je od članov občinske volilne komisije odvisno, ali bodo sledili volji občanov in spremenili sistem volitev iz proporcionalnih v večinske, ali pa ne bodo sledili, pa bodo rekli, ne upoštevamo vaše volje in volitve bodo še vedno večinske. Ne gre ta amandma, gospod Zagožen, iz vseh teh razlogov res ne gre. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Za repliko se je prijavil gospod Janez Jančar, potem pa še gospod dr. Franc Zagožen. Prosim.</p>
               </sp>
               <sp>
                  <speaker>JANEZ JANČAR:</speaker>
                  <p>Hvala lepa. Še enkrat bom povedal. Prosim, da ta amandma ne potrdite. Res, da je to v 115. členu, ki govori o prehodnih in končnih določbah. Ne vem, verjetno vsi niste pogledali, ampak mi imamo tam točno napisano, do kam so večinske, od kam naprej so proporcionalne. Dr. Zagožen je govoril s tistim prvim amandmajem, ki smo ga vendar izglasovali, tam smo govorili, če je manj kot 500 po volilni enoti, je lahko tudi samo 15 podpisov, ne 30. Ampak vendar, tisto je izglasovano, pustimo. Zato prosim, ne podpreti ta amandma. Res poenostavljamo te prve volitve.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Repliko ima gospod dr. Franc Zagožen. Prosim.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Se opravičujem. Jaz sem že rekel, da lahko amandma oblikujem tudi tako, da bo pač zakon določil, da je večinski sistem do 19, če bi potem to podprli; bilo bi enotno. To je še vedno mogoče. Sedaj je razprava o teh amandmajih. Tega nisem hotel vsiliti in sem to rešitev ponudil. Če se ne strinjate, prav. Mislim, da ne bi bila v nasprotju z ustavo, ker bi pač občinam dajala pravico, da določijo, kakšen sistem bodo imele - ali bodo imele volilne enote ali ne. Ampak se strinjam, to lahko spremenimo.</p>
                  <p>Toda v tej obliki pa tukaj nisem mogel dati dopolnila k temu zakonu o spremembah in dopolnitvah, ker so drugi členi, ki določajo, kako se oblikujejo volilne enote pri večinskem sistemu. Tam seveda piše: ena, dve ali največ tri. Samo potem je napaka v tistem delu zakona, ki ga pa sedaj, žal, ne spreminjamo. In jaz ne vem, kdo bi npr. oblikoval 19 volilnih enot. Volilna enota za enega pride v poštev, če je zelo majhna krajevna skupnost.</p>
                  <p>Poglejte, mi imamo tudi v novem zakonu o lokalni samoupravi krajevne skupnosti. Gotovo krajevne skupnosti ne bodo delili na več volilnih enot, razen če je tako velika, da naj bi dala več kot 3 člane. Potem pa to zahteva zakon. Drugače pa krajevne skupnosti prav gotovo nihče ne bo delil na več volilnih enot, če bo dala 3 ali manj. Nobena občina pa ne bo imela 19 krajevnih skupnosti; mislim, da jih nobena ne bo imela več kot tri, štiri ali pet, kar pomeni, da bi se po logiki izvajanja tega zakona o lokalnih volitvah praviloma v volilnih enotah volilo dva ali tri - in izjemoma samo enega. In to je le treba upoštevati! Ker, če ne bomo to upoštevali, potem smo naredili grobo napako že pri samem prvem zakonu; ampak mislim, da ni tako, ker naj bi bila praviloma volilna enota v takih občinah krajevna skupnost. - Toliko.</p>
                  <p>Gospodu Jančarju pa glede tistega, kar smo prvič storili. Res, če je manj kot 500. Ampak mi imamo lahko v občini s 3.000 - za tiste sem prej govoril - pet krajevnih skupnosti po 600 prebivalcev in potem smo dejansko tam. Redko katera krajevna skupnost ima manj kot 500 prebivalcev (toliko poznam podeželje) in bi torej morala zbrati za vsako kandidaturo 30 podpisov. Toda dobro, na srečo je bil tisti amandma izglasovan! Ne vem, zakaj ne bi poskušali najti sedaj, ko še lahko, neko rešitev, ki je boljša kot pa je bila v prvem predlogu. Hvala.</p>
               </sp>
               <sp>
                  <speaker>PODPREDSEDNIK DR. LEV KREFT:</speaker>
                  <p>Hvala lepa. Želi še kdo besedo?</p>
                  <p>Ugotavljam, da ne in prehajamo h glasovanju. Najprej bomo glasovali o amandmajih.</p>
                  <p>In sicer najprej o amandmaju pod točko 1, ki pravi, da se 5. člen črta. Ta amandma dajem na glasovanje. Ugotovimo sklepčnost! (59 prisotnih.)</p>
                  <p>Kdo je za? (44 poslancev.) Je kdo proti? (13 poslancev.)</p>
                  <p>Ugotavljam, da je ta amandma sprejet in je s tem amandma pod točko 2 brezpredmeten.</p>
                  <p>Pač pa bomo glasovali o amandmaju pod točko 3, ki pomeni seveda novo besedilo v tem členu, o katerem se pod točko 1 nismo izjasnjevali. Zato dajem na glasovanje amandma pod točko 3, ki ga je predlagal gospod dr. Franc Zagožen. Ugotovimo sklepčnost! (58 prisotnih.)</p>
                  <p>Kdo je za? (14 poslancev.) Je kdo proti? (39 poslancev.)</p>
                  <p>Ugotavljam, da ta amandma ni sprejet.</p>
                  <p>O 5. členu torej nimamo kaj glasovati, ker pri tem členu nismo sprejeli nič drugega kot to, da se črta.</p>
                  <p>Sedaj bomo glasovali in razpravljali o 6. členu, h kateremu so bili vloženi trije amandmaji. Prva dva se nanašata na 6. člen, tretji pa na dodajanje novega 6.a) člena, zato bomo o tem tretjem razpravljali in glasovali posebej.</p>
                  <p>Prvi amandma k 6. členu se glasi: ta člen se spremeni tako, da se glasi: "Besedilo 117. člena se nadomesti z naslednjim besedilom: 'Občinske skupščine v 30. dneh po uveljavitvi zakona o ustanovitvi občin sprejmejo odloke o določitvi volilnih enot in imenujejo občinske volilne komisije. Če tega ne storijo, sprejmejo odloke o določitvi volilnih enote volilne komisije referendumskih območij, ki tudi opravljajo naloge občinskih volilnih komisij. V tem primeru Republiška volilna komisija lahko po potrebi spremeni sestavo volilnih komisij referendumskih območij.'" - Predlagatelj je gospod Tone Peršak. Odbor amandma podpira, Vlada prav tako.</p>
                  <p>In drugi amandma: v drugem stavku drugega odstavka se besede "v 30. dneh po uveljavitvi zakona" nadomestijo z besedami "v roku, ki ga določi zakon". Doda se nov tretji stavek, ki se glasi: "Republiška volilna komisija po potrebi spremeni sestavo volilne komisije referendumskega območja." - Predlagatelj je skupina poslancev s prvo podpisanim gospodom Tonetom Peršakom. Odbor amandma podpira in Vlada amandma podpira.</p>
                  <p>V obravnavo dajem ta dva amandmaja in 6. člen v celoti. Želi kdo besedo? Ugotavljam, da ne in prehajamo h glasovanju. Najprej bomo glasovali o amandmaju pod točko 1, ki ga je vložil gospod Tone Peršak. Ugotovimo sklepčnost! (57 prisotnih.)</p>
                  <p>Kdo je za? (44 poslancev.) Je kdo proti? (1 poslanec.)</p>
                  <p>Ugotavljam, da smo ta amandma sprejeli.</p>
                  <p>Prehajam h glasovanju pot točko 2, ki ga je predlagala skupina poslancev s prvopodpisanim Tonetom Peršakom. V tem trenutku je brezpredmeten. Torej o njem ne bomo glasovali, zato dajem na glasovanje 6. člen v celoti. Ugotovimo sklepčnost! (58 prisotnih.)</p>
                  <p>Kdo je za? (51 poslancev.) Je kdo proti? (Nihče.)</p>
                  <p>V obravnavo dajem zdaj amandma, ki ga imate na 2. strani preglednika amandmajev pod 3. točko, ki se glasi. Doda se nov 6.a člen, ki se glasi: Besedilo 120. člena se nadomesti z besedilom: "Prve volitve v svete krajevnih, vaških in četrtnih skupnosti se opravijo po enem letu po uveljavitvi statuta občine."</p>
                  <p>Predlagatelj je gospod Tone Peršak. Odbor amandma podpira, Vlada prav tako. Želi kdo besedo? (Nihče.) Zato prehajam h glasovanju. Ta amandma dajem na glasovanje. Ugotovimo sklepčnost! (53 prisotnih.)</p>
                  <p>Kdo je za? (37 poslancev.) Je kdo proti? (7 poslancev.)</p>
                  <p>Ugotavljam, da smo ta amandma, ki pomeni uvedbo novega 6.a člena, sprejeli.</p>
                  <p>V obravnavo dajem še zadnji 7. člen zakona. Želi kdo besedo? Ugotavljam, da nihče in dajem ta člen na glasovanje. Ugotovimo sklepčnost! (55 prisotnih.)</p>
                  <p>Kdo je za? (43 poslancev.) Je kdo proti? (1 poslanec.)</p>
                  <p>Ugotavljam, da smo tudi 7. člen zakona sprejeli.</p>
                  <p>S tem smo končali glasovanje k drugi obravnavi o vseh členih zakona. Glasovati pa moramo še o naslovu zakona. Najprej  dajem pa seveda naslov zakona v razpravo. Želi kdo razpravljati o naslovu zakona? Ugotavljam, da nihče in dajem naslov zakona na glasovanje. Ugotovimo sklepčnost! (46 prisotnih.)</p>
                  <p>Kdo je za? (46 poslancev.) Je kdo proti? (1 poslanec.)</p>
                  <p>Sprejeli smo naslov zakona.</p>
                  <p>S tem prekinjam to točko dnevnega reda. Sejo bomo nadaljevali ob 16. uri. Hvala lepa.</p>
               </sp>
               <stage>(Seja je bila prekinjena ob 14.22 uri in se je nadaljevala ob 16.17 uri.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Spoštovane kolegice, spoštovani kolegi, nadaljujemo popoldanski del seje. Za popoldanski del od 17. ure naprej se je opravičil gospod Pahor. Prosim, da najprej v dvorani ugotovimo prisotnost. (55 poslank in poslancev.) Zbor je sklepčen in lahko nadaljujemo delo.</p>
                  <p>Smo pri tretji obravnavi zakona o spremembah in dopolnitvah zakona o lokalnih volitvah. V tretjo obravnavo lahko predlaga amandmaje, k členom, ki so bili sprejeti, najmanj 10 poslancev, poslanska skupina, matično delovno telo in predlagatelj zakona. Vložena imamo dva amandmaja skupine poslancev. Prvopodpisani je gospod Tone Peršak. In amandma gospoda Franca Zagožna kot predstavnika poslanske skupine Slovenske ljudske stranke.</p>
                  <p>V razpravo dajem amandmaje k 4. členu in 4. člen. Želi kdo razpravljati? Prosim, gospod Sušek. Samo malo gospod Sušek, dovolite, da preberem drugi amandma, vi ga boste pa v tem času dobili na klop.</p>
                  <p>Amandma k 5. členu. 5. člen je bil v drugi obravnavi črtan, zato se lahko k njemu tudi vlaga amandma: V 116. členu se doda nov četrti odstavek, ki se glasi: "Ne glede na določbe 9. člena se prve volitve opravijo po večinskem načelu v občinah z do 10.000 prebivalcev." To se doda, ampak 5. člen je bil črtan, zato bo v bistvu samo ta določba. Gospod Zagožen ga predlaga. Prosim, gospod Sušek.</p>
               </sp>
               <sp>
                  <speaker>MAKS SUŠEK:</speaker>
                  <p>Cenjene kolegice in kolegi! Skupina poslancev tule predlaga amandma k 4. členu. Glede na vsa dogajanja na to temo smo pač prišli do spoznanja, da je smotrno, da se dejansko na koncu loči problem Ljubljane od ostalega. Torej ponovno poudarjam, da smo za to, da se doseže dejansko postavljen cilj, da se začne postopek realizacije tega zakona o lokalni samoupravi. In v tej zvezi bi bila vsebina tega amandmaja v tem, da predstavlja določen rokovnik za dosego tega cilja in predvsem s tem amandmajem povemo, da se volitve v občinske svete in volitve županov v novih občinah opravijo najpozneje do 31.12.1994.  Upam, da je amandma zdaj zelo realen in da bo z večino sprejet.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Rupel. Vložen je tudi dodaten sklep skupine poslancev, prvopodpisani je gospod Tone Anderlič. Mislim, da ste ta sklep že prejeli na klop. Skupina poslancev predlaga dodatni sklep k predlogu zakona o spremembah in dopolnitvah zakona o lokalnih volitvah, ki se glasi: "Vlada Republike Slovenije naj za sejo Državnega zbora v marcu predloži predlog zakona o mestu Ljubljani kot glavnemu mestu Republike Slovenije." Se opravičujem, gospod Rupel izvolite.</p>
               </sp>
               <sp>
                  <speaker>DR. DIMITRIJ RUPEL:</speaker>
                  <p>Spoštovani gospod podpredsednik, spoštovane kolegice in kolegi! Predlagatelj tega amandmaja očitno veruje, da gre v tretje rado. Če ni uspelo odložiti volitev z navadnim zakonom včeraj, če ni uspelo odložiti volitev z ustavnim zakonom včeraj oziroma danes, pa dajmo odložiti volitve s temle zakonom oziroma s tem amandmajem. Tu na koncu piše, da naj se volitve opravijo do 31. decembra 1994. To zame pomeni popolnoma isto, samo v drugačni embalaži. V drugačni embalaži je ista stvar, o kateri smo razpravljali včeraj cel dan in danes celo dopoldne in jaz moram reči, da nisem pripravljen na to pristati. Če se hoče odložiti volite, se jih mora v skrajnem primeru odložiti z ustavnim zakonom. To smo trdili skozi in jaz ne morem spremeniti svojega stališča, mi je zelo žal, zdajle po vsej tej dolgi debati in potem ko smo si marsikaj povedali. Mislim, da je seveda razumljivo, da moramo spoštovati odločitev ustavnega sodišča. Ustavno sodišče očitno nam nalaga, da odložimo volitve. Samo, naj Ustavno sodišče odgovornost za to, da odloži volitve v neki demokratični državi, prevzame nase, na svoja ramena. Zakaj bi moral zdaj ta parlament kot "cucek" slediti neki odločitvi Ustavnega sodišča, ki je meritorna, avtonomna, najvišja itn. Ustavno sodišče, če bi nam reklo, naredite samomor, ne vem, jaz potem rajši vidim, da nas ubijejo, kot pa da sami naredimo samomor. Zakaj bi zdaj mi sami naredili nekaj, kar oni želijo narediti. Naj oni v svojem imenu, s svojo avtoriteto storijo to, kar mislijo narediti. Ustavno sodišče je ukazalo, da v tej državi ne bo volitev do novega leta 1995. V redu, sprejmemo to na znanje, ampak jaz svojega glasu za to, da prestavljamo volitve za 8 mesecev, to ni sorazmerno kratek čas, kot piše v tisti odločitvi, da odložimo volitve za 8 mesecev, te odločitve jaz nisem pripravljen sprejeti in nisem pripravljen pritisniti na sivo tipsko za to stvar, ki maliči komaj nastalo demokracijo v tej državi. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Bučar.</p>
               </sp>
               <sp>
                  <speaker>DR. FRANCE BUČAR:</speaker>
                  <p>Hvala za besedo. Spoštovani zbor. Torej z velikim osebnim olajšanjem moram reči, da podpiram ta amandma, kajti s tem amandmajem smo pravzaprav podrli tisti kitajski zid, ki je bil pred nas postavljen. Mislim, ker se amandma omejuje resnično samo na vprašanje volitev, rokov in nič drugega. Zato ga po mojem mnenju lahko mirne duše sprejemamo, ne glede na pomisleke, ki so bili izrečeni in zato iz tega stališča, ker ne govorimo niti o podaljšanju mandatov, samo konstantiramo določena dejstva, to je, da z aprilom poteče mandat sedanjim občinskim skupščinam, to je dejstvo in enostavno pravzaprav mi izvršimo vse priprave. S tem ni nič rečeno, da ne bi mogli tudi prej, ker to so vsi roki, ki pomenijo, najkasneje do tega in tega časa morate te stvari opraviti. Mislim, da je to popolnoma v redu in jaz v celoti ta amandma podpiram.</p>
                  <p>Kar se pa tiče sklepa. Ta sklep pa seveda uvaja popolnoma protiustavno stanje. Še enkrat poudarjam, zakon o Ljubljani bo lahko predpisal ureditev, zlasti odnosov med Ljubljano in republiko, prenesel nova pooblastila z republiške pristojnosti v neposredno pristojnost Ljubljane, to je čisto nekaj drugega, kot pa konstitutiven zakon o tem, kako se Ljubljana formira. To pa je popolnoma nemogoče. To zahteva pa samo ustavni zakon. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Replika gospod Ignac Polajnar.</p>
               </sp>
               <sp>
                  <speaker>IGNAC POLAJNAR:</speaker>
                  <p>Hvala lepa. Moram replicirati gospodu Ruplu, ki je zdaj tu izpovedal, da je proti podaljševanju mandatov, pa dva dni smo se trudili tu, da bi podaljšali mandate z ustavnim zakonom. Zdaj naenkrat izvemo, da je on ves čas proti temu, tako da si nisem zdaj povsem na jasnem, kdo je za kaj bil. Mi smo bili ves čas za to, da podaljšamo mandate. Tako bi prosil jaz za pojasnilo, ker nas stvar nekoliko bega, istočasno pa izkoriščam to priložnost, da povem, da bi tudi jaz glasoval zdaj za ta amandma, ki je predložen, ker govori res samo o tej temi. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Peršak, potem imata pa besedo gospod Jančar in gospod Pukl.</p>
               </sp>
               <sp>
                  <speaker>ANTON PERŠAK:</speaker>
                  <p>Glede na to, da sem jaz eden od soavtorjev, sopodpisnikov tega amandmaja, bi rad povedal naslednje, zakaj sem od soavtorjev in zakaj sem eden od sopodpisnikov in zakaj mislim, da je amandma treba vendarle sprejeti. Poglejte, mi smo se dva dni pogovarjali, kot ste nekateri rekli, o dveh stvareh in mislim, da smo celo na nek način neupravičeno mešali ti dve stvari, kot se tudi zdaj kaže.</p>
                  <p>Eno je vprašanje podaljšanja mandata. Tudi Ustavno sodišče v svoji odločbi, v tistem delu, ko o tem govori, to sem dokazoval celo s slovničnimi pravili, govori ločeno o odložitvi volitev in o podaljšanju mandata. Drugič, Ustavno sodišče je z odločbo, ki jo je pač sprejelo in smo rekli, da je odločba Ustavnega sodišča sprejeta v skladu z ustavo in tako naprej in jo je treba spoštovati, odločilo in povedalo, da volitev v teritorialno obstoječih občinah ne more biti in ne sme biti.</p>
                  <p>Ne glede na to, da sem mislil, da bi lahko bile, je pač odločitev Ustavnega sodišča taka in od tu naprej je možno samo to, da se pač zakonski akti uskladijo s to odločitvijo Ustavnega sodišča. Če se ne uskladijo, je kolizija med določbe tega zakona, ki pravi, da je petnajst dni oziroma sedaj pač za zadnjo nedeljo pred potekom štiriletnega mandata treba razpisati volitve, odločba Ustavnega sodišča pa pravi, da teh volitev ne sme biti. Ta amandma ureja samo ta, da v ta zakon pride določba, ki pravi, to seveda ne piše notri, v skladu z odločitvijo Ustavnega sodišča bodo volitve takrat, ko se bodo ustanovile teritorialno nove občine in bodo izvedene na podlagi izvedenih referendumov. To je podtekst, če hočete, ali pa vsebina tega amandmaja.</p>
                  <p>Kar zadeva stališče, se strinjam s tem, kar pravi gospod Rupel, vendar je odločba Ustavnega sodišča brezprizivna, proti njej ni ugovora in tisto, kar je in kar ta amandma ureja. Ta amandma ne govori o podaljšanju mandatov, ne govori o Ljubljani in ne govori o nobeni občini posebej, ampak govori samo o tem, da bodo pač volitve takrat, ko bo ta teritorialna sprememba izvršena, in to na ta način usklajuje določbo tega zakona z odločbo Ustavnega sodišča. Mislim, da je neka dejstva treba spoštovati in v skladu s tem sem pač sodeloval pri nastanku tega amandmaja in bom tudi zanj glasoval. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospod Jančar. Ali je replika gospod Potrč? Gospod Jančar ima besedo.</p>
               </sp>
               <sp>
                  <speaker>JANEZ JANČAR:</speaker>
                  <p>Hvala lepa. Ta amandma bom podprl ne glede na to, da sem sedaj že trikrat pritisnil za. Bi pa rad na ta drugi amandma, ki ga je prvi sopodpisal dr. Zagožen, rekel to, da zelo cenim njegovo vztrajnost, samo prosim, da tega amandmaja ne podpremo, tako kot ga že prej nismo. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Pukl.</p>
               </sp>
               <sp>
                  <speaker>VITODRAG PUKL:</speaker>
                  <p>Hvala za besedo. Amandma bomo podprli v naši poslanski skupini iz razlogov, ki jih ne bi ponavljal, ki jih je že povedal dr. Bučar. Povedal bi samo nekaj stavkov glede stalnih odnosov do odločbe Ustavnega sodišča, ki se včasih postavlja pod vprašaj dvoumno ali nedvoumno ali pa na način, ki daje slutiti, da Ustavno sodišče nekako ne sledi politiki.</p>
                  <p>Spoštovane gospe in gospodje! Lepo vas prosim, dobro premislite. Nas poslancev je malo, nas je devetdeset. Vedno nas zaseda okoli šestdeset, sedemdeset. Če hočemo urediti pravno državo, morda je to še moja posebna obsesija, ker predsedujem v Odboru za notranjo politiko in pravosodje. Če hočemo urediti pravno državo, je to predpogoj za funkcioniranje demokracije in civilne družbe, je osnova v tem, da spoštujemo inštitucije, ki smo jih sami postavili. Če je Ustavno sodišče postavljeno, da odloča o skladu zakonov, ki jih mi sprejemamo z ustavo in če odloči, ali je kateremu všeč ali ne, to odločitev spoštujmo kot jo spoštujemo v celotnem civiliziranem v svetu.</p>
                  <p>Če bo tako, kot se sedaj pojavlja v našem parlamentu, bodo lahko državljani na isti način obravnavali zakone, kot smo jih mi sprejemali, sprejemamo dvo milijonih, jih ocenjevali in se odločali ali se jih bodo držali ali pa ne. In to bi šlo do podzakonskih aktov, to bi šlo v celotno organizacije. To pomeni smrt pravne države in smrt civilne družbe in smrt seveda demokracije. Menim, da bi se enkrat morali tega zavedati, vsaj v parlamentu in temu primerno usmeriti svoje razprave in pa svoja razmišljanja v zadevi odločb Ustavnega sodišča. In pa seveda vseh odločb, ki jih sprejemamo mi in ki jih sprejemajo pooblaščeni organi na podlagi naših pooblastil. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Potrč.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala. Sem eden od podpisnikov tega amandmaja in vsaj večinoma amandmaje ne podpisujem, če ne mislim za njih glasovati, čeprav se mi včasih tudi to zgodi. Zato bom glasoval za ta amandma. Glasoval pa bom iz razloga, ker sem že prvič tudi pri ustavnem zakonu glasoval za v pravnem smislu - ne v formulacijah - enako vsebino. In sedaj gre samo za različne formulacije; pravna vsebina tistega, kar je bilo napisano v ustavnem zakonu in kar je napisano tu, je popolnoma enaka in posledice so popolnoma enake. Mislim seveda na ustavni zakon, brez amandmajev.</p>
                  <p>Žal mi je, da smo se odločili, da bomo sedaj pač dejansko, neodvisno od tega, kako so formulacije oblikovane, opravili podaljšanje mandatov z navadnim zakonom. Nisem govoril o pravnih formulacijah, ampak dejansko to pomeni to. Ker če bodo volitve take, potem pač to dejansko to pomeni. Ali bomo kasneje nekateri razlagali, da skupščine lahko delujejo, nekateri razlagali, da skupščine ne delujejo, ampak delujejo samo vlade - to bomo še videli; o tem bodo še dolge diskusije. Če bo razlaga taka, da delujejo samo vlade, ne pa skupščine, bo to po moje slabše, kot če bi delovale tudi skupščine. Kajti za mene je še vedno boljše, da bi bila kontrola skupščin nad tudi sedaj obstoječimi vladami, kot da je sploh ne bo. In zaradi tega mi je žal, da nismo to naredili z ustavnim zakonom. In žal mi je, ker bodo najbrž delovale tri leta po sprejeti ustavi trodomne skupščine, z zbori združenega dela, še tričetrt leta ali osem mesecev, z vsemi težavami sestajanja, kar bi lahko, če bi sprejeli ustavni zakon, tudi rešili. S tem zakonom pa ne moremo rešiti.</p>
                  <p>Zato so moji občutki pri tem glasovanju slabi, ampak bom kljub temu glasoval "za".</p>
                  <p>Rad pa bi povedal naslednje - in lahko malo tudi iz hudobije. Ne razumem nekaterih podpisnikov, ki so glasovali "proti" ustavnemu zakonu, da so sopodpisniki tega amandmaja. Ne razumem jih, ker mislim, da bi se počasi morali navaditi, da, ko odločamo, nimamo lastnih predstav, o čem bi se želeli odločati, ampak da poskušamo kolikor-toliko korektno prebrati, kaj posledično neka odločitev pomeni. In če se bomo nehali pogovarjati o fikcijah in o političnem prestižu, ampak o realni vsebini pravnih norm bo morda kdaj kakšna naša odločitev lažja in enostavnejša. In tokrat se, na žalost, sedaj pač pri nekaterih ustvarja občutek, da je to mnogo boljše od tistega, kar nismo sprejeli v ustavnem zakonu. Če bi sprejeli ustavni zakon - res je bilo 11 glasov premalo - bi bil jaz zadovoljen, ker bi to uredili vsaj v ustavnem zakonu, ker bi podaljšati z ustavnim zakonom in ne z navadnim in ker bi imeli enodomne skupščine.</p>
                  <p>Da pa imamo vsaj nekaj, naj bo to sprejeto, ampak žal mi je tistih, ki tega prej niso uvideli. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Besedo ima gospod Zagožen.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Spoštovani zbor! Ta amandma podpiram. Rad bi samo opozoril, da je potreben en redakcijski popravek, ali sedaj ali pa potem naredi Sekretariat. Gre zato, da je bil k 4. členu v drugi obravnavi izglasovan amandma, zato mislim, da je treba tukaj zapisati, da se prvi odstavek 4. člena nadomesti s tem besedilom, kot sledi, ker bi drugače seveda prišli v nasprotje z glasovanjem, ki smo ga že opravili.</p>
                  <p>Ta amandma sem res vložil, ampak ponovno tudi k 5. členu. Menim pač, da je treba to določbo spremeniti. Mislim, da 20. in 21. člen zakona le zagotavljata in ju je treba tako razumeti, da se bodo v volilnih enotah praviloma volili dva ali trije in ne praviloma eden. V tem primeru to pomeni, da gre za kombinacijo večinskega in proporcionalnega sistema. Proti temu, da se voli samo eden, bi bil tudi jaz; torej čistemu večinskemu. Krajevne skupnosti bodo volilne enote in te so praviloma tako velike, da se volijo dva ali trije. Če ne bo izglasovan, bo pač prišel kasneje predlog za spremembo. Na ta redakcijski popravek pa opozarjam. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, skušali bomo urediti ta redakcijski zaplet. Prosim, gospod Potrč.</p>
               </sp>
               <sp>
                  <speaker>MIRAN POTRČ:</speaker>
                  <p>Gospodu Zagožnu bi zaradi korektnosti postopka predlagal, da vloži amandma. Ker namreč ni nujno - in jaz mislim, da tudi ni vsebina redakcijski popravek. Četrti člen je bil v drugi obravnavi sprejet z vsebino, kakršna je. In če se besedilo 4. člena nadomesti s predlaganim, se pač v celoti nadomesti s predlaganim. In je možno, da je predlog, kot je tu napisan, takšen, da se s tem zamenja oz. briše tudi besedilo, ki je bilo v drugi obravnavi sprejeto, kar ni nemogoče. Tako, da ne gre za redakcijo, ampak gre za vsebinsko opredelitev. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. K besedi se je prijavil gospod Mozetič.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Hvala lepa. Najprej povem to, da bo bolj razumljivo morda naprej, da bom glasoval za amandma, vendar pa zelo skesano priznam, da mi je zelo žal, da sem se pustil prepričati, da sprejmemo z ustavnim zakonom, ker jaz sem prej glasoval za to rešitev v ustavnem zakonu, zdaj mi je pa res zelo žal, da bomo to sprejeli z navadnim zakonom. Morda nam bo kdo ta greh odpustil. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo besedo? Želi še kdo razpravljati o amandmajih? Ja, gospod Zagožen bo še vložil amandma.</p>
               </sp>
               <sp>
                  <speaker>DR. FRANC ZAGOŽEN:</speaker>
                  <p>Gospod predsedujoči. Nekaj časa bi pač potreboval, da ta amandma vložimo.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Potem bi jaz predlagal, ali je dovolj 5 minut odmora? Jaz predlagam, da ste v bližini, da potem sejo nadaljujemo čez 5 minut. Prekinjam sejo.</p>
               </sp>
               <stage>(Seja je bila prekinjena ob 16.42 uri in se je nadaljevala ob 17.48 uri.)</stage>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Spoštovani kolegi! Nadaljujemo sejo. Prosil bi, da najprej ugotovimo prisotnost v dvorani in se opravičujem, ker je zaradi usklajevanja amandmajev trajal odmor bistveno dlje kot smo predvidevali. Ugotovimo sklepčnost! 59 poslank in poslancev. Zbor je sklepčen, nadaljujemo delo.</p>
                  <p>Na klop ste prejeli več amandmajev. Želi kdo o amandmajih razpravljati? Ker ne želi nihče razpravljati, prehajamo na odločanje. Najprej bomo odločali o amandmaju poslanske skupine podpisanega gospoda Franceta Zagožna. 4. člen se spremeni tako, da se glasi: Besedilo 115. člena se spremeni tako, da se glasi: Referendum o oblikovanju novih občin se izvede do konca maja 1994. Na podlagi izvedenih referendumov se z zakonom ustanovijo nove občine do konca julija 1994. Volitve v občinske svete in volitve županov v novih občinah se opravijo najpozneje do 31.12.1994. Ne glede na določbe o kandidiranju lahko za prve volitve skupina tridesetih volivcev ali politične stranke s tridesetimi podpisi v občini predlagajo kandidate za vse volilne enote v občini. Dajem takšen amandma na glasovanje. Razprave ni obrazložitev glasu. Proceduralno pa seveda imate vso možnost, gospod Potrč. Prosim.</p>
               </sp>
               <sp>
                  <speaker>MIRAN POTRČ:</speaker>
                  <p>Samo sprašujem, ali amandma prvopodpisanega gospoda Peršaka ostaja v veljavi in bomo o njem glasovali? (Ja.) Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Prosim, da ugotovimo prisotnost v dvorani. Ugotovimo sklepčnost! (62 prisotnih.)</p>
                  <p>Kdo je za? (28 poslancev.) Je kdo proti? (38 poslancev.)</p>
                  <p>Ugotavljam, da amandma poslanske skupina Slovenske ljudske stanke ni sprejet.</p>
                  <p>Imamo amandma na amandma k 4. členu, ki ga predlaga poslanska skupina Slovenskih krščanskih demokratov. Podpisani gospod Ignac Polajnar. Amandma k 4. členu predloga zakona o spremembah in dopolnitvah zakona o lokalnih volitvah, ki ga je vložila poslanska skupina poslancev s prvo podpisanim gospodom Tonetom Peršaku. Tega sem prebral že prej. Zadnji odstavek 4. člena se spremeni tako, da se glasi: Volitve v občinske svete in volitve županov ter konstutuiranju občinskih svetov v novih občinah se opravi najpozneje do 31.12. 1994.</p>
                  <p>Prosim gospa Primožičeva.</p>
               </sp>
               <sp>
                  <speaker>JANA PRIMOŽIČ:</speaker>
                  <p>Hvala lepa za besedo. To je v glavnem bolj redakcijski amandma, ker vključuje še konstituiranje občinskih svetov v novih občinah. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Dajem ta amandma na amandma skupine poslancev, prvopodpisanega gospoda Peršaka na glasovanje. Glasujemo o amandmaju na amandma. To je vložila poslanska skupina krščanskih demokratov. To je pa amandma, ki se nanaša na amandma, ki ga je vložil gospod Peršak. Je pa to amandma na amandma. Ugotovimo sklepčnost! (65 prisotnih.)</p>
                  <p>Kdo je za? (57 poslancev.) Je kdo proti? (2 poslancev.)</p>
                  <p>Ugotavljam, da je amandma sprejet.</p>
                  <p>Dajem na glasovanje amandma, ki ga je vložila skupina poslancev. Prvopodpisani gospod Tone Peršak. Prosim, da ugotovimo prisotnost. Ugotovimo sklepčnost! (65 prisotnih.)</p>
                  <p>Kdo je za? (59 poslancev.) Je kdo proti? (Nihče.)</p>
                  <p>Ugotavljam, da je amandma k 4. členu, skupaj z amandmajem na amandma sprejet.</p>
                  <p>Imamo amandma k 5. členu. Predlagatelj poslanska skupina Slovenske ljudske stranke. Amandma k 5. členu v 116. členu se doda nov 4. odstavek, ki se glasi: Ne glede na določbe 9. člena se prve volitve opravijo po večinskem načelu v občinah z do 10 tisoč prebivalcev. Prosim, da ugotovimo prisotnost. Ugotovimo sklepčnost! (59 prisotnih.)</p>
                  <p>Kdo je za? (11 poslancev.) Je kdo proti? (43 poslancev.)</p>
                  <p>Ugotavljam, da amandma ni sprejet.</p>
                  <p>Ker nimamo več amandmajev, glasujemo o zakonu v celoti. Dajem zakon na glasovanje. Ugotovimo sklepčnost! (67 prisotnih.)</p>
                  <p>Kdo je za? (60 poslancev.) Je kdo proti? (Nihče.)</p>
                  <p>Ugotavljam, da je zakon o spremembah in dopolnitvah zakona o lokalnih volitvah sprejet.</p>
                  <p>Imamo pa še dodatne sklepe. Skupina poslancev predlaga dodatni sklep, prvopodpisani je gospod Tone Anderlič: "Vlada Republike Slovenije naj za sejo Državnega zbora v marcu predloži predlog zakona o mestu Ljubljani kot glavnemu mestu Republike Slovenije." Ugotovimo sklepčnost! (62 prisotnih.)</p>
                  <p>Kdo je za? (40 poslancev.) Je kdo proti? (13 poslancev.)</p>
                  <p>Ugotavljam, da je ta sklep sprejet.</p>
                  <p>Prehajamo na obravnavo drugega dela te točke, to je na obravnavo sklepa o začetku postopka in o rokih za izvedbo postopka za določitev referendumskih območij. Predlagani sklep je v obravnavo zboru predložila Komisija za lokalno samoupravo. Želi predstavnik komisije besedo? (Ne želi.) Želi besedo predstavnik Vlade? (Ne želi.) Želi besedo predstavnik sekretariata? (Ne.) Želijo besedo predstavniki poslanskih skupin? Ne vidim nikogar. Besedo dajem poslankam in poslancem. Kdo želi besedo o sklepih o začetku postopka in o rokih za izvedbo postopka za določitev referendumskih območij? Ker ne želi nihče, prehajamo na glasovanje o sklepih. Spreminjevalnih in dopolnilnih sklepov nimamo in jaz bi dal vse sklepe na glasovanje. Ugotovimo sklepčnost! (60 prisotnih.)</p>
                  <p>Kdo je za? (59 poslancev.) Je kdo proti? (Nihče.)</p>
                  <p>Ugotavljam, da je sklep o začetku postopka in o rokih za izvedbo postopka za določitev referendumskih območij sprejet.</p>
                  <p>S tem zaključujem to točko dnevnega reda. Gospod predsednik želi besedo. Izvolite.</p>
               </sp>
               <sp>
                  <speaker>PREDSEDNIK MAG. HERMAN RIGELNIK:</speaker>
                  <p>Spoštovani podpredsednik, kolegice in kolegi! Gospod Pregelj mi je dopoldne postavil vprašanje v zvezi z razpisom volitev. Glede na to, da smo pravkar sprejeli spremembe in dopolnitve zakona o lokalnih volitvah in določili nove roke za referendume in volitve, jasno, da volitev danes ni potrebno razpisovati oziroma, da bodo razpisane v zakonskih rokih v začetku jeseni. Toliko v odgovor gospodu Preglju.</p>
                  <p>Kar pa zadeva teh tri dni mučenja v parlamentu pa moram reči, da sem sam osebno vesel, da smo kljub vsem zapletom sprejeli veliko za Slovenije, morda malo za poslanca in poslanko. Vesel sem, da smo to odločitev sprejeli s konsenzom in prepričan sem, da je s tem dobil predvsem Državni zbor in Republika Slovenija. Hvala.(Ploskanje v dvorani.)</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Mi pa prehajamo na <title>20. TOČKO DNEVNEGA REDA - PREDLOG ZA ZAČETEK POSTOPKA ZA SPREMEMBO USTAVNEGA ZAKONA ZA IZVEDBO USTAVE REPUBLIKE SLOVENIJE IN PREDLOG USTAVNEGA ZAKONA O SPREMEMBI USTAVNEGA ZAKONA ZA IZVEDBO USTAVE O SPREMEMBI REPUBLIKE SLOVENIJE.</title></p>
                  <p>Predlog za začetek postopka je zboru predložila skupina poslancev Državnega zbora za obravnavo na prejšnji seji, Državni zbor pa je sklenil, da se ta točka preloži in obravnava na januarski seji.</p>
                  <p>Želi kdo od predlagateljev besedo? (Ne želi.) Želi besedo predstavnik Sekretariata? (Ne.) Želi besedo predstavnik Vlade? (Ne.) Želijo besedo predstavniki poslanskih skupin? (Ne.) Besedo dajem poslankam in poslancem. Ker ne želi nihče besede, prehajamo na odločanje.</p>
                  <p>Imamo tudi amandma za razširitev, ki ga predlaga skupina poslancev s prvopodpisanim gospodom Miroslavom Mozetičem. To je skupina 27-tih poslank in poslancev. - Dajem torej na glasovanje ta amandma za razširitev, ki ga bom prebral: Prva točka predloga se spremeni tako, da se glasi: "Da se začne postopek za spremembo 1. člena ustavnega zakona za izvedbo Ustave Republike Slovenije v celoti." In druga točka predloga se spremeni tako, da se glasi: "Da predpisi in drugi splošni akti, ki so veljavni na dan razglasitve ustave, ostanejo v veljavi toliko, kolikor so v skladu z ustavo. Določbe predpisov, ki niso v skladu z ustavo, pa je treba z njo uskladiti do 31.12.1994, in da se črta drugi odstavek 1. člena ustavnega zakona za izvedbo Ustave Republike Slovenije."</p>
                  <p>Opozarjam vas, da je v skladu s poslovnikom za to potrebna z ustavo 2/3-ska večina navzočih. Ugotovimo sklepčnost! (60 prisotnih.)</p>
                  <p>Kdo je za? (24 poslancev.) Je kdo proti? (4 poslanci.)</p>
                  <p>Ugotavljam, da razširitev ni sprejeta.</p>
                  <p>In sedaj dajem na glasovanje sklepe v celoti. Mislim, da ni potrebno sklepov brati. Ugotovimo sklepčnost! (62 prisotnih.)</p>
                  <p>Kdo je za? (32 poslancev.) Je kdo proti? (12 poslancev.)</p>
                  <p>Ugotavljam, da sklepi niso sprejeti in s tem predlog za začetek postopka za spremembo ustavnega zakona za izvedbo Ustave Republike Slovenije ni možen.</p>
                  <p>S tem tudi zaključujem to točko dnevnega reda.</p>
                  <p>Prehajamo na <title>19.A TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH ZAKONA O ZUNANJETRGOVINSKEM POSLOVANJU</title>, po hitrem postopku.</p>
                  <p>Predlog zakona je v obravnavo zboru predložila skupina 10 poslancev, prvopodpisani gospod Izidor Rejc. Želi besedo predstavnik predlagateljev?</p>
                  <p>Prosim, gospod Rejc, izvolite.</p>
               </sp>
               <sp>
                  <speaker>IZIDOR REJC:</speaker>
                  <p>Hvala. Spoštovani podpredsednik, gospe in gospodje! Že ko smo uspeli po hitrem postopku dati na dnevni red Državnega zbora spremembe in dopolnitve zakona o zunanjetrgovinskem poslovanju, smo povedali, da gre v tem primeru za to, da je to zaradi tega, ker imamo opravka z odlivom družbenega kapitala v tujino, potem hočemo omogočiti revizijo in s tem seveda vzpostaviti gospodarsko sposobnost naše države.</p>
                  <p>Moram povedati, da je v postopku, ki je sledil, Odbor za gospodarstvo te predloge in dopolnitve obravnaval na treh svojih sejah in seveda tudi posebno strokovno telo obdelovalo to področje. Na mizi imate potem tudi poročilo, ki ga boste kasneje slišali od predsednika in pa seveda amandmaje.</p>
                  <p>Moram reči, da smo kljub temu, da je bilo veliko dela, prišli do usklajenosti, seveda pojavilo se je predvsem tudi to, da je Ministrstvo za finance vključilo določeno dopolnitve zakona, tisti del, ki se nanaša na obveznost prijave, da so organizirane družbe v tujini. Mi vemo, da smo decembra lanskega leta sprejeli dopolnitve zakona zunanjetrgovinskem poslovanju in tam tudi postavili rok 30 dni za to prostovoljno prijavo. Sedaj so ugotovili na Ministrstvo za finance, da je ta dopolnitev potrebna zaradi tega, ker v tistem ni bilo zahtevano za tiste, ki niso imeli dovoljenja še po jugoslovanski zakonodaji.</p>
                  <p>Poleg tega, kar se je nanašalo na to revizijo na osnovi 53. člena zakona o družbah in 72. člena istega zakona, je seveda prišel amandma gospoda poslanca, Janeza Kopača, ki se nanaša na to, da bi tudi v prejšnjih členih, se pravi v členu 20. veljavnega zakona dopolnili področje zastopanja tujin firm, ki je slabo pokrito in ki povzroča določene nepravilnosti v poslovanju in seveda v poslovanju z blagom takega ali drugačnega namena.</p>
                  <p>Moram reči, da kot se vidi iz priloženega pregleda amandmajev, da smo se nekako uskladili, tudi podpisniki smo se nekako strinjali, da je prav, da tiste dopolnitve upoštevamo in seveda s tem napravimo ta zakon o zunanje-trgovinskem poslovanju čimbolj kompleten in s tem omogočimo predvsem revizijo, revizijo za lastninsko preoblikovanje in da ugotovimo, kje in kako se obnaša. Pravim, kje in kako se obnaša družbeni kapital v tujini. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala, gospod Rejc. Predlog zakona je obravnaval Odbor za gospodarstvo. Prosim poročevalca. Gospod Feri Horvat ima besedo, da predstavi mnenje odbora.</p>
               </sp>
               <sp>
                  <speaker>FRANC (FERI) HORVAT:</speaker>
                  <p>Spoštovani gospod podpredsednik, spoštovane kolegice in kolegi! Kot je že rekel kolega Rejc, je Odbor za gospodarstvo v teh dneh na treh sejah obravnaval predlog zakona o spremembah in dopolnitvah zakona o zunanjetrgovinskem poslovanju.</p>
                  <p>Odbor se je na samem začetku teh obravnav seznanil s pisnimi mnenji Vlade, komisije, ki jo vodi gospod Rejc, Sekretariata Državnega zbora za zakonodajo in pravne zadeve, mnenjem Gospodarske zbornice Slovenije ter s pripombami poslancev, predvsem članov tega odbora.</p>
                  <p>Odbor je takoj na začetku soglašal s predlogom o spremembah zakona in argumenti. Namreč ocenil je, da je potrebna celovita zakonska podlaga za revidiranje letnih računovodskih izkazov in tudi za druge vrste revidiranja, tudi za povezane družbe v tujini in da sedanja ureditev ni zadostna. Nekatere določbe se nanašajo na to v zakonu gospodarskih družbah, v zakonu o revidiranju in tudi o zunanjetrgovinskem zakonu.</p>
                  <p>Odbor se je tudi opredelil, da je potrebno to materijo urediti v zunanjetrgovinskem zakonu, to posebej omenjam zato, ker je na začetku bila ena od postavljenih dilem, ali je ta zakon pravo mesto, kjer je treba te zadeve jasneje in podrobneje urediti in to zato, ker dejansko zunanjetrgovinski zakon ureja pogoje za opravljanje gospodarskih dejavnosti v tujini.</p>
                  <p>Upoštevajoč pripombe, izražene v pisnih mnenjih, se je odbor največ časa zadržal na posameznih rešitvah, predvsem z namenom, da se dokoplje do takih rešitev, ki bodo jasne, ki bodo izvedljive in da ne bodo v koliziji bodisi z domicilno zakonodajo v državah, kjer imajo naša podjetja svoje podjetje, ali kjer so soudeležena v podjetjih. Jasno, da so tukaj v pripombah, ki so prihajale s strani gospodarstva, bile prisotne tudi slabe izkušnje iz preteklosti, ko smo imeli na tem področju za spremljanje podjetij v tujini zakonodajo, ki je bila dostikrat v koliziji s tujo zakonodajo in se je potem ni dalo izvajati, ker smo zahtevali, da se vodi dvojno knjigovodstvo, da se prenaša dokumentacijo in podobne zadeve in seveda zato ni bilo pravih učinkov, je pa bilo dosti komplikacij in tudi škode.</p>
                  <p>Odbor je bil tudi v časovni zagati. To je omenil tudi kolega Rejc, kajti za strokovno zahtevne zadeve bi bilo potrebno morda več časa za razčiščevanje, tudi za preverjanje prakse tujih držav, ki imajo tudi podobne probleme, vendar seveda upoštevali smo dejstvo, da je potrebna ureditev tega področja zelo hitro, kajti problemi se dogajajo in če bi se tu izgubljalo na času, bi lahko nastajala škoda in pa predvsem smo upoštevali intenco predlagatelja, da se uporabi določbe tega zakona že pri revidiranju računovodskih izkazov za leto 1993.</p>
                  <p>Zato smo se odločili za izbiro manjšega zla, da vendarle vložimo maksimalni napor, da predlagamo dopolnitve predloženim k spremembam zakona in da imamo te rešitve čimprej.</p>
                  <p>Dogovorili smo se za delovno skupino,ki jo je vodil kolega Rejc. V njej so bili poleg predlagateljev, predstavniki Vlade, dveh resorjev: financ in zunanje trgovine oziroma ekonomskih odnosov s tujino, SDK-ja, Sekretariata za zakonodajo Državnega zbora; opravljene pa so bile tudi konzultacije s strokovnjaki, predvsem s prof. Turkom in tudi z nekaterimi predstavniki podjetij.</p>
                  <p>In da vam ne bi kradel preveč dragocenega časa, bi se sedaj omejil samo na kratek komentar k nekaterim dopolnilom, ki jih daje odbor na osnovi vseh teh razprav, ki so bile predhodno opravljene.</p>
                  <p>K 1. členu so dana dopolnila za to, da se dopolni oziroma kompletira besedilo v tem smislu, da se poleg povezanih družb zajame tudi podjetnike, ki so tako ali tako tudi po zakonu o gospodarskih družbah, po členu 72, tudi dolžni zagotoviti revidiranje računovodskih izkazov. V tem primeru gre samo za razširitev tega določila na tujino, analogno kot je to pri povezanih družbah. In dodano je še to, da naj se pri teh revidiranjih upošteva mednarodne računovodske standarde.</p>
                  <p>V drugem odstavku se prav tako doda podjetnike.</p>
                  <p>In besedilo tretjega odstavka, ki se nanaša na vsebino in roke revidiranja na zahtevo davčnega ali drugega nadzornega organa. S to dikcijo odpade tudi potreba po dosedanjem tretjem odstavku in zato predlagamo, da se tega črta. Doda pa se nov tretji odstavek, ki uvaja obvezo priprave konsolidirane bilance poslovanja za vse pravne subjekte doma in v tujini - to je novo - v katerih ima družba lastniški delež. To tudi ni v bistvu nekaj novega, ker to izhaja iz 60. člena zakona o gospodarskih družbah in je potrebno tu zaradi večje jasnosti - namreč, da velja to tudi za povezane družbe v tujini.</p>
                  <p>Dalje predlagamo, da se doda nov četrti odstavek, ki določa možnost kontrolne revizije na zahtevo davčnega ali drugega pristojnega nadzornega organa, s tem, da le-ta določi obseg, vsebino, pravila revizije in da soglasje k izboru revizorja. Tu gre za revizijo takrat, kadar davčni ali drug kontrolni organ ugotovi, da so razlogi za to, da se tako revizijo opravi.</p>
                  <p>Sedanji četrti odstavek postane peti in ostane nespremenjen, tak kot je bil v predlogu zakona.</p>
                  <p>K 2. členu predlagamo dopolnilo, da se skladno z dopolnitvami 31.a člena dopolni tudi 2. člen zakona, oziroma novo predlagani 32. člen, ki se nanaša na sankcije; imate to v materialu in ne bom komentiral.</p>
                  <p>Morda velja omeniti še dopolnilo k 3. členu, namreč, da se doda nov 34.a) člen, ki predvideva varstveni ukrep odvzema premoženjske koristi, dosežene z gospodarskim prestopkom. To je skladno s 40. členom zakona o gospodarskih prestopkih.</p>
                  <p>In končno - k 4. členu. Na predlog Vlade in Ministrstva za finance odbor predlaga novi 4. člen, s katerim se spreminja prvi odstavek 45. člena zakona o zunanjetrgovinskem poslovanju, s katerim se uvaja obveznost prijave lastništva in solastništva za vsa podjetja v tujini, in ne le tista, ki so bila dolžna prijaviti lastništvo po 22. členu zunanjetrgovinskega zakona. Gre za to, kar je omenil tudi kolega Rejc, za razširitev na podjetja, ki že po stari jugoslovanski zakonodaji niso imela ustreznih dovoljenj.</p>
                  <p>Odbor je obravnaval tudi amandma, ki ga je predložil kolega Kopač, in ga tudi podprl in ni potrebno, da bi ga posebej komentiral.</p>
                  <p>S predlaganimi amandmaji, kot je rekel gospod Rejc, soglašajo predlagatelji. Pri njihovem oblikovanju pa so sodelovali predstavniki Vlade, tako da kljub temu, da to ni posebej v pregledu napisano, lahko menimo, da soglašajo z amandmaji oziroma, da jih tudi podpirajo. Tako da predlagam, da Državni zbor sprejme predlagana dopolnila in zakon po hitrem postopku kot je predloženo. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi predstavnik sekretariata besedo? (Ne želi.) Želi besedo predstavnik Vlade? (Ne.) Želijo besedo predstavniki poslanskih skupin? Prosim gospod Marjan Podobnik, predstavnik Slovenske ljudske stranke.</p>
               </sp>
               <sp>
                  <speaker>MARJAN PODOBNIK:</speaker>
                  <p>Spoštovani! Poslanska skupina Slovenske ljudske stranke podpira predlog sprememb zakona o spremembah in dopolnitvah zakona o zunanjetrgovinskem poslovanju. Menimo, da bi bilo nujno, da bi bile te spremembe že prej, ker so bila opozorila iz različnih institucij, da bi bile te spremembe nujne že pred meseci. Moram reči, da je bilo pri pripravi teh sprememb in usklajevanju stališč pri določenih amandmajih vloženih precej naporov za to, da bi se s predstavniki strokovnih služb Državnega zbora uskladili glede zadev, ki so v drugih zakonih že opredeljene in naj jih ne bi bilo potrebno v tem zakonu posebej opredeljevati.</p>
                  <p>Tu bi rad izrecno poudaril, da v Slovenski ljudski stranki ocenjujemo, da kakršnokoli sklicevanje na zakonodajo bivše SFRJ, ki je sedaj seveda po zadevah, kot jih imamo, ko je ta zakonodaja vsa ustavno sporna, neprimerno, zato je nujno vse tiste zadeve, kjer se naj bi sklicevali na kazenski zakonik bivše SFRJ itn. prav, da določbe, ki bi bile potrebne, navedemo v tem zakonu. Prav zato smo vztrajali pri določenih amandmajih v zvezi s sankcijami za neustrezno delovanje oziroma delovanje, ki ni skladno z zakonom. Čeprav je gospod Horvat korektno povedal, da smo na Odboru za gospodarstvo uskladili to vprašanje, ki smo ga mi predstavili, smo kasneje predstavniki Ljudske stranke po pogovoru s predstavniki SDK-ja in drugimi strokovnjaki ugotovili, da je v zakonu potrebno vendarle jasneje definirati možnost, da v primeru utemeljenega suma protipravne pridobitve premoženjske koristi po 32.a členu tega zakona oziroma v drugih primerih protipravne pridobitve premoženjske koristi, organ nadzora predlaga sodišču, da izda začasno odredbo o prepovedi razpolaganja s tem premoženjem. Mi smo zato vložili tudi ustrezen amandma. Pričakujemo, da bo ta amandma podprt. Mislim, da bodo tudi strokovne službe in so tudi argumentirale, da je to ustrezno, da se na tak način uredi. Mislim, da je kompatibilno  tudi z drugimi členi tega zakona. Predvsem ocenjujemo, da je potrebno, da se ta stvar uredi v tem zakonu zato, ker je v drugih zakonih stvar nejasno opredeljena, zato obstaja možnost, da se zaradi nejasnosti stvar ne bi mogla izvajati.</p>
                  <p>Mi sprejemamo stališče, da so določene zadeve že delno navedene v drugih zakonih, vendar očitno ne jasne, ker je bilo na vseh štirih pogovorih izrecno poudarjeno, da se stvari ne izvajajo, zakaj se ne izvajajo, očitno tudi zato, ker niso dovolj jasne, saj bi sicer najmanj, kar bi lahko bilo, lahko pričakovali sankcije do tistih, ki zadev ne izvajajo. Mi se zavedamo pomena sprememb tega zakona, saj smo v obdobju občutljive faze privatizacije in bi take spremembe tudi s tem dopolnilom, ki sem ga zdaj povedal, omogočili, da bi se vendarle nepravilnosti zmanjšale na minimum, pri tem pa seveda ne otežili ustrezno in učinkovito zunanjetrgovinsko poslovanje slovenskih podjetij. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa gospodu Podobniku. Gospod Potrč kot predstavnik Združene liste. To je razprava v  imenu poslanske skupine. Želi še kdo kot predstavnik poslanske skupine? (Ne.) Dajem besedo poslancem. Gospod Potrč izvolite.</p>
               </sp>
               <sp>
                  <speaker>MIRAN POTRČ:</speaker>
                  <p>Se opravičujem, ker sem bral. Sem eden od predlagateljev zakona in ga zato podpiram. Ker do sedaj nisem bil vprašan, čeprav je bilo izjavljeno, da predlagatelji podpirajo tudi amandmaje, izjavljam, da jih tudi jaz podpiram. Kdo je do sedaj v mojem imenu to izjavo dal, ne vem. Imam pa samo eno vprašanje in sicer, sekretariat bi vprašal. Ampak čisto zaradi preciznosti.</p>
                  <p>Ali je najboljša formulacija v novem prvem a) členu, ko je navedenih dva, štiri, šest pogojev, s katerimi se strinjam, piše pa, da mora izpolnjevati enega ali več kot naslednjih pogojev? Ne more presoditi, ali mora vedno vsa, ampak enega ali več pomeni tudi samo enega ali vsa. Odvisno od tega, ali glede na vrsto dejavnosti ali bo nekdo, ki bo o tem arbitriral. Če bo o tem arbitriral, potem najbrž to kakšna posebno jasna zakonska določba ni in bi gospoda Baškoviča vprašal, če je to običajno, ali je to mogoče kako dopolniti. Če ne, me tudi to ne moti, ampak mislim, da je korektno, ker gre za pomemben zakon, na to opozoriti. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Ali bi lahko morda gospod Baškovič podal odgovor, prosim. Ja, gospod Baškovič samo še malo pa boste skupaj odgovarjali. Gospod Mozetič prosim.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Hvala lepa. Na isti člen imam tudi eno vprašanje oziroma en pomislek. Z namenom tega člena se v bistvu strinjam. So pa približno isti pomisleki oziroma ta zadeva piše tako, da Vlada predpiše, da se za opravljanje poslov lahko, imamo tehnično in to mislim, da je zadeva precej nerodno postavljena. Morda bi bilo bolje, če bi Vlado samo pooblastili, da lahko izda predpise za pogoje, pod katerimi se lahko opravljajo ti posli in mislim, da pa med temi pogoji manjka, vsaj po mojih določenih izkušnjah, ko gre za prodajo opreme, strojev, naprav trajnih dobrim manjka en pogoj, ki je najbolj pomemben, in to je garancija.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Pozval bi predlagatelja amandmaja gospoda Kopača, da bi nam podal, kaj je s tem amandmajem mislil, da bi potem gospodu Baškoviču dal besedo. Če lahko gospod Kopač, vas prosim.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala za besedo. Ni kaj, vsebina amandmaja je povsem jasna. Gre za to, da stvari, ki so tukaj navedene v alineah, niso urejene in da se to počasi kaže na problematičen način. Primer je na primer trg avtomobilov in naj povem, da sem lansko leto 18. februarja, ko smo sprejemali zakon o zunanje-trgovinskem poslovanju, pravzaprav razdelil, ne pa uradno vložil, ta isti amandma in da so me takrat predstavniki Vlade na nek način prepričali, da to ni potrebno, ker bo to tako urejeno v zakonu o varstvu potrošnikov in pa v zakonu o standardizaciji.</p>
                  <p>Zakona o varstvu potrošnikov in o standardizaciji danes malo manj kot 12 mesecev po tem dogodku še vedno ni in stvari so neurejene. Takrat je bilo res, da je bila moja dikcija bolj trda in je, takrat sem napisal, Vlada predpiše, sedaj pa pravim, lahko predpiše. Menim, da bi bilo res nesmiselno prepisovati za vsak proizvod enega ali več od teh pogojev, menim pa tudi, da pa je v nekaterih primerih vseeno zelo pomembno, da to lahko naredi. Ponovno poudarjam, gre za avtomobilski trg, kjer se, takrat sem uporabil eno ilustracijo, ki jo bom danes tudi, velike tovarne ali pa velike države bi, če jih ne bi posebej silili, da imajo ambasade v Ljubljani, imeli ambasado na Dunaju zato, da pokrivajo še Slovenijo, ali pa ambasado v Rimu, da pokrivajo še Slovenijo in velike avtomobilske tovarne imajo, če jih ne bomo prisilili, da bodo imeli zastopstva v Sloveniji bodo imeli zastopnika v Avstriji še za področje Slovenije in zastopnika v Italiji še za področje Slovenije. Zato menim, da je to pomembno.</p>
                  <p>Strinjam se, da bo večina teh stvari - razen morda obvezen pogoj sklenjene zastopniške ali distribucijske pogodbe - urejena v zakonu o standardizaciji in v zakonu o varstvu potrošnikov, ki sta oba sedaj že kar nekaj mesecev, eden v parlamentarni, eden v vladni proceduri, je pa še daleč do njunega sprejema, in da bosta tista dva zakona to bolj egzaktno uredila. Menim, da Vlada lahko v določbah tistih dveh zakonov, katerih predlagatelj je, napiše, da z uveljavitvijo tistega zakona to postane irelevantno.</p>
                  <p>Mislim sicer, da o samem namenu tukaj ni bilo sproženo nobeno vprašanje. Sproženo je bilo okrog dikcije, s strani gospoda Potrča in gospoda Mozetiča. In jaz drugega kot reči, da so morda njuni pomisleki upravičeni, ne znam. Morda dikcija res ni dovolj egzaktno napisana, sicer pa menim, da bi bilo prav, da morda pove gospod Baškovič to, kar se je namenil. In če ni bistvenih problemov, predlagam, da amandma sprejmete, sicer pa - če bo gospod Baškovič menil, da bi kakšno besedo drugače postavil - to kot predlagatelj amandmaja rade volje naredim. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Baškovič, prosil bi vas, če lahko posredujete mnenje Sekretariata za zakonodajo in pravne zadeve.</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Najprej bi povedal splošen vtis. Namreč, šlo je in še gre za hitri postopek, kjer stvari ni mogoče natančno in temeljito precizirati in obravnavati in so potem nekatere težave in hibe v pristopu, v razpravah, v besedilu. In gotovo je nekaj takih težav, ki pa so v takem načinu dela neizbežne.</p>
                  <p>Kar zadeva vprašanje, kako razumeti to pooblastilo v 16.a) členu, pod enim ali več pogoji, itn., razumem jaz to tako-le. Mislim, da je sprejemljivo, tudi pravno-tehnično, čeprav ni najbolj običajno. Gre za to, da tukaj dajemo Vladi pooblastilo - fakultativno pač - da lahko od primera do primera (če oceni) pod enim ali več pogoji, ki so tu našteti, odobri vpis v sodni register oziroma sploh zunanjetrgovinsko dejavnost pri zastopanju, in tako naprej. Se pravi, da bo Vlada tista, ki bo odločala, ali bo eden od teh, ali dva, ali trije, ali vse, ker najbrž ne bo za vsak artikel, za vsako vrsto dejavnosti situacija enaka; bodo specifične. Tako vsaj predpostavljam, da je to v ozadju tega namena.</p>
                  <p>Tukaj je vmes še predlog ministrstva - na to Vlada nekako vezana in pomeni, da bo to vse skupaj še v fazi proučitev, odločitev ministrstva in potem Vlade in kako se bo potem to izvajalo. Zakon direktno ne rešuje, ampak samo daje osnovo za aktivnosti v tej smeri.</p>
                  <p>Kot pravim: jaz tako razumem, možno je in s tega vidika ne bi imel kakšne posebne pripombe. Verjetno bo tudi izvedljivo.</p>
                  <p>Ker sem pa že za govornico, bi pa rad na nekaj opozoril. Namreč, na naslednji strani tega "pregleda amandmajev" imate amandma k 1. členu pod točko 2, ki pravi: drugi odstavek se spremeni tako, da se glasi: "Ostale družbe ... in podjetniki morajo zagotoviti revidiranje ...", na koncu pa je ta-le stavek: ".. in pogojuje izbor revizorja s svojim soglasjem." Gre namreč samo za jezikovno plat. Mi smo v teh kontaktih na to opozorili, da je to grdo, da jezikovno in pravno ne gre, vendar nismo doživeli posluha. Zato bi prosil, da nam potem daste vsaj v zapisu, da bi lahko v redakciji vendarle napeljali tako, da bi zvenelo slovensko in pravno pravilno, tako kot imamo na drugih mestih. Kot imamo npr. na drugih mestih, kjer v istem zakonu lepo piše oziroma je boljše: "daje soglasje k izbranemu revizorju". Zakaj ne bi tudi to opravili, ker gre za isto zadevo. Pogojuje izbor revizorja s svojim soglasjem, najbrž pomeni isto. So rekli, da ne bi popravili, če je to mogoče vsebinsko kaj drugače, ampak jaz mislim, da ni, da je to isto. To, kar pa tu piše, pa žali uho in pa tudi pravni jezik. Prosim, da bi vsaj v redakciji nam pustili, da uredimo tako, kot je na drugih mestih v zakonu: "ter daje soglasje k izbranemu revizorju". Torej, ali je potem še enkrat o tem govoril?</p>
               </sp>
               <sp>
                  <speaker>PREDSEDNIK DR. VLADIMIR TOPLER:</speaker>
                  <p>Hvala lepa. Želi še kdo besedo? Gospod Kopač, prosim.</p>
               </sp>
               <sp>
                  <speaker>JANEZ KOPAČ:</speaker>
                  <p>Hvala lepa. Če smem, ta pripomba gospoda Mozetiča v zvezi z garancijo mi se zdi zelo umestna in če lahko s tega mesta predlagam, da bi se v mojem amandmaju - tem prvem odstavku, ki ima pet alinej - v tej peti alinei, ki se glasi: "da imajo zagotovljeno garancijo, tehnično literaturo in navodilo za uporabo v slovenskem jeziku", pred besedo "tehnično literaturo", dodalo še besedo "garancijo".</p>
                  <p>Torej, bi se alinea glasila: "da imajo zagotovljeno garancijo, tehnično literaturo in navodila za uporabo v slovenskem jeziku." Če lahko na ta način s tega mesta dopolnim svoj amandma, bi želel to storiti. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Lahko, jaz bi prosil, da ga vložite, ker je to hiter postopek, zdaj imamo v bistvu splošno razpravo in bi šele potem odločali in ga je možno vložiti.</p>
                  <p>Želi še kdo besedo? Prosil bi, če bi nekdo lahko poklical še kolege iz avle v dvorano, ker nas je premalo za glasovanje. Gospod Kopač, prosil bi vas, da amandma čimprej vložite. Želi še kdo v splošni razpravi sodelovati? Prosim, gospod Geržina.</p>
               </sp>
               <sp>
                  <speaker>MIROSLAV GERŽINA:</speaker>
                  <p>Hvala lepa, gospod predsedujoči. Spoštovani! Malo me je zmotilo tisto "lahko", ko je rekel gospod Kopač kot predlagatelj tega amandmaja, da je omehčal tisto zadevo. Mislim pa, da je še bolj mi sum spodbudil gospod Potrč, ki je rekel: če lahko za nekatere bo veljalo, za druge ne bo veljalo zdaj. Tukaj bi morali vsaj nekatere od teh, tri osnove: za rezervne dele in potrošni material, oskrbo tega, to bi moralo biti pod nujno, pod obvezno, da razpolagajo z lastnimi ali pogodbenimi servisi, to mora biti, ker kam bomo hodili, do zdaj se ve, kakšna vozila, če je bilo govora o vozilih, ali pa tudi stroje, je bilo potrebno iti na servise v tujino. Če se prodaja, bi morali biti zagotovljeni tudi pogodbeni servisi in tudi na literaturo in tehnično literaturo, mislim, da bi moralo biti obvezno, da tisti, ki prodaja, da ima to navodilo v slovenskem jeziku. Ker pri nas je normalno v veljavi slovenski jezik.</p>
                  <p>Zato mislim, da bi predlagatelji lahko razmislili o tem, lahko in bi ga enostavno črtali in pač, kako bo to Vlada uredila, mogoče njej prepustili. Se pravi, naj Vlada premisli, kako bo izenačila prodajalce oziroma predstavnike, da ne bodo nekateri v privilegiranem položaju. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa, gospod Geržina. Če želite, prosim, vložite amandma na amandma. Prosim, gospod Kopač bo vložil amandma. Želite tudi besedo?</p>
               </sp>
               <sp>
                  <speaker>JANEZ KOPAČ:</speaker>
                  <p>Želel bi se oglasiti na ta predlog, ki ga je omenil gospod Geržina. Poglejte. Vem, da je tekst tega amandmaja nerodno zapisan. Ampak če bi črtali besedo "lahko", bi bila pa stvar še bolj nerodna. Vse alinee v tem amandmaju z izjemo prve, so stvari, ki bodo urejene v zakonu o standardizaciji in o varstvu potrošnikov, vsaj v tistih tekstih pripravljenih za prvo obravnavo, je temu tako. Tako da itak ni nobene potrebe. Vlada potem tega ne da bo lahko predpisovala, to bo predpisano z zakonom. Edino v tej prvi alinei, torej eventualna obveznost, ki jo predpiše Vlada, da ima določena firma sklenjeno zastopniško ali distribucijsko pogodbo za prodajo celotnega ali dela proizvodnega programa za dobo najmanj enega leta na celotnem področju Republike Slovenije; to pa v tistih dveh zakonih ni predvideno, da bi se uredilo in tudi ni materija tistih dveh zakonov. Zato prosim, da razumete drugo, tretjo, četrto, peto in šesto alineo kot nekaj, kar je absolutno prehodnega za nekaj mesecev do uveljavitve onih dveh zakonov, medtem ko je ta prva alinea seveda trajnejša zadeva.</p>
                  <p>Predlagam, da ne bi vztrajali na tem, gospod Geržina. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Gospod Potrč, prosim.</p>
               </sp>
               <sp>
                  <speaker>MIRAN POTRČ:</speaker>
                  <p>Hvala lepa. Ker smo tako zelo uspešno končali problematiko lokalne samouprave, je dovoljeno tudi malo šale. Ker ni gospoda Rupla, Peršaka in Jelinčiča, ki skrbijo za slovenski jezik pravzaprav, bi vas lepo prosil, če bi lahko bil tudi tukaj sprejet sklep, da se ta tekst potem v redakciji posloveni, posebej iz razloga, ker je med drugim napisano tudi, da naj bodo navodila za uporabo v slovenskem jeziku. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Želi še kdo v splošni razpravi sodelovati? Želi še kdo razpravljati v prvi obravnavi o tem zakonu? (Ne.)</p>
                  <p>Ker je splošna razprava končana, prehajamo na drugo obravnavo. V obravnavo in glasovanje dajem 1. člen in amandmaje k 1. členu. Pregled amandmajev ste dobili na klop, vendar bi vas obvestil, da v pregledu amandmajev nimate popravljenega amandmaja gospoda Janeza Kopača in amandmaja gospe Metke Karner-Lukač k 1., 2. in 3. členu. Na te amandmaje bom seveda opozoril, imate pa jih na klopi.</p>
                  <p>Prehajamo na 1. člen oziroma k novemu 1. členu, amandma gospoda Kopača, o katerem smo sedaj govorili. Želi kdo o amandmajih k 1. členu in o 1. členu razpravljati? (Ne.)</p>
                  <p>Najprej bi dal na glasovanje amandma na amandma k 1. členu, ki ga  predlaga gospod Kopač in tudi gospod Kopač predlaga amandma na amandma: "V peti alinei se za besedo "zagotovljeno" doda beseda "garancijo". K peti alinei, ki jo imate.</p>
                  <p>Prosim, da ugotovimo prisotnost v dvorani. 44. Pravkar prihajajo kolegice in kolegi, tako da bomo sklepčni. Dva kolega sta, ja. Ugotovimo sklepčnost! (49 prisotnih.)</p>
                  <p>Kdo je za amandma na amandma k 1. členu? (45 poslancev.) Je kdo proti? (Nihče.)</p>
                  <p>Ugotavljam, da je amandma na amandma sprejet in dajem tako spremenjen prvi amandma k 1. členu gospoda Kopača na glasovanje. Ugotovimo sklepčnost! (49 prisotnih.)</p>
                  <p>Kdo je za? (45 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Imamo k 1. členu amandma Odbora za gospodarstvo. Predlagatelji zakona amandma podpirajo. Bom dal začetni amandma in prečital, da se bo vedelo: Prvi odstavek 1. člena se spremeni tako, da se glasi: "Za 31. členom zakona o zunanjetrgovinskem poslovanju, Uradni list RS št. 13/93, 66/93 se doda 31. a člen, ki se glasi: "Družbe, ki so na podlagi 53. člena itn. " Dajem tak amandma odbora na glasovanje. Ta amandma je pod številko 1. Ugotovimo sklepčnost! (45 prisotnih.) Upam, da bo tretjič boljše. Še malo počakamo. Ugotovimo sklepčnost! (50 prisotnih.)</p>
                  <p>Kdo je za amandma odbora k 1. členu, ki ga tudi predlagatelji podpirajo? (43 poslancev.) Je kdo proti? (1 poslanec.)</p>
                  <p>Ugotavljam, da je amandma sprejet.</p>
                  <p>Pod točko 2 imamo amandma, ki ga predlaga prav tako odbor. Predlagatelji ga podpirajo. Drugi odstavek se spremeni tako, da se glasi: "ostale družbe in podjetniki". Ugotovimo sklepčnost! (49 prisotnih.)</p>
                  <p>Kdo je za sprejem tega amandmaja? (45 poslancev.) Je kdo proti? (2 poslanca.)</p>
                  <p>Ugotavljam, da je amandma sprejet.</p>
                  <p>Tretji amandma predlaga Odbor za gospodarstvo. Predlagatelji zakona ga podpirajo. Glasi se pa tako, da se tretji odstavek črta. Ugotovimo sklepčnost! (49 prisotnih.)</p>
                  <p>Kdo je za? (42 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Pod točko 4 imamo amandma odbora. Predlagatelji ga podpirajo. Mislim, da ni treba, da berem amandmaje, saj jih imate na klopi. Ugotovimo sklepčnost! (49 prisotnih.)</p>
                  <p>Kdo je za? (47 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Pod točko 5 je prav tako amandma odbora, ki ga predlagatelj zakona podpira. Ugotovimo sklepčnost! (47 prisotnih.)</p>
                  <p>Kdo je za? (44 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Pod točko 6 amandma, ga nimate v pregledu in ga bom prebral. Predlaga ga gospa Metka Karner-Lukač, in sicer: 31.a) člen se spremeni tako, da se doda naslednje besedilo: "Pravne osebe in podjetniki, povezani v tujini z lastno družbo ali z njenim posredovanjem s tretjimi poslovnimi partnerji, so dolžni poslovati po načelih dobrega gospodarjenja oziroma tako, da ne zmanjšujejo rezultat poslovanja, izkazan v Republiki Sloveniji." Mnenja odbora in predlagatelja zakona nimamo. Gospa Metka Karner-Lukač pa bo obrazložila svoj glas.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Spoštovani zbor! Glasovala bom za ta amandma, in sicer in sledečih razlogov. Sicer sem amandmirala 32.a) člen, vendar v nekoliko nerodnem besedilu. Strokovna služba mi je to popravila in mi predlaga, naj amandmiram 31.a) člen in mi je tudi za to besedilo, ki je bilo nekoliko nerodno, predlagala, v kakšni obliki naj bi se ta amandma glasil. Amandma ste enkrat že slišali, vendar ga bom še enkrat prebrala:</p>
                  <p>"Pravne osebe in podjetniki, povezani v tujini z lastno družbo ali z njenim posredovanjem s tretjimi poslovnimi partnerji so dolžni poslovati po načelih dobrega gospodarjenja oziroma tako, da ne zmanjšujejo rezultatov poslovanja, izkazanih v Republiki Sloveniji." Ker sta tu dve slovnični napaki, prosim, da bi tam sklon popravili. Namreč, potrebno je, da ta amandma sprejmemo, in sicer zakaj? Zato, ker ga ne najdemo v nobeni naši veljavni zakonodaji. Prav bi bilo, da to določilo sprejmemo tudi zato, da bo našim poslovodstvom in upravam novih družb vnaprej jasno, če ne bodo poslovale po načelih dobrega gospodarjenja in če bodo poslovale tako, da zmanjšujejo prikazovanje rezultatov poslovanja v Sloveniji, da storijo hud gospodarski prestopek. To namreč ni opredeljeno v nobenem zakonu in morda celo ne vedo, da opravljajo nezaželeno ali gospodarsko škodljivo dejanje.</p>
                  <p>Zato prosim, da glasujete za ta amandma.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Glasujemo torej o amandmaju gospe Metke Karner-Lukač k 1. členu. Ugotovimo sklepčnost! (47 prisotnih.)</p>
                  <p>Kdo je za? (25 poslancev.) Je kdo proti? (14 poslancev.)</p>
                  <p>Ugotavljam, da je amandma sprejet.</p>
                  <p>In s tem dajem 1. člen na glasovanje. Ugotovimo sklepčnost! (46 prisotnih.)</p>
                  <p>Kdo je za sprejem 1. člena? (40 poslancev.) Je kdo proti? (5 poslancev.)</p>
                  <p>Ugotavljam, da je 1. člen sprejet.</p>
                  <p>V obravnavo dajem 2. člen in amandmaje k 2. členu. Prvi amandma predlaga Odbor za gospodarstvo; predlagatelj zakona ga podpira. Drugega pa predlaga gospa Metka Karner-Lukač.</p>
                  <p>Želi kdo razpravljati o 2. členu oziroma o amandmajih pod številko 1 in 2 k 2. členu? Ne želi nihče. S tem razpravo zaključujem in prehajamo na odločanje.</p>
                  <p>Najprej dajem na glasovanje amandma, ki ga predlaga Odbor za gospodarstvo. Ugotovimo sklepčnost! (46 prisotnih.)</p>
                  <p>Kdo je za sprejem amandmaja odbora? (47 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>In sedaj dajem na glasovanje amandma gospe Metke Karner-Lukač. Svoj glas želi obrazložiti gospa Metka Karner-Lukač.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Moj amandma ni v ničemer v nasprotju z amandmajem odbora, ampak ga smiselno dopolnjuje. Za kaj gre? Glasi se tako-le: "V primeru utemeljenega suma protipravno pridobljene premoženjske koristi po 32.a in 31.a členu - (ker smo prej sprejeli amandma k 1. členu, bi tukaj prosila popravek) - tega zakona oziroma v drugih primerih protipravne pridobitve premoženjske koristi, organ nadzora predlaga sodišču, da izda začasno odredbo o prepovedi razpolaganja s tem premoženjem."</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospa Metka Karner-Lukač, mi govorimo o 32.a členu. Razprava je bila končana in sedaj je samo obrazložitev glasu. Amandmajev sedaj ne morem, kljub temu da je hitri postopek, več sprejemati, zato ker je obrazložitev glasu in smo pred glasovanjem.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Oprostite mi, malo me je "zaneslo". Bom malo počakala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Saj se mi je zdelo tako.</p>
                  <p>Glasujemo torej o amandmaju k 2. členu pod številko 2. Amandma bom prebral: 32.a člen se dopolni tako, da se za 4. točko doda nova peta točka, ki se glasi: Če se za lastno družbo, prosim gospa Lukačeva obrazložitev.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Mi smo ta amandma že sprejeli seveda prej, saj smo glasovali o njem.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospa Metka, to je na 2. člen amandma.</p>
               </sp>
               <sp>
                  <speaker>METKA KARNER LUKAČ:</speaker>
                  <p>Tega umikam, ker sem ga vložila na prvi. Torej ta je umaknjen. (Vladimir Topler: vi ga niste umaknili, zato sem ga dal na glasovanje.) Tega umikam, ker je isti izglasovan na 1. člen.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Umikate amandma k drugemu členu, da se novi 32.a člen. (Metka Karner-Lukač: Iz klopi) Prav, tistega smo pa že k 1. členu ampak vi tega člena niste umaknila, zato sem ga dal na glasovanje.</p>
                  <p>Zato, ker nimamo več amandmajev, prehajamo na glasovanje. Gospod Baškovič, prosim. Gospod Baškovič ima besedo.</p>
               </sp>
               <sp>
                  <speaker>MILAN BAŠKOVIČ:</speaker>
                  <p>Sigurno gre za nesporazum. Namreč, če tega umaknete, potem prvi nima smisla. (Vladimir Topler: Seveda) Prvi amandma uvaja neko obveznost, to je k 1. členu. Ta pa sankcionira. Nič drugega ni, tako mora ostati, če hočete, da bo to konsistentno. Če umaknete, potem seveda tega ni.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospa Lukačeva, torej. Prosil bi, da pridete sem, gospa Lukačeva, ste pri obrazložitvi glasu, prosim, da pridete sem, da prikličete prepoved umika.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Namreč ta zadeva je res komplicirana. Preklicujem ta amandma, ne umikam, ker se smiselno nanaša na tistega, ki smo ga prej podredili in sprejeli.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. Torej dajem ponovno na glasovanje amandma, o katerem smo že ugotavljali prisotnost pod točka 2. k drugemu členu. Prosim, da ugotovimo prisotnost. Bom prebral amandma, da bo bolj jasno. Dopolni se 32. a. člen tako, da se za 4. točko doda nova 5. točka, ki se glasi: Če se za lastno družbo v tujini ali za njenim posredovanjem s tretjim poslovnim partnerjem posluje tako, da so kršena načela dobrega gospodarjenja oziroma tako, da zmanjšuje v Republiki Sloveniji izkazan rezultat poslovanja. Ugotovimo sklepčnost! (48 prisotnih.)</p>
                  <p>Kdo je za? (28 poslancev.) Je kdo proti? (8 poslancev.)</p>
                  <p>Ugotavljam, da je amandma sprejet.</p>
                  <p>Dajem na glasovanje 2. člen. Ugotovimo sklepčnost! (48 prisotnih.)</p>
                  <p>Kdo je za? (39 poslancev.) Je kdo proti? (3 poslancev.)</p>
                  <p>Ugotavljam, da je 2. člen sprejet.</p>
                  <p>V razpravo dajem 3. člen in amandmaje k 3. členu. Imamo amandma, ki ga predlaga Odbor za gospodarstvo in ga predlagatelj zakona podpira pod točko ena. Pod točko dva imamo amandma gospe Metke Karner-Lukač. Želi kdo razpravljati? Razpravo zaključujem in prehajamo na odločanje.</p>
                  <p>Najprej dajem na glasovanje amandma pod številko ena, ki ga predlaga Odbor za gospodarstvo in predlagatelj zakona podpira. Ugotovimo sklepčnost! (49 prisotnih.)</p>
                  <p>Kdo je za? (43 poslancev.) Je kdo proti? (Nihče.)</p>
                  <p>Ugotavljam, da je amandma sprejet.</p>
                  <p>Pod točko dva imamo amandma gospe Metke Karner-Lukač. V vašem pregledu ga ni. Dopolni se 34.a člen tako, da se doda prvi odstavek, ki se glasi: V primeru utemeljenega suma proti pravni pridobitvi premoženjske koristi po 32.a členu tega zakona oziroma v primerih proti pravni pridobitvi premoženjske koristi organ nadzora predlaga sodišču, da izda začasno odredbo o prepovedi razpolaganja s tem premoženjem. Dosedanji prvi odstavek postane drugi odstavek. Imamo pa še opombo, s tem amandmajem je nadomeščen prvotni amandma k 4. členu. Prosim, gospa Metka Karner-Lukač.</p>
               </sp>
               <sp>
                  <speaker>METKA KARNER-LUKAČ:</speaker>
                  <p>Ta amandma ni v nasprotju z amandmajem, ki smo ga prej potrdili, torej amandmaju odbora. Namreč, smiselno ga dopolnjuje, in sicer tako, da recimo, ko bi organ nadzora ugotovil, da je bila protipravno pridobljena korist, lahko zahteva od sodišča pristojnih sodišč, da zahtevek, naj izda odredbo o začasni prepovedi razpolaganja s tem premoženjem.</p>
                  <p>Gre za to, današnja sodišča delujejo izredno počasi, da se taki sodni postopki, dokler niso dokončni, vlečejo po nekaj let in da med tem časom lahko pravna oseba, ki si je protipravno pridobila korist, to premoženje uniči, skrije ali pa ga kako drugače odtuji. Zato je ta določba nujna in naj bi sodila v prvi odstavek tega člena. Glasovala bom za.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Mozetič prosim.</p>
               </sp>
               <sp>
                  <speaker>MIROSLAV MOZETIČ:</speaker>
                  <p>Ker bodo verjetno "Brazde" objavile, kako bom glasoval, bom tudi obrazložil, zakaj bom tako glasoval.</p>
                  <p>Torej, utemeljen sum ni organ nadzora. Mislim, da tisto, kar je Odbor za gospodarstvo predlagal, je več kot dovolj, če je utemeljen sum, ki ga bo organ nadzora ugotovil, - ker gre za gospodarski prestopek, če gre - sprožilo postopek in takoj, ko je postopek sprožen, bo lahko tudi v postopku predlagana, skladno s proceduro, ki velja, začasna odredba. Tako, da je ta amandma povsem nepotreben in tudi v nasprotju s proceduro. Obrazložil sem - zato bom proti - obrazložil sem pa zato, kar sem povedal v začetku zakaj.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Gospod Kopač? Isto, se odpovedujete. Ker ne želi nihče več besede, prehajamo na odločanje. Najprej dajem... Gospod Podobnik, prosim.</p>
               </sp>
               <sp>
                  <speaker>MARJAN PODOBNIK:</speaker>
                  <p>Spoštovani! Glasoval bom za ta amandma. Na kratko zakaj? Ob oblikovanju vsebine tega amandmaja smo se posvetovali s kompetentnimi predstavniki SDK in nekaterih drugih institucij, ki so izrecno poudarili, da bi taka dikcija zagotavljala, da se v času, fazi poizvedovanj ne bi morebitno neustrezno pridobljeno premoženje na tak ali drugačen način prikrilo oziroma kot je prej gospa Lukačeva stvari obrazložila.</p>
                  <p>Torej tisti, ki danes izvajajo preglede in nadzor, so predlagali, da je tako dikcijo potrebno navesti, da bomo zaščitili oziroma omogočili, da se čim večji del dejansko zaseže, če so protipravno pridobljene. Zato bom glasoval za ta amandma. Hvala lepa.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Hvala lepa. najprej bomo glasovali o amandmaju odbora, ki ga predlagatelj zakona podpira. Se opravičujem. Glasovali bomo o amandmaju gospe Metke Karner-Lukač. Ugotovimo sklepčnost! (49 prisotnih.)</p>
                  <p>Kdo je za? (21 poslancev.) Je kdo proti? (25 poslancev.)</p>
                  <p>Ugotavljam, da amandma ni sprejet in dajem 3. člen na glasovanje. Ugotovimo sklepčnost! (50 prisotnih.)</p>
                  <p>Kdo je za? (46 poslancev.) Je kdo proti? (1 poslanec.)</p>
                  <p>Ugotavljam, da je člen sprejet.</p>
                  <p>Imamo še k 4. členu: Doda se nov 4. člen, ki se glasi: predlagatelj je Odbor za gospodarstvo in predlagatelj zakona podpira. Dajem to v razpravo. Ker ne želi nihče besede, dajem nov 4. člen na glasovanje. Ugotovimo sklepčnost! (49 prisotnih.)</p>
                  <p>Kdo je za? (43 poslancev.) Je kdo proti? (1 poslanec.)</p>
                  <p>Ugotavljam, da smo s tem dodali nov 4. člen. S tem smo glasovali o vseh členih.</p>
                  <p>Imamo še 3. člen osnovnega zakona, ki se bo ustrezno preštevilčil: " Ta zakon začne veljati naslednji dan po objavi v Uradnem listu Republike Slovenije". Dajem ta člen na glasovanje. Ugotovimo sklepčnost! (50 prisotnih.)</p>
                  <p>Kdo je za? (46 poslancev.) Je kdo proti? (Nihče.)</p>
                  <p>Ugotavljam, da je člen sprejet.</p>
                  <p>V razpravo dajem naslov zakona. Ne želi nihče razpravljati in ga dajem na glasovanje. Ugotovimo sklepčnost! (51 prisotnih.)</p>
                  <p>Kdo je za? (45 poslancev.) Je kdo proti? (1 poslanec.)</p>
                  <p>Ugotavljam, da je naslov zakona sprejet.</p>
                  <p>S tem prehajamo k tretji obravnavi. Želi kdo vložiti amandmaje k členom, ki so bili spremenjeni?</p>
                  <p>Prosim, gospod Podobnik.</p>
               </sp>
               <sp>
                  <speaker>MARJAN PODOBNIK:</speaker>
                  <p>Mi bomo vložili amandma na člen, o katerem smo pravkar glasovali, oziroma na zadnji člen, in zato predlagam odmor. Bi pa prosil, če je možno, da pač nadaljujemo jutri, da pripravimo člen in da jutri glasujemo o tem. Hvala.</p>
               </sp>
               <sp>
                  <speaker>PODPREDSEDNIK VLADIMIR TOPLER:</speaker>
                  <p>Glede na to, da so zahtevali odmor, sejo torej danes prekinjam in s tem tudi to točko.</p>
                  <p>Sejo nadaljujemo jutri ob 10. uri. Lahko noč vsem skupaj!</p>
               </sp>
               <stage>(SEJA JE BILA PREKINJENA 3. FEBRUARJA 1994 OB 19.03 URI IN</stage>
               </div>
      </body>
  </text>
</TEI>
