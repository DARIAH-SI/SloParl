<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-22-1994-06-21">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">943E95E4112DCF5DC1257832004838E6</idno>
               <idno type="URI">943E95E4112DCF5DC1257832004838E6</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-22-1994-06-21.DZ" n="22">
               <name>Redna</name>
               <date when="1994-06-21"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-22-1994-06-21.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 21. JUNIJA 1994 OB 10.16 URI.)</stage>
            <sp xml:id="SDZ1-Redna-22-1994-06-21.sp1">
               <speaker>PODPREDSEDNIK MIROSLAV MOZETIČ:</speaker>
               <p>Kolegice poslanke in kolegi poslanci, gospe in gospodje! Nadaljujemo 22. sejo
                  Državnega zbora Republike Slovenije. Obveščen sem, da so zadržani, in se današnje
                  seje ne morejo udeležiti naslednje poslanke in poslanci: dr. Leo Šešerko, dr. Jože
                  Pučnik, Mihaela Logar za dopoldanski del, dr. Peter Tancig. Prosim, da ugotovimo
                  prisotnost v dvorani. Ugotavljam, da je navzočih 51 poslank in poslancev. Tako je
                  zbor sklepčen in lahko dela in odloča.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. Današnje zasedanje bomo začeli z nadaljevanjem včeraj prekinjene
                  razprave o predlogu zakona o uporabi sredstev, pridobljenih iz naslova kupnine na
                  podlagi zakona o lastninskem preoblikovanju podjetij ter nadaljevali po dnevnem
                  redu dalje. Posebej vas obveščam, da bo danes popoldan ob 18.00 uri ugotovitev
                  odstopa ministrice za delo in imenovanje nove ministrice za delo.</p>
               <p>Prehajamo na nadaljevanje <title>23. TOČKE DNEVNEGA REDA - TO JE PREDLOG ZAKONA O
                     UPORABI SREDSTEV, PRIDOBLJENIH IZ NASLOVA KUPNINE NA PODLAGI ZAKONA O
                     LASTNINSKEM PREOBLIKOVANJE PODJETIJ</title>.</p>
               <p>Smo v fazi splošne razprave. Besedo dajem gospodu Peršaku.</p>
            </sp>
            <sp xml:id="SDZ1-Redna-22-1994-06-21.sp2">
               <speaker>ANTON PERŠAK:</speaker>
               <p>Spoštovane poslanke, spoštovani poslanci! Zakon, ki ga zdaj obravnavamo, je
                  nekakšna logična posledica kompromisov ob sprejemanju zakona o lastninskem
                  preoblikovanju. Zakaj pravim kompromisov? Zaradi tega, ker je takrat potekala
                  velika razprava, kaj vse naj bi se zgodilo s sredstvi, ki naj bi iz naslova
                  lastninjenja prihajala in  tisti, ki smo takrat bili v parlamentu, se tega pač
                  spominjamo, in bili so sprejeti tudi členi, ki zdaj narekujejo zakone, kot je
                  tale. To pomeni, da ta zakon v bistvu moramo sprejeti, po drugi strani je pa
                  vendarle ob tem dobro povedati nekatere stvari, na katere opozarjajo tudi
                  ekonomski strokovnjaki.</p>
               <p>Eno izmed vprašanj, ki se pri tem pojavlja, je vprašanje, ki je dalj časa navzoče
                  v tem zboru v nekaterih zakonih. To je to parceliranje in ustanavljanje cele vrste
                  skladov, ki uvajajo nek drug kanal poleg proračuna in na nek način načenjajo ta
                  koncept enotnega oz. integralnega proračuna. Če namreč pogledate 2., 3., 4., in 6.
                  člen tega zakona, vidite, da gre v veliki meri za namene, ki so v osnovi
                  principielno proračunski namen. To seveda ni narobe, da se za te namene namenjajo
                  ta sredstva, problem je v tem, da se zdaj postavlja vprašanje, kakšno je razmerje
                  med proračunom in temi skladi in kakšna je zdaj dejanska  uporaba, ali je proračun
                  tak, kot piše v zakonu o proračunu, ali je po vsebini pravzaprav proračun daleč
                  višji, kot pa se v resnici piše v zakonu o proračunu, kajti gre za izrazito
                  proračunske namene. Če pogledate ta 6. člen, nekaj je takih, ki so pač izrazito v
                  domeni financiranja z naslova javne porabe.</p>
               <p>Druga stvar, ki se pri tem pojavlja je seveda pomislek. Ampak ta pomislek, kot
                  pravim, ne more biti učinkovit, ker moramo na nek način zakon sprejeti, dobro je
                  mogoče le povedati, da bi bilo veliko bolj smiselno, če bi ta sredstva ostajala v
                  gospodarstvu, oziroma če že ne v gospodarstvu, pa bi najbrž edini smiselni naslov
                  verjetno bil blaženje nekih socialnih napetosti, ki jih privatizacija zlasti v
                  nekaterih primerih lahko prinese. Ne glede na to, da seveda govorim gluhi dvorani,
                  sem pač bil dolžan te pomisleke povedati, ker se bo verjetno to vprašanje prej ko
                  slej zastavilo, ko se bomo pogovarjali ob koncu leta o kakšnem zaključnem računu
                  in bomo ugotavljali, da je velik del sredstev, ki je bil iz naslova privatizacije
                  zbran, pravzaprav odtekel v namene, ki s tem nimajo nobene zveze. Hvala.</p>
            </sp>
            <sp xml:id="SDZ1-Redna-22-1994-06-21.sp3">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Nisem hotel motiti gospoda Peršaka, ampak prosim res, da se nekoliko
                  umirite. Besedo ima gospod Feri Horvat.</p>
            </sp>
            <sp xml:id="SDZ1-Redna-22-1994-06-21.sp4">
               <speaker>FRANC (FERI) HORVAT:</speaker>
               <p>Hvala za besedo gospod podpredsednik, spoštovane kolegice in kolegi! Odbor za
                  gospodarstvo je podprl temeljna načela in cilje predloga zakona, najmočneje pa je
                  poudaril zahtevo, da se sredstva, ki prihajajo v celoti iz gospodarstva in to
                  pretežno iz podjetniškega sektorja, tudi vrnejo nazaj v gospodarstvo, ker je to
                  edino smotrno in gospodarno. Seveda, vprašanje se postavlja kam, in to se vidi že
                  tudi po dosedanji razpravi. Menim, da v tiste projekte in v tiste dejavnosti, ki
                  dajo lahko najhitreje največje učinke v smislu razvoja in prestrukturiranja
                  gospodarstva in pa seveda po drugih ekonomskih kriterijih. In  želim še posebej
                  poudariti, mislim, da bi morala ta sredstva ali izključno ali pa pretežno iti
                  nazaj v podjetniški sektor, zato ker od tam prihajajo in tudi tam lahko podajo
                  najhitreje največje učinke. Ko je govora o okvirnih prioritetah, ki so navedene
                  tudi v zakonu, mislim, da bi to morale biti predvsem naslednje prioritete.
                  Spodbujanje izvoza s tistimi sredstvi seveda, oziroma na tak način, ki je
                  kompatibilen tudi v mednarodnem gospodarskem prostoru, predvsem v Evropski uniji,
                  torej ne s subvencijami, ampak predvsem s krediti z nižjo in normalno obrestno
                  mero. Preko teh kreditov bi se dalo vplivati tudi na padanje cene kapitala oziroma
                  kreditov na sploh, to je ena od največjih omejitev sedaj za izvoznike, in pa
                  seveda lahko bi se tudi del sredstev uporabil v tem okviru za subvencioniranje
                  obrestne mere, ki je še vedno previsoka v primerjavi s primerljivimi državami,
                  našimi glavnimi konkurenti. Dalje, za prestrukturiranje, torej ne za zadrževanje
                  strukture in podjetij, ki so danes in ki niso dovolj uspešna, o čemer je včeraj
                  kolega Žare Pregelj govoril, ampak za prestrukturiranje na nove programe in na
                  nova podjetja.</p>
               <p>Potem naslednji namen, ki se je že doslej pri državnem intervencionizmu pokazal
                  kot dokaj učinkovit, to je spodbujanje malega gospodarstva, tu vidimo, da se po
                  raznih kazalcih, iz meseca v mesec, iz kvartala v kvartal kažejo učinki o vse
                  večjem deležu tega dela gospodarstva v celotnem narodnem gospodarstvu. In pa še en
                  namen se mi zdi zelo pomemben, za katerega naj bi bila namenjena sredstva iz
                  kupnine, to je skladnejši regionalni razvoj, kjer tudi sedaj v strukturi
                  kompletnega državnega intervencionizma dajemo relativno malo sredstev, malo tudi,
                  če to primerjamo ali po prebivalcu ali po strukturi državnih intervencij v
                  primerjavi z drugimi primerljivimi državami v Evropi.</p>
               <p>Za podrobnejšo opredelitev namenov in obsega oziroma strukture sredstev za
                  posamezne namene bi bilo treba v zakonu za drugo obravnavo v izogib licitiranju,
                  zakaj bomo več dali, nujno imeti čimveč strokovnih podlag ter verificiranih
                  razvojnih dokumentov, in pa seveda v zakonu opredeliti čim več kriterijev, mislim,
                  predvsem ekonomske kriterije. Tudi o tem je včeraj govoril Žarko Pregelj, ko je
                  govoril o potrebah po nacionalnih programih za posamezna področja. Spomnil bi na
                  to, da so v pripravi nekateri dokumenti, nekateri tudi v obravnavi v tem Državnem
                  zboru. V pripravi je razvojna strategija, v pripravi je razvojna industrijska
                  politika, ki jo bo obravnaval in tudi sprejemal ta Državni zbor, sprejete so
                  nekatere branžne strategije, nekatere so v razpravi, sprejeti so nekateri
                  nacionalni programi, nekateri še bodo, in po mojem mnenju bodo to morale biti
                  osnove tudi za uporabo teh sredstev.</p>
               <p>Vsekakor bo potrebno vzpostaviti tudi zvezo med uporabo teh sredstev z ekonomsko
                  politiko, ki jo sprejema Vlada oziroma Državni zbor in seveda s proračunom. O tem
                  je včeraj govoril tudi kolega Potrč. Mislim, da je primerno, da so to povratna
                  sredstva, ne pod pogoji kot jih imajo komercialne banke, ampak pod ugodnimi pogoji
                  in to bo zagotavljalo tudi večjo učinkovitost kot subvencije. Nisem pa za to, da
                  bi večji delež teh sredstev namenjali za investicije oziroma naložbe v javni
                  sektor, ponavljam, da so to pretežno sredstva iz podjetniškega sektorja, in da je
                  tudi najbolj učinkovito, da se jih tja vrne. Razen tega smo s posebnimi zakoni že
                  zagotovili za naše razmere relativno velika sredstva za posamezne, zlasti
                  infrastrukturne namene kot je cestni tolar, potem za druge namene v javnem
                  sektorju, šolski tolar, obrambni tolar in še nekateri drugi.</p>
               <p>Na koncu bi se pridružil opozorilom nekaterih kolegov pred nevarnostjo, da bi šli
                  v preorganiziranost s prevelikim številom skladov in bi s tem šli v rešitve, ki ne
                  bodo racionalne po eni strani, in po drugi strani je tudi nevarnost, da potem ne
                  bo dovolj koordinacije med posameznimi oblikami gospodarskega intervencionizma. To
                  je problem, s katerim smo soočeni tudi danes. Hvala.</p>
            </sp>
            <sp xml:id="SDZ1-Redna-22-1994-06-21.sp5">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Rejc.</p>
            </sp>
            <sp xml:id="SDZ1-Redna-22-1994-06-21.sp6">
               <speaker>IZIDOR REJC:</speaker>
               <p>Spoštovani člani, podpredsednik, gospe in gospodje! Včeraj, ko smo začeli točko
                  dnevnega reda o kupnini, nisem mogel povedati tudi mnenja oziroma stališč Komisije
                  za  spreminjanje lastninskega preoblikovanja.</p>
               <p>Predlog zakona je v prvi fazi in smo se za njega tudi opredelili. Smatramo, da je
                  potreben, prav je, da prihaja. Tu so tudi nekatere ugotovitve, podobno kot je
                  gospod Feri Horvat, predsednik Odbora za gospodarstvo tudi povedal, saj tudi
                  sprejemamo sklepe oziroma stališča in sklepe Odbora za gospodarstvo, razen v
                  tistem petem delu, kjer smatramo, da je avtonomnost Slovenije le možna in da bomo
                  potem  sami lahko razpolagali in povedali, kako in kam se bodo ta sredstva
                  namenila, predvsem pa za oživljanje gospodarstva. Smatramo, da je v glavnem zakon
                  nekako v redu, razen v tistem, da se mora bolj tesno in dosledno držati 33. člena
                  zakona o lastninskem preoblikovanju, in sprememb in dopolnitev, kar pomeni, da se
                  določene stvari bolj precizira, predvsem pa tudi, da se pripravi materialna
                  bilanca vseh teh sredstev, ki so od začetka zakona o lastninskem preoblikovanju do
                  sedaj, do uveljavitve tega zakona, zbrana na račun kupnine. Vidi se, koliko
                  sredstev je sedaj že preteklo v sklad za razvoj.</p>
               <p>Potem je tu vprašanje vojne odškodnine in kriterijev. Ureditev Sklada za
                  regionalni razvoj in tudi kriterijev, da naj bo tudi predvidena revizija in
                  kontrola skladov. Glavna pripomba je bila v tistem zadnjem delu 6. točke, ki
                  govori o drugih namenih. Teh 12% smatramo, da naj se razdelijo pač na ustrezne
                  sklade in namene, kot določa 33. člen. Drugače pa je bilo na koncu povedano, da
                  predlagatelj prouči za drugo obravnavo tudi možnosti za to, ali se lahko določena
                  sredstva namenijo za Slovenski odškodninski sklad. Drugače pa to komisija podpira.
                  Hvala.</p>
            </sp>
            <sp xml:id="SDZ1-Redna-22-1994-06-21.sp7">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Nihče.)</stage></p>
               <p>Splošno razpravo s tem zaključujem.</p>
               <p>Prehajamo na obravnavo in odločanje o stališčih in sklepih, in sicer imamo predlog
                  stališč in sklepov v poročilu Komisije za spremljanje in nadzor lastninskega
                  preoblikovanja družbene lastnine, datum 16.06.1994. Imamo predlog stališč in
                  sklepov Odbora za gospodarstvo, datum 10.06.1994. Ti dve poročili imate vsi na
                  klopi. Imamo predlog dodatnih stališč poslanske skupine Slovenske ljudske stranke,
                  ki ga še nismo dobili na klop in bom to prebral.</p>
               <p>Dodatni stališči k 2. točki stališč in sklepov Komisije za spremljanje in nadzor
                  lastninskega preoblikovanja družbene lastnine. Predlagatelj naj v zakonu predvidi
                  poseben nacionalni program, ki bo natančno opredeljeval namene za porabo kupnine
                  iz 4. člena. Kupnina za namene iz 4. člena, ki je predvidena, da se v obsegu,
                  določenem v 6. členu, hrani na posebnih evidenčnih računih pri Skladu Republike
                  Slovenije za razvoj, o uporabi katere odločajo neposredna pristojna ministrstva,
                  naj se prenese v državni proračun. Želi kdo o predlogih stališč in sklepov obeh
                  odborov in dopolnilnih stališč razpravljati? Gospod Rejc.</p>
            </sp>
            <sp xml:id="SDZ1-Redna-22-1994-06-21.sp8">
               <speaker>IZIDOR REJC:</speaker>
               <p>Gospod podpredsednik, gospe in gospodje! To stališče, ki si ga sedaj prebral, je
                  stališče, ki seveda govori o tem, da naj se vsa sredstva prenesejo v proračun, in
                  da se seveda pred tem pripravi nacionalni program. Tudi to smo obravnavali na
                  komisiji in menili, da se je potrebno držati zakona o lastninskem preoblikovanju
                  in seveda tistih dopolnjenih določil, ki smo jih s spremembami in dopolnitvami
                  sprejeli. Ker proces teče, menim, da je potrebno zakon, bi rekel, v tem smislu
                  sprejeti, kot smo tudi predlagali v drugi točki naših stališč in sklepov in smo
                  seveda tudi naložili  predlagatelju, da prouči tudi te možnosti, kot si jih sedaj
                  prebral, pa za drugo obravnavo pripravi bolj nedvoumno in jasno razdelitev teh
                  sredstev in seveda čimprejšnje koriščenje in porabo. Bojim pa se, da bi recimo ob
                  tem, da se zahteva nacionalni program ob vseh programih, ki jih imamo tukaj v
                  parlamentu, človek počasi prišel do prepričanja, da se namenoma tudi zavlačuje,
                  ker običajno to traja mesece in mesece, in nikoli nismo zadovoljni z njim,
                  sredstva pa pritekajo in mislim, da je prav, da se ne razpolagajo tam, kjer morda
                  ni bilo rečeno v zakonu, se pravi v Skladu za razvoj, ampak da se razporedijo po
                  določenih kriterijih in namenih, kamor smo se tudi odločili, ko smo sprejemali
                  zakon o lastninskem preoblikovanju. Hvala.</p>
            </sp>
            <sp xml:id="SDZ1-Redna-22-1994-06-21.sp9">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati o predlogih stališč in sklepov?
                     <stage>(Nihče.)</stage> Prešli bomo na odločanje, in sicer bi najprej odločali
                  o prvem sklepu matičnega delovnega telesa, to je sklep, ki se glasi: "Predlog
                  zakona o uporabi sredstev pridobljenih iz naslova kupnine na podlagi zakona o
                  lastninskem preoblikovanju podjetij - prva obravnava je primerna podlaga za
                  pripravo zakona za drugo obravnavo. Ugotovimo sklepčnost! <stage>(58
                     prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je prvi sklep sprejet.</p>
               <p>Sedaj bi prešli k odločanju o predlogu dodatnih stališč, ki jih predlaga poslanska
                  skupina Slovenske ljudske stranke. Ti dodatni predlogi se nanašajo, oziroma dodajo
                  stališčem pod 2. točko predlogov stališč matičnega delovnega telesa. Ker teh
                  dodatnih stališč nimate na klopi, oziroma se ta trenutek delijo, jih bom ponovno
                  prebral: <q>"Dodatni stališči k 2. točki stališč in sklepov Komisije za spremljanje
                  in nadzor lastninskega preoblikovanja družbene lastnine. Predlagatelj naj v zakonu
                  predvidi poseben nacionalni program, ki bo natančno opredeljeval namene za porabo
                  kupnine iz 4. člena. Kupnina za namene iz 4. člena, ki je predvidena, da se v
                  obsegu, določenem v 6. členu hrani na posebnih evidenčnih računih pri Skladu
                  Republike Slovenije za razvoj, o uporabi katere odločajo neposredno pristojna
                  ministrstva, naj se prenese v državni proračun."</q> Ugotovimo sklepčnost! <stage>(67
                     prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(41
                     poslancev.)</stage></p>
               <p>Ugotavljam, da ti dve dodatni stališči Poslanske skupine Slovenske ljudske stranke
                  nista sprejeti.</p>
               <p>Sedaj bomo odločali o 2. točki stališč in sklepov matičnega delovnega telesa, ki
                  jih imate v poročilu. Če dovolite, ker gre za 9 alinei, da jih ne berem. Glasovali
                  in sprejemali bomo skupaj o vseh alineah, v kolikor kdo ne ugovarja takemu načinu
                  odločanja.</p>
               <p>Lahko preidemo na glasovanje? Glasovali bomo o 2. točki predlogov stališč in
                  sklepov matičnega delovnega telesa. Ugotovimo sklepčnost! <stage>(64
                     prisotnih.)</stage></p>
               <p>Kdo je za? <stage>(56 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je 2. točka stališč matičnega delovnega telesa sprejeta.</p>
               <p>Prehajamo na odločanje o dopolnilnih stališčih Odbora za gospodarstvo, in sicer
                  imamo stališča, o katerih bomo odločali; stališče, predlog stališča pod točko 2.,
                  3. in 4. Ta tri stališča, matično delovno telo podpira. In stališče pod 5. točko,
                  ki ga matično delovno telo ne podpira. Odločali bomo o vsakem stališču posebej.
                  Najprej dajem na glasovanje stališče pod 2. točko. Sprašujem, če je potrebno
                  brati, ali imate pred seboj, da vemo, o čem odločamo? Prosim. V redu.</p>
               <p>Odbor soglaša s temeljnimi načeli in cilji predloga zakona, poudarja pa, da se
                  morajo vsa sredstva, pridobljena iz naslova kupnine, na podlagi zakona o
                  lastninskem preoblikovanju podjetij vrniti nazaj v gospodarstvo. Zlasti naj bodo
                  usmerjena za tiste namene, ki bodo največ pripomogli k razvoju in
                  prestrukturiranju gospodarstva, in ki bodo dali največje narodnogospodarske
                  učinke. Dajem ta predlog stališča na glasovanje. Ugotovimo sklepčnost! <stage>(48
                     prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta predlog sprejet.</p>
               <p>Naslednji predlog, na podlagi različnih strokovnih podlag <stage>(Razvojna
                     strategija Slovenije in strategija industrijske razvojne politike Slovenije in
                     drugo)</stage>, bi bilo potrebno temeljito proučiti, kako pravilno
                  prerazporediti sredstva za posamezne namene, oziroma med posamezne upravičence.
                  Državni zbor meni, da bi predlagatelj moral <stage>(v 6. členu predloga
                     zakona)</stage> večji del sredstev, pridobljenih iz naslova kupnine, nameniti
                  skladnejšemu regionalnemu razvoju in razvoju malega gospodarstva. Dajem ta predlog
                  na glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta predlog sprejet.</p>
               <p>Naslednji predlog, Državni zbor podpira načelo, po katerem se bodo sredstva za
                  posamezne namene, razen za poplačilo vojne odškodnine, dodeljevala kot povratna
                  sredstva, poudarja pa, da morajo biti pogoji <stage>(višina obrestne mere, rok in
                     drugo)</stage>, pod katerimi se bodo dodeljevali, ugodnejši od pogojev
                  komercialnih bank. Dajem ta predlog na glasovanje.</p>
               <p>Ugotovimo sklepčnost. Gospod Henigman, obrazložitev glasu.</p>
            </sp>
            <sp xml:id="SDZ1-Redna-22-1994-06-21.sp10">
               <speaker>BENJAMIN HENIGMAN:</speaker>
               <p>Spoštovani, dober dan! Ta zadnji sklep se mi zdi nekoliko ozek. Po razpravi na
                  Komisiji za lastninsko preoblikovanje smo predvideli možnost, da se sredstva iz
                  kupnine namenijo tudi Slovenskemu odškodninskemu skladu. Če sprejmemo ta sklep,
                  potem ne bo za ta sklad veljalo, da so ta sredstva nepovratna, kar pa v bistvu so,
                  tako da bi bilo potrebno ali glasovati proti temu, ali pa razširiti poleg tega
                  sklada tudi za Slovenski odškodninski sklad. Hvala.</p>
            </sp>
            <sp xml:id="SDZ1-Redna-22-1994-06-21.sp11">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ta trenutek je faza odločanja, obrazložitev glasu, sprememba ni več
                  možna. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je predlog sklepa sprejet.</p>
               <p>Na glasovanje dajem naslednji predlog. Predlagatelj naj prouči skladnost predloga
                  zakona s pravili GATT in Evropske unije v zvezi z njunimi omejitvami subvencij in
                  drugih oblik državnih intervencij. Gospod Rejc, obrazložitev glasu.</p>
            </sp>
            <sp xml:id="SDZ1-Redna-22-1994-06-21.sp12">
               <speaker>IZIDOR REJC:</speaker>
               <p>Hvala gospod podpredsednik. To je tisto, kar sem tudi prej povedal v poročilu
                  komisije, da komisija tega mnenja in stališča ni sprejela, ker smo menili, da nam
                  je ta avtonomnost dana v tem zgodovinskem procesu, pa spet ne bi bili taki
                  denarji, da bi to kakorkoli rušilo te relaciji vis-ŕ-vis evropskih dimenzij. Zato
                  ne bom potrdil tega predloga. Hvala.</p>
            </sp>
            <sp xml:id="SDZ1-Redna-22-1994-06-21.sp13">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti glas? <stage>(Nihče.)</stage></p>
               <p>Prehajamo na glasovanje. Ugotovimo sklepčnost! <stage>(58 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da je predlog sklepa sprejet.</p>
               <p>S tem smo to točko izčrpali in zaključujem to točko dnevnega reda.</p>
               <p>Prehajamo na <title>24. TOČKO DNEVNEGA REDA - PRVO OBRAVNAVO PREDLOGA ZAKONA O
                     SPREMEMBAH IN DOPOLNITVAH ZAKONA O SLOVENSKEM ODŠKODNINSKEM SKLADU.</title>
               </p>
               <p>Predlog zakona je v obravnavo zboru, v imenu 6.182 podpisnikov predložilo
                  Združenje lastnikov razlaščenega premoženja ter sopredlagatelj zakona poslanec
                  Izidor Rejc. Želi predstavnik predlagateljev besedo? Gospod Rejc kot predstavnik
                  predlagateljev.</p>
            </sp>
            <sp xml:id="SDZ1-Redna-22-1994-06-21.sp14">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Pred seboj imate predlog zakona, ki
                  smo ga objavili januarja letos v Poročevalcu 2/94 in je sedaj prišel z mojim
                  podpisom na dnevni red, kakor poslovnik omogoča, na 22. sejo Državnega zbora. Vsem
                  je znano, da je zakon o denacionalizaciji že od leta 1991, in da, kot smo
                  poslušali 6. poročilo o izvajanju denacionalizacije, le-ta poteka bistveno
                  prepočasi. Ne rečem, da poteka povsod prepočasi; v glavnem pa na celem delu
                  slovenskega prostora, ker smo ugotovili, da je po številu zahtevanih zahtevkov
                  realiziranih komaj četrtina. Komisija za spremljanje in nadzor lastninskega
                  preoblikovanja je že na več sejah - predvsem pa na dveh, in na eni od zadnjih sej,
                  16.3., ko je to poročilo o denacionalizaciji obravnavala, tudi sprejela sklep, v
                  katerem vztraja pri tem, da je slovenska država subsidiarno odgovorna za Slovenski
                  odškodninski sklad. Ne bom se spuščal v detajle, kako in kaj Slovenski
                  odškodninski sklad dela, in kaj je že naredil, vemo samo to, da je bilo iz
                  poročila, ki je seveda vladno poročilo, šesto po vrsti, in sedaj pričakujemo sedmo
                  - tisto, ki je tudi povedalo, da vse stvari tečejo prepočasi in to je tudi
                  ugotovitev Državnega zbora, ko smo sprejemali sklepe glede tega.</p>
               <p>Vemo tudi, da smo sprejeli sklep Državnega zbora, da naj Vlada prej prouči
                  ustanovitev agencije za izvajanje zakona o denacionalizaciji, pa tudi to, da
                  vsepovsod srečujemo ugovore in ugotovitve, da je lastninjenje tudi zaradi
                  denacionalizacije prepočasno, in da gre to eno z drugim roko v roki, da se
                  zavedate. Gotovo da je to določena dimenzija, moram pa tudi reči, da se na
                  komisiji, ki spremlja denacionalizacijo in lastninsko preoblikovanje, prizadevamo
                  - moram reči, da se tudi Vlada na to odziva - da se sredstva primerno zagotavljajo
                  tudi za odškodninski sklad. Vi veste, da vsi zakoni, ki prihajajo pred parlament,
                  nosijo določilo, ali predlogi zakonov nosijo določilo, v katerem se vidi, da
                  poskušamo čimbolj napojiti ta sklad, ki mora seveda poravnati določene
                  nepravilnosti, določene, bom temu rekel, škodljive, posebej za lastnino v povojnem
                  času in v vseh tistih zakonih, ki so seveda pod denacionalizacijo, ali pa so
                  nacionalizacijo omogočili in seveda, da je država tista, ki mora tudi to
                  izpeljati, mislim vis-ŕ-vis evropskega gospodarsko-političnega prostora in menim,
                  da je ta zadeva, da to pomeni, vsaj tako je tudi v obrazložitvi teh razlaščencev
                  povedano, da se s tem v bistvu izenačujejo tudi s tistimi, ki so recimo bili s
                  sodnimi postopki, skratka dokazljivo razlaščeni, nekateri pa teh dokazov nimajo in
                  bodo seveda morali in se trudijo, da bi ta denacionalizacija tekla čimbolj, bi
                  rekel, hitro in komisija je spremljala lastninsko oblikovanje. Da ne bom potem še
                  enkrat hodil sem, je spejela tudi to, da delamo po rednem postopku, in naj pač
                  potem predlagatelji skupaj z Vlado  pripravlja zadevo za drugo obravnavo tako, kot
                  bo Državni zbor sprejel oziroma kot bo obravnava v Državnem zboru potekala.
                  Hvala.</p>
            </sp>
            <sp xml:id="SDZ1-Redna-22-1994-06-21.sp15">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona je obravnaval Odbor za finance in kreditno-monetarno
                  politiko kot matično delovno telo. Želi poročevalec, želi gospod Kopač besedo.</p>
            </sp>
            <sp xml:id="SDZ1-Redna-22-1994-06-21.sp16">
               <speaker>JANEZ KOPAČ:</speaker>
               <p>Hvala lepa. Odbor za finance je obravnaval ta zakon na svoji zadnji seji v petek,
                  na žalost že popoldne, tako da hudo velike ali pa hudo vnete razprave ni bilo in
                  je bil seznanjen z naslednjimi dejstvi. Predlog zakona povečuje obseg javnega
                  dolga za zelo velik znesek, vendar za nenatančno ugotovljiv znesek, vsaj v tem
                  trenutku. Predlog zakona oziroma naslov tega zakona je tudi naslov zakona, ki ga
                  je predlagala parlamentu Vlada, ki vsaj po mnenju odbora problematiko
                  razumneje</p>
               <p>ureja, vendar seveda skozi daljše časovno obdobje. Če bi bil sprejet predlog
                  zakona, kakršen je predlagan, bi po mnenju odbora prišlo do velikih zagat že pri
                  izvajanju letošnjega proračuna, sicer pa je bil odbor mnenja, da bi kazalo
                  podpreti, čeprav seveda še nismo obravnavali in to upam, še bomo, vladni predlog
                  zakona s tem naslovom, in smo zato predlagali oziroma predlagamo Državnemu zboru,
                  da predlog tega zakona, ki ga je vložilo več kot 6 tisoč podpisnikov združenja
                  ZLRP in pa gospod Izidor Rejc, torej da Državni zbor ta predlog zakona zavrne, s
                  tem je v naslednji sekundi v proceduri vladni predlog zakona z enakim naslovom.
                  Kakorkoli že, odbor predlaga Državnemu zboru, da ta predlog zakona zavrne. Moram
                  pa seveda povedati, da je bila ta odločitev na odboru sprejeta z majhno večino
                  glasov, in pričakujem, da je stvar bolj spolitizirana, čeprav bi pa rad rekel
                  mimogrede še to, gre za zakon, ki ga do sedaj v tem parlamentu še nismo imeli. Gre
                  za zakon z največjimi finančnimi posledicami, kar smo jih kdajkoli obravnavali v
                  tem parlamentu. Hvala lepa.</p>
            </sp>
            <sp xml:id="SDZ1-Redna-22-1994-06-21.sp17">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi predstavnik Vlade besedo? Gospod Rop.</p>
            </sp>
            <sp xml:id="SDZ1-Redna-22-1994-06-21.sp18">
               <speaker>MAG. TONE ROP:</speaker>
               <p>Spoštovani poslanci! Rad bi povedal, da Vlada predlogu nasprotuje. Pripravila je
                  svoj predlog, zato predlagam, da zavrnete ta predlog in seveda naložite Vladi, da
                  nastopi s svojim predlogom. Hvala.</p>
            </sp>
            <sp xml:id="SDZ1-Redna-22-1994-06-21.sp19">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želijo besedo predstavniki poslanskih skupin?  Gospod Jelinčič.</p>
            </sp>
            <sp xml:id="SDZ1-Redna-22-1994-06-21.sp20">
               <speaker>ZMAGO JELINČIČ:</speaker>
               <p>Hvala lepa in dober dan! Jaz bi še nekaj dodal k temu, da gre za zakon z
                  največjimi finančnimi posledicami, druga polovica stavka pa je, da gre tudi za
                  zakon z najbolj nedodelano obrazložitvijo, kar smo jih kdajkoli imeli v parlamentu
                  - na eni strani napisano, zakaj nekdo zahteva dve in pol milijardi nemških mark
                  slovenskega premoženja, je nesmiselno. Mislim, oz. poslanska skupina Slovenske
                  nacionalne stranke se strinja s predlogom Vlade oz. gospoda Ropa, da naj oni
                  pripravijo zakon in ga prinesejo v proceduro. Hvala lepa.</p>
            </sp>
            <sp xml:id="SDZ1-Redna-22-1994-06-21.sp21">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lenič.</p>
            </sp>
            <sp xml:id="SDZ1-Redna-22-1994-06-21.sp22">
               <speaker>JOŽE LENIČ:</speaker>
               <p>Gospod podpredsednik, spoštovani poslanci in poslanke! Govorim v imenu Kluba
                  liberalne demokracije. Torej, mi tega zakona ne bomo podprli in sicer iz sledečih
                  razlogov:</p>
               <p>1. Osnovna filozofija tega slovenskega projekta, ki se mu reče vračanje
                  nacionaliziranega premoženja, je bila v tem, da se čim več premoženja vrne v
                  naravi. Mi trdimo, da bi tak zakon zelo destimulativno vplival na to osnovno
                  izhodišče. Čim odškodninski sklad dobi jamstvo države, nihče več ne bo pretirano
                  zainteresiran, da se bo za svoje premoženje boril tudi po sodiščih in ostalih
                  institucijah, ampak bo seveda izbral lagodnejšo, lažjo pot, vzel vrednostni papir,
                  za katerega jamči država kljub relativno slabemu donosu in zadeva bo končana. Mi
                  trdimo, da bi tak zakon zelo destimulativno vplival na osnovno idejo, da se
                  premoženje vrača v naravi.</p>
               <p>Premoženje oz. ta zakon bistveno vpliva na povečanje javnega dolga. Tukaj so
                  razlaščenci oz. predlagatelji zakona izračunali ob nekih optimalnih pogojih 250
                  mio DEM. Ta izračun je lahko zelo fiktiven oz. lahko drži, ali pa tudi ne, kajti v
                  tem trenutku so vsi vhodni podatki popolnoma nejasni in nikomur znani. Danes
                  praktično nimamo še niti ene odločbe, s katero bi razpolagali za obveznosti
                  odškodninskega sklada, in tako so ti vhodni podatki popolnoma nejasni, in na nek
                  način  lahko predstavljajo točno številko, lahko so pa popolna špekulacija, in z
                  250 mio pridemo tudi na milijardo, kar z drugimi besedami pomeni, da bi se naš
                  javni dolg, ki je v trenutku, ko smo dokument o javnem dolgu obravnavali v
                  Državnem zboru, predstavljal 25% BDP, ali pa 2 milijardi 800 in še nekaj dolarjev,
                  lahko poskočil tudi za več kot četrtino po pesimistični varianti, ali pa recimo za
                  dobro desetino ali malo manj po neki optimistični varianti. Se pravi, da imamo
                  danes tukaj opravka z neko zelo veliko, zelo zajetno zadevo, o kateri ne gre kar
                  tako odločiti. Ne nazadnje nas je k takšni odločitvi, da tak zakon, kot je
                  trenutno predložen, ne podpremo, vodilo tudi dejstvo oziroma pogled izven naših
                  meja. Recimo samo podatek, da so v Nemčiji kljub temu, da je obveznost na
                  prebivalca kar trikrat manjša kot naša, državna jamstva pomaknili čez leto 2000,
                  mislim, da leto 2003, govori o tem, da je v tem trenutku na tak način to
                  problematiko nemogoče urejati.</p>
               <p>Mi podpiramo, da se ta zakon danes zavrne in da se vloži vladni zakon, ki
                  reševanje tega problema ureja na bistveno bolj sprejemljiv način. Hvala lepa.</p>
            </sp>
            <sp xml:id="SDZ1-Redna-22-1994-06-21.sp23">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Redna-22-1994-06-21.sp24">
               <speaker>MIRAN POTRČ:</speaker>
               <p>Hvala lepa. Spoštovane poslanke in poslanci! V poslanski skupini Združene liste
                  nasprotujemo temu zakonu in bomo glasovali proti njemu. Priprava tega zakona, ne
                  glede na to, kdo bi po vsebini podobnega pripravil, ponovno dokazuje, kar smo
                  trdili že ob sprejemanju zakona o denacionalizaciji, da je bil to projekt, ki
                  svojih materialnih predpostavk ni imel pošteno in korektno razdelanih. Takrat so
                  bila dejstva in obljube, ki so nam bile dane s strani Vlade popolnoma drugačne,
                  kot zdaj trdijo upravičenci do denacionalizacije in zagotavljajo, da se zakon brez
                  jamstva države enostavno ne more realizirati. Če bomo naprej izvajali zakon o
                  denacionalizaciji po tej logiki, potem to ne bo projekt, ki bo koristil, ampak
                  projekt, ki bo škodil razvoju slovenskega gospodarstva. Zato mislimo, da na takšni
                  podlagi tega zakona ni mogoče sprejeti. Menimo pa, da bi bilo prav, da Vlada
                  celovito oceni problem odškodninskega sklada, da je pa pripravljena, kljub
                  politično zahtevni problematiki celovito oceniti tudi vse druge pozitivne in
                  negativne efekte načina realizacije denacionalizacije pri nas, in da zberemo
                  politično moč, da smo pripravljeni o tem enkrat razpravljati in videti, kaj
                  narediti, da bo denacionalizacija kot načelo, ki ga podpiramo tudi mi, imela
                  pozitivne učinke, ne pa povzročala tisoče konkretnih problemov, pa tudi konkretnih
                  gospodarskih škod, kakor sedanji tek nedvoumno kaže.</p>
               <p>Ob tem moram reči, da nas zaskrbljuje dejstvo, da smo recimo na podlagi sklepa, ki
                  smo ga sprejeli na Državnem zboru, da naj se v treh mesecih pripravi analiza
                  izvajanja podobne zakonodaje v drugih srednje-evropskih državah, dobili od Vlade
                  odgovor, da tega ne more storiti, in da bo zato potrebovala bistveno več časa, kar
                  samo kaže, da ni nobene pripravljenosti za resno analizo tega problema z
                  izgovorom, da naj stvari tečejo in da bodo pač potekale tako, kakor so
                  pripravljene, ne glede na to, kaj in kakšne bodo posledice na mnogih konkretnih
                  gospodarskih področjih. Upam, da bomo na tej seji Državni zbora imeli priliko
                  govoriti o posledicah vsaj na enem področju, najbrž pa bi bilo prav, da pripravimo
                  to razpravo mnogo temeljiteje.</p>
               <p>Sprejem takega zakona, kot je predlagan, bi samo pomenil izraz naše
                  nepripravljenosti, da se lotimo te težke in zahtevne naloge. Mi smo trdno
                  prepričani, da se je bo slej ko prej potrebno lotiti, sicer bomo dobili negativen
                  odziv od državljanov, ki v veliki večini način realizacije projekta, tako kot je
                  predlagan, ne podpirajo, saj vedo, da je bil sprejet izključno iz političnih
                  nagibov, ne pa zaradi ekonomskih efektov. Hvala.</p>
            </sp>
            <sp xml:id="SDZ1-Redna-22-1994-06-21.sp25">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo za poslansko skupino? Gospod Zagožen.</p>
            </sp>
            <sp xml:id="SDZ1-Redna-22-1994-06-21.sp26">
               <speaker>DR. FRANC ZAGOŽEN:</speaker>
               <p>Spoštovani zbor! Poslanska skupina Slovenske ljudske stranke je vseskozi podpirala
                  zahtevo, da Republika Slovenija prevzame jamstvo za obveznosti Slovenskega
                  odškodninskega sklada, ker je samo na ta način mogoče zares zagotoviti, da bo
                  denacionalizacija opravljena. Zakon o denacionalizaciji je sprejet, vendar se zelo
                  počasi izvaja, na mnogih področjih se ne izvaja, in prav zaradi tega bodo toliko
                  večje obveznosti, po zakonu seveda, padle na Slovenski odškodninski sklad. Iz te
                  ocene finančnih sredstev obveznosti državnega proračuna, ki jih prinaša ta zakon,
                  izhaja, da pravzaprav združenje lastnikov razlaščenega premoženja oziroma
                  podpisniki, predlagatelji tega zakona, želijo nekaj drugega. Želijo dosledno
                  izvajanje zakona o denacionalizaciji in vračanje stvari v naravi, kjer je to
                  mogoče in s tem bi lahko bistveno, po njihovi oceni, za kakšnih 750 milijonov mark
                  zmanjšali obveznosti Slovenskega odškodninskega sklada. Ne gre za to pričakovanje,
                  da bi si razlaščenci  potem ne prizadevali za vračilo v naravi, ampak bi sprejeli
                  obveznice sklada, za katere jamči država. Gre ravno nasprotno. Radi bi na ta način
                  tudi zavezali državo, ki je seveda zavezanec v tem postopku, kakorkoli stvari
                  jemljemo, da bi poskrbela za dosledno izvajanje zakona, in bi s tem bila
                  proračunska obremenitev za pokrivanje eventualnega primanjkljaja Slovenskega
                  odškodninskega sklada čim manjša.</p>
               <p>Menimo, da bi sprejem tega zakona res pospešil denacionalizacijo in s tem tudi
                  celoten privatizacijski proces. Zato mislimo, da bi bile koristi večje kot
                  eventualna obremenitev proračuna. Teh 250 milijonov DEM, za katere naj bi proračun
                  jamčil, je navsezadnje po zakonu razdeljenih na zelo dolgo obdobje. Saj so po
                  zakonu o denacionalizaciji za obveznice predvideni zelo dolgi roki za izplačila.
                  Torej to ni enoletna, ampak 30-letna obremenitev. Če primerjamo Vzhodno Nemčijo,
                  ki naj bi to storila do leta 2003, potem gre pri nas za trikrat daljšo
                  porazdelitev te obveznosti, in to zdaj izključno na sklad, za katerega nihče ne
                  jamči in zaradi tega denacionalizacija ne teče. Mi bomo to podprli ne glede na
                  formalne pomanjkljivosti glede tega, kako je zakon pripravljen. Menimo, da se za
                  drugo obravnavo da ustrezno pripraviti. Hvala lepa.</p>
            </sp>
            <sp xml:id="SDZ1-Redna-22-1994-06-21.sp27">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo za poslansko skupino? <stage>(Nihče.)</stage> Besedo dajem
                  poslankam in poslancem. Pisnih prijav nimam. Kdo želi razpravljati? Gospod
                  Kopač.</p>
            </sp>
            <sp xml:id="SDZ1-Redna-22-1994-06-21.sp28">
               <speaker>JANEZ KOPAČ:</speaker>
               <p>Hvala lepa. Jaz bi rad rekel samo to, saj vem, da je stvar politično obarvana, ker
                  ni prav pri takem zakonu. Glejte, tudi po varianti Združenja lastnikov
                  razlaščenega premoženja bo obremenitev državnega proračuna 250 milijonov nemških
                  mark res potekalo skozi daljše časovno obdobje - pa tudi že letos oziroma v
                  prihodnjem letu. Ampak ta ocena je po mojem mnenju pristranska. Treba jo je
                  povečati, pa tudi če je ne povečamo, pomeni precejšnjo dodatno porabo. Ne bi rad
                  razlagal tukaj, kako se je recimo gospod Zagožen osebno zavzemal za zniževanje
                  obsega javnega dolga. Mi bi ga danes po metodologiji, ki je sprejeta v tem
                  Državnem zboru, povečali, recimo, če ta zakon sprejmemo, bi ga povečali za 2
                  milijardi in pol mark. Ne govorim sedaj o neposredni uporabi, o likvidnostnem toku
                  iz proračuna, ampak govorim o obsegu javnega dolga 2 milijard in pol nemških mark
                  dodatka z enim samim zakonom, z enim samim členom.</p>
               <p>Prav zanimivo je, kako se najtežje stvari, finančno najtežje,  pravzaprav
                  uzakonjajo z najkrajšimi zakoni. Prav premosorazmernost obstaja pri tem. To lahko
                  trdim iz izkušenj in še z nekaterimi drugimi zakoni.</p>
               <p>Ne bi rad razlagal, kako se je gospod Rejc zavzemal za zniževanje obsega javnih
                  financ in sem seveda obe ti dve prizadevanji, od gospoda Zagožna in od gospoda
                  Rejca, zelo podpiral. Ampak, treba je vedeti tudi to, da ta sklad želi državno
                  jamstvo. Želijo državno jamstvo tudi drugi skladi, Sklad za razvoj, Stanovanjski
                  sklad itd. Čim ga damo enemu, ni nobenega razloga, da ga ne bi dali še vsem
                  drugim, ali pa vsaj ni nobenega pametnega razloga. Lahko je politična volja
                  drugačna, samo konceptualno pa to ne gre skupaj. Bilo bi dvolično. Skratka,
                   svarim pred sprejemom tega zakona. Menim, ampak to res govorim mimo strankarskih
                  meja, ta zakon je na dolgi rok zelo škodljiv za to državo. Verjamem, da bi od
                  njega imelo 17 tisoč upravičencev nekaj, ali pa nekaj manj teh upravičencev, ki ne
                  bodo dobili premoženja v naravi, pa bi ga pač v obveznicah. Recimo, da je to
                  številka nekaj 1000. Ampak, ali lahko zaradi koristi nekaj 1000 ali tudi 17000
                  ljudi, ali še če vzamemo člane njihovih družin, ali lahko zaradi te koristi to
                  državo obremenimo dodatno za 2 milijardi in pol javnega dolga? To je velika
                  dilema. Še enkrat svarim pred tem zakonom.</p>
               <p>Menim tudi, da je produktivnejša druga pot, ki jo tudi, če ste opazili s stališča
                  naše stranke, peljemo že vsaj od decembra lanskega leta. Odškodninski sklad je
                  dejansko zelo obremenjen z obveznostmi. In odškodninski sklad je treba čimbolj
                  napolniti z različnimi oblikami premoženja, da bo sposoben odplačevati te
                  obveznosti. Sam osebno, pa tudi moja stranka oziroma njena predhodnica, smo nekoč,
                  ko se je glasovalo o tem zakonu, šli protestno ven iz takratnega parlamenta.
                  Zaradi tega, ker smo opozarjali na strašne posledice, ki bodo sledile. Te
                  posledice so sedaj tu. Sedaj imamo ta problem pred seboj. Če želimo biti resni
                  politiki, moramo problem reševati. In poskušamo ga reševati, če ste opazili, od
                  decembra dalje tako, da v vsakem zakonu, ki pride v parlament, kjer se kaj deli,
                  participiramo odškodninski sklad - pri zakonu o lastninjenju zavarovanja, pri
                  zakonu o lastninjenju igralnic, pri zakonu o uporabi kupnine itd. To so poti, kako
                  usposobiti odškodninski sklad, da bo opravljal svojo funkcijo. Nisem vesel nad
                  njegovo ustanovitvijo, ampak ker obstaja, ga je treba pač usposabljati, ne pa z
                  državnim jamstvom. To je najbolj neproduktivno, kar se nam lahko zgodi.</p>
               <p>Apeliram res mimo strankarskih meja, ker vem, da gre tukaj za zelo jasne ločnice,
                  kam gravitirajo kakšni upravičenci in podobno. Ampak ta zakon je z nacionalnega
                  vidika po moje škodljiv. Apeliram skratka tudi v osebnem imenu, kolikor stvar
                  poznam, da se glasuje proti. Predlog zakona, ki ga pa predlaga Vlada, bi stopil v
                  proceduro takoj naslednjo sekundo, če bi ta zakon zavrnili. Predlagal bom tudi
                  dodatni pisni sklep, da ga, recimo, obravnavamo že na naslednji seji Državnega
                  zbora, da ja ne bi imel kdo občutka, da se stvari ne poskuša reševati, ali pa da
                  se odlaga. Ta predlog zakona, ki ga je pripravila Vlada, po mojem mnenju v mnogo
                  razumnejši meri razrešuje ta problem, ga pa seveda prerazporedi na daljše časovno
                  obdobje. Če so potrebne še kakšne garancije v tistem vladnem zakonu, da bi se
                  pospešil postopek denacionalizacije vračanja premoženja v naravi in podobno, kar
                  je vse govoril ali opredeljeval kot problem gospod Zagožen, predlagajte takšno
                  dikcijo, ali pa dodatno dikcijo, ne pa državnega jamstva nad obveznostmi
                  odškodninskega sklada. To pa je pot, ki ne pelje nikamor drugam, kot na dolgi rok
                     <stage>(in ne govorim samo o tem skladu)</stage>, ali pa v bankrot te države.
                  Menim, da bi bilo to nekaj najbolj neproduktivnega, če bi ta zakon sprejeli. Hvala
                  lepa.</p>
            </sp>
            <sp xml:id="SDZ1-Redna-22-1994-06-21.sp29">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Zagožen.</p>
            </sp>
            <sp xml:id="SDZ1-Redna-22-1994-06-21.sp30">
               <speaker>DR. FRANC ZAGOŽEN:</speaker>
               <p>Spoštovani zbor! Moram replicirati in bi tudi apeliral na večjo korektnost gospoda
                  Kopača. Naj ne poskuša zavajati tega Državnega zbora. In to redno in rad počne.
                  Sprejem tega zakona ne pomeni, da bi sedaj povečali javni dolg za 2 milijardi in
                  pol, kar je rekel gospod Kopač. Nič od tega. Še zdaleč ne. Samo obveznosti
                  Slovenskega odškodninskega sklada so ocenjene s tem zneskom, ocenjeno pa je tudi,
                  da bo ta sklad imel vire v znesku milijardo in pol. To pomeni, da ostajajo
                  nepokrite obveznosti Slovenskega odškodninskega sklada eno milijardo, po tej oceni
                  bi oškodovanci dobili samo 60% dejanske vrednosti, za ostalih 40% ne jamči nihče.
                  Če bi bil zakon sprejet, potem bi po tej njihovi oceni bila Vlada zainteresirana,
                  da se zakon dosledno izvaja, kar bi za 750 milijonov zmanjšalo to nepokrito
                  obveznost sklada in po tej oceni - koliko je točna, lahko tudi Vlada analizira -
                  bi danes glasovali za javni dolg 250 milijonov dolarjev, ki pa je po zakonu o
                  denacionalizaciji oziroma mark, ne dolarjev, ki pa je po zakonu o
                  denacionalizaciji že razporejen na dolgo časovno obdobje in ta zakon v to sploh ne
                  posega. Saj ne skrajšuje rokov za vračila in za izplačilo obveznosti. Prav nič
                  ne.</p>
               <p>Po drugi strani, gospod Kopač, ste omenili naša prizadevanja za to, da bi bil
                  javni dolg čim manjši. Mislim, da je bilo že uspešno. Tista izredna seja ima že
                  pozitivne posledice. Vlada je očitno k zadevi pristopila potem drugače in če
                  držijo poročila, ki smo jih slišali preko javnih medijev, bo s Pariškim klubom
                  dejansko sklenjena takšna pogodba, za kakršno smo takrat rekli, da je edino
                  sprejemljiva. In ne tista pripravljenost, ki je bila takrat tudi s strani gospoda
                  Kopača, da bi plačali namesto kakih največ 400 milijonov dolarjev tudi 850 ali
                  več, ker je Pariški klub zahteval 1200 milijonov. Tam je nastala razlika, ki je
                  bistveno večja, kot je javni dolg, ki bi ga s tem zakonom priznali, in še to je
                  samo potencialni javni dolg po oceni, ki bi nastal, če odškodninski sklad zares ne
                  bi imel dovolj teh virov, o katerih je govoril gospod Kopač. Če bo država prevzela
                  jamstvo, se bo Vlada tudi potrudila, da bo našla tak postopek denacionalizacije,
                  da bodo bremena sklada čim manjša, in tudi za vire za polnjenje tega
                  odškodninskega sklada v postopku privatizacije, tako da dejansko javnega dolga iz
                  tega naslova niti nujno ne bo, ampak samo potencialno.</p>
            </sp>
            <sp xml:id="SDZ1-Redna-22-1994-06-21.sp31">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Omerza.</p>
            </sp>
            <sp xml:id="SDZ1-Redna-22-1994-06-21.sp32">
               <speaker>MAG. IGOR OMERZA:</speaker>
               <p>Hvala. Saj, če tega ne bo, potem sploh ne razumem, zakaj se toliko zavzemate za to
                  jamstvo, če pravite, da tega verjetno ne bo, da je to samo potencialno, ampak
                  kakorkoli, poglejte, na takšnem listu papirja imamo potne dnevnice za 1000 mark,
                  ki so bolj obrazložene, kot tole, bom rekel, premetavanje 100 milijonov mark, za
                  katere so viri popolnoma nejasni. In seveda na ta način to sprejemati - dejansko
                  pomeni, da ne vem, o čem razpravljamo - oziroma razpravljamo o zelo nevarnih
                  zadevah, in bi sprejem tega predloga lahko ogrozil državne finance in tudi
                  funkcioniranje te države, ker gre dejansko za ogromne zneske, in se mi zdi ta
                  predlog v nekem smislu - tudi tisti, ki ga podpirajo - se mi zdi lahkomiseln.
                  Zanima pa me tudi, kako bodo glasovali koalicijski partnerji, ker je vendarle
                  Vlada proti temu predlogu zakona, in glede na izjave, da lahko zagotovijo za
                  vladne predloge 15 ljudi v krščanski demokraciji, me zanima, kako se bo to
                  izteklo.</p>
            </sp>
            <sp xml:id="SDZ1-Redna-22-1994-06-21.sp33">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Rejc.</p>
            </sp>
            <sp xml:id="SDZ1-Redna-22-1994-06-21.sp34">
               <speaker>IZIDOR REJC:</speaker>
               <p>Predsednik, gospe in gospodje! Mislim, da pri vsaki stvari, katerakoli je na
                  dnevnem redu, velja neka logika ali pa neka poštenost. Prvič, menim, da je, ne
                  menim, vsi vemo, da je slovenski zakon o denacionalizaciji dve leti in pol v
                  veljavi in mislim, da je ta zakon eden tistih, ki bi gotovo  že zdavnaj moral biti
                  mnogo dlje, in da tukaj ni nobene preke politične note v tem, ker se preprosto
                  gremo pravno državo, in če se gremo pravno državo, potem delajmo v tej smeri.
                  Raztezati te številke sem in tja - vsak ima svoje milijarde v glavi ali pa jih tu
                  podaja - mislim, da to nima smisla, mislim vsaj z vidika poslušanja se mi zdi malo
                  smešno.</p>
               <p>Glede javnega dolga, ki smo ga obravnavali leta 1992, ko smo se šli sanacijo bank
                  in podobno, vemo, kakšen je bil takrat sprejet. Vemo tudi, da se je po tistem
                  marsikaj spremenilo; vemo tudi, da bi bilo verjetno potrebno kakšno stvar slišati
                  na tem področju, kako bo ta javni dolg  manjši, kot je bil takrat predviden. Vemo
                  tudi, da so določeni sklepi, določeni zakoni že tudi bistveno razrešili problem
                  bank in seveda tistih bank, ki naj bi šle v sanacijo. Menim, da je doslej obdelava
                  teme javnega dolga bila vedno tema individualne odgovornosti, da je pa tukaj, bi
                  rekel tema, ki je primer državne odgovornosti. Samo ta razlika je. Potem, ko se
                  bomo šli sanacije podjetij, sanacije bank in podobno, bomo vedno lahko našli
                  priimek in ime, kdo je bil takrat in kaj je odveč, ali sta bila dva, trije ali pet
                  ali deset, ali pa samo eden, medtem pa je država takrat v tistih svojih nadzorih
                  nekaj napravila, kar ne bi smela napraviti in to je tisto. Samo to je vse, o čemer
                  sem to zadevo podpisal, in ker po dveh letih in pol razreševanja problemov
                  denacionalizacije stvari prepočasi tečejo, potem smo menili, sem menil, da je
                  prav, da ta zadeva gre na dnevni red in se seveda obravnava in mislim, da je, da
                  to ni nič drugega, kot samo to, da se zagotovi pravni red v tej ljubi slovenski
                  mladi državi. Hvala.</p>
            </sp>
            <sp xml:id="SDZ1-Redna-22-1994-06-21.sp35">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Geržina.</p>
            </sp>
            <sp xml:id="SDZ1-Redna-22-1994-06-21.sp36">
               <speaker>MIROSLAV GERŽINA:</speaker>
               <p>Hvala lepa, gospod predsedujoči. Spoštovani zbor! Pred dnevi smo podpisali
                  konvencijo o človekovih pravicah in to zahtevano in z grožnjo, da bo interpelacija
                  za ministra za zunanje zadeve, če ne bo pripravljena in podpisana. Mislim, osnova
                  za ta zakon je tudi v človekovih pravicah. Mislim, danes razlagati o tem, kako bo
                  povečan javni dolg te države do neznosne višine, se je treba spomniti, kako je
                  problem nastal. Prišli so zvečer, ali pa čez dan, ponavadi zvečer, vzeli so
                  prostost, življenje, vzelo se je tudi premoženje. Predhodnica te države, ki jo
                  predstavljamo tudi mi, je gospodarila s tem premoženjem. To je pač treba vzeti v
                  zakup in ne reči, da denarja ni. Denar je, ker so gospodarili s tem premoženjem in
                  delali dobiček itn. Gre pa zdaj samo za to, da nekateri, ko govorim o človekovih
                  pravicah, ki bodo imeli srečo, dobijo vrnjeno v naravi, kot je predlagano, in kot
                  je gospod Lenič rekel in se z njim strinjam - čim več je treba vrniti v naravi,
                  tako kot je bilo vzeto. Drugi bodo dobili pa lahko tudi brezvredne  vrednostne
                  papirje, in če ni garancije države, ima lahko odškodninski sklad denar in pomeni
                  njegov papir nekaj, ali pa tudi ne.</p>
               <p>Razumem ugovor Vlade, ki smo ga dobili danes na klop, kjer govori, da ima ta sklad
                  možnosti, da bo imel velika sredstva in da ni nobenega strahu, da ne bi mogel
                  izpolniti vseh tistih zahtev, ki so dane s strani razlaščencev, in s tem, da tudi
                  razumem, da je pač v korist, v širšo korist, da se nekatere zadeve rešijo na
                  takšen način, da se da v papirjih, in da bi se dejansko delala škoda in da v
                  obojestransko zadovoljstvo pride do vračanja v vrednostnih papirjih, za katere
                  garantira država. Tukaj ni nobenega strahu, kar Vlada govori in potem nazadnje
                  reče, da ni za to, da garantira, da samo garantira za tisto, kar na prejšnji
                  strani govori; da je  predvideno ogromno denarja in da ne bo problemov, in
                  govoriti o ne vem kakšnem javnem dolgu itn., ki pa, navsezadnje, o tem so že
                  govorili predhodniki, gre za 20 let in se porazdeli in to ni taka velika številka,
                  tudi če bi morali nenazadanje vse plačati. Plačali smo nenazadnje javni dolg tudi
                  nekaterim, ki so gospodarili s temi odvzetimi posestvi, pa je šlo v javni dolg. Pa
                  smo kar enostavno sprejeli, vključno s tistimi, ki so danes proti temu, da se
                  nekaterim, ki so jim pred časom vzeli, da se jim to tudi vrne. Mislim, to pa res,
                  ali je politično, ali ni politično, ne vem; ampak mislim, da je dejstvo in
                  pošteno, da če je predhodnica to naredila, naj ta država, ki je prišla za njo,
                  povrne to tako, kot je treba in to tako, da bi bili, kolikor se da, ti ljudje
                  enakopravni, ki so bili prizadeti; in ta zakon, ki je dan v proceduro, mislim, da
                  to dela. Saj je raztegnjen na 20 let, denar je na razpolago kot zagotavlja
                  Vlada,</p>
               <p>in to je primerna oblika, da se tiste krivice, ki so bile v tem primeru, pravično,
                  kolikor se da, popravijo. Ne glede na to, da je nekdo spomnil na koalicijo, ga bom
                  spomnil, da v koalicijski pogodbi piše, da bomo popravili krivice in da je to
                  čisto sprenevedanje, ko govori, kako bo kdo glasoval.</p>
               <p>Naj si pogleda, kako je včeraj kdo glasoval. Hvala lepa.</p>
            </sp>
            <sp xml:id="SDZ1-Redna-22-1994-06-21.sp37">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Želi še kdo besedo? <stage>(Nihče.)</stage> Zaključujem splošno razpravo.
                  Prehajamo na obravnavo stališč in predlogov sklepov matičnega delovnega telesa.
                  Proceduralno.</p>
            </sp>
            <sp xml:id="SDZ1-Redna-22-1994-06-21.sp38">
               <speaker>IGNAC POLAJNAR:</speaker>
               <p>Hvala lepa gospod predsedujoči! V imenu poslanske skupine predlagam 20 minut
                  odmora. Hvala lepa.</p>
            </sp>
            <sp xml:id="SDZ1-Redna-22-1994-06-21.sp39">
               <speaker>PODPREDSEDNIK MIROSLAV MOZETIČ:</speaker>
               <p>Sejo nadaljujemo ob 11.50 uri.</p>
            </sp>
            <stage type="time">(Seja je bila prekinjana ob 11.30 uri in se je nadaljevala ob 12.03
               uri.)</stage>
            <sp xml:id="SDZ1-Redna-22-1994-06-21.sp40">
               <speaker>PODPREDSEDNIK MIROSLAV MOZETIČ:</speaker>
               <p>Prosim, da ugotovimo prisotnost. Ugotavljam, da je 49 prisotnih, smo sklepčni in
                  lahko nadaljujemo z delom. Želi morda gospod Polajnar kaj povedati po odmoru?
                     <stage>(Ne.)</stage></p>
               <p>Torej, splošno razpravo smo zaključili. Prehajamo na obravnavo stališč in sklepov.
                  Poročilo matičnega delovnega telesa Odbora za finance in kreditno monetarno
                  politiko ste prejeli, to je poročilo z dne 20.6.1994. Predlaga sklep na osnovi
                  navedenega. Torej, Odbor Državnega zbora za finance in kreditno-monetarno politiko
                  predlaga Državnemu zboru, da predloga zakona o spremembah in dopolnitvah zakona o
                  Slovenskem odškodninskem skladu v prvi obravnavi ne sprejme.</p>
               <p>Želi kdo o tem predlogu sklepa razpravljati? Je precej <q>"šundra"</q>, bi rekel lepo po
                  slovensko. Torej, ponovim še enkrat, matično delovno telo predlaga Državnemu
                  zboru, da Odbor Državnega zbora za finance in kreditno monetarno politiko predlaga
                  Državnemu zboru, da predloga zakona o spremembah in dopolnitvah zakona o
                  Slovenskem odškodninskem skladu v prvi obravnavi ne sprejme.</p>
               <p>Želi kdo o tem predlogu razpravljati? Gospod Zagožen. Prosim, dvignite roko, ni
                  treba  živčno tolči po klopi.</p>
            </sp>
            <sp xml:id="SDZ1-Redna-22-1994-06-21.sp41">
               <speaker>DR. FRANC ZAGOŽEN:</speaker>
               <p>Spoštovani zbor! Druga možnost je seveda, če ta sklep zavrnemo, da bo zakon
                  sprejet. Mislim, da je prav, da ta zakon sprejmemo, ker bo zagotovo pospešil
                  denacionalizacijo in privatizacijo, in zagotovo ne v škodo države. Zaradi tega bom
                  glasoval proti predlogu odbora. Hvala.</p>
            </sp>
            <sp xml:id="SDZ1-Redna-22-1994-06-21.sp42">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati? <stage>(Nihče.)</stage> Prehajamo na
                  odločanje o predloženem sklepu, ki ga predlaga matično delovno telo. Ugotovimo
                  sklepčnost! <stage>(66 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da je predlog matičnega delovnega telesa sprejet.</p>
               <p>S tem je tudi zaključena ta točka in tudi zakonodajni postopek je po tem predlogu
                  zaključen.</p>
               <p>Gospod Kopač je predlagal, da sprejmemo sklep, da Državni zbor vladni predlog
                  zakona o spremembah obravnava na naslednji seji. Ta predlog bomo posredovali
                  kolegiju predsednika, ko bo določal dnevni red za prihodnjo sejo. Ja, 24. točko
                  smo s tem zaključili.</p>
               <p>25. točka - predlog zakona o računskem sodišču - druga obravnava in 26. točka -
                  predlog zakona o agenciji republike Slovenije za plačilni promet, nadziranje in
                  informiranje - druga obravnava. Nekatere poslanke, ki so opravičeno odsotne in bi
                  želele v tej razpravi sodelovati, so predlagale, da bi te dve točki preskočili. Če
                  nihče temu ne nasprotuje, bi te dve točki preskočili in prešli na 27. točko.</p>
               <p>Prehajamo na <title>27. TOČKO DNEVNEGA REDA - NA PRVO OBRAVNAVO PREDLOGA
                     CARINSKEGA ZAKONA</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo? <stage>(Želi.)</stage></p>
            </sp>
            <sp xml:id="SDZ1-Redna-22-1994-06-21.sp43">
               <speaker>MILOJKA KOLAR:</speaker>
               <p>Gospod predsednik, spoštovane poslanke in poslanci! Državni zbor danes začenja
                  obravnavo enega treh osnovnih zakonskih tekstov, ki tvorijo pravni okvir
                  carinskega sistema. Zakon o carinski službi, ki predstavlja temelj za organizacijo
                  carinske službe, je bil že sprejet leta 1991. Predlog carinskega zakona
                  predstavlja temeljni predpis o pravicah in obveznostih udeležencev v carinskem
                  postopku in o oblikah carinskih postopkov ter drugih ravnanj z blagom, ki jih je
                  mogoče izvesti za posamezno blago. Vlada pa pripravlja že tudi predlog zakona o
                  carinski tarifi, ki bo opredeljeval konkretne obremenitve posameznih vrst blaga s
                  carinskimi dajatvami. S sprejemom teh dveh predpisov bo zaokroženo zakonodajno
                  delo pri pripravi slovenskega carinskega sistema v celoti.</p>
               <p>Predlog carinskega zakona povzema v Evropski uniji poznane  rešitve glede vodenja
                  carinskih postopkov in pravic ter obveznosti udeležencev v postopkih pred
                  carinskimi organi. Poleg predpisov Evropske unije s tega področja pa smo
                  upoštevali tudi druge mednarodne carinske konvencije, ki so univerzalnega značaja.
                  V zakon smo povzeli tiste konvencije, ki same neposredno niso uporabljive, druge
                  pa se bodo lahko uporabljale neposredno, seveda če so ratificirane oziroma
                  uveljavljene v Sloveniji v skladu z veljavnimi predpisi.</p>
               <p>Predlog carinskega zakona prinaša pomembne novosti v carinski postopek, ki naj bi
                  pripomogle predvsem hitrejšemu rednemu carinskemu postopku, vendar se istočasno
                  ukrepijo pristojnosti naknadne kontrole, ki jo izvajajo carinski organi.</p>
               <p>Nadalje smo pri pripravi predloga zakona primarno upoštevali zaščitno funkcijo
                  carinskih dajatev in šele v drugi vrsti njihovo fiskalno funkcijo. V skladu s tem
                  načelom je s carinskimi dajatvami obremenjeno le tisto uvoženo blago, ki v
                  Sloveniji pride v prost promet. Med drugimi načeli, ki smo jih podrobneje
                  opredelili v uvodu k predlogu carinskega zakona, moramo še posebej izpostaviti
                  zahtevo, da se carinski postopek čimbolj poenostavi in uskladi s sodobnimi
                  tehničnimi rešitvami. Predlog carinskega zakona predstavlja zakonsko podlago za
                  izvajanje raznovrstnih poenostavitev predvsem glede vlaganja carinskih deklaracij
                  za uporabo sodobnih tehničnih pripomočkov.</p>
               <p>Konkretno uvajanje novih rešitev v carinske postopke pa bo odvisno tudi od
                  sredstev, ki bodo na razpolago za opremljanje carinskih organov s tehničnimi
                  sredstvi, in usklajenosti teh sredstev s tistimi, ki jih uporabljajo udeleženci v
                  carinskem postopku.</p>
               <p>V okviru carinskih postopkov zakon poleg postopka sprostitve blaga v prost promet,
                  to je postopka rednega uvoza, pozna še carinske postopke z ekonomskim učinkom,
                  tranzitni in izvozni carinski postopek.</p>
               <p>Poleg teh postopkov zakon posebej še obravnava ravnanje z blagom od trenutka vnosa
                  blaga na carinsko območje Slovenije, pa do trenutka določitve carinskega postopka
                  oziroma druge carinsko dovoljene rabe ali uporabe blaga. Med drugimi carinsko
                  dovoljenimi rabami oziroma uporabami blaga zakon najbolj podrobno obravnava vnos
                  blaga, in ravnanje z blagom v prostih carinskih conah, manj podrobno pa še
                  reeksport, ter uničenje blaga pod carinskim nadzoroma.</p>
               <p>Pri presoji predloga carinskega zakona je treba imeti pred očmi tudi spremembe, ki
                  jih bodo v carinskem sistemu povzročili sporazumi o conah proste trgovine, in
                  bodoči asociacijski sporazumi z Evropsko unijo. S temi sporazumi se bo pomen
                  carinskih dajatev kot instrumenta zaščite blaga domače proizvodnje bistveno
                  zmanjšal, hkrati pa se bo povečal tudi zaščitni element načina vodenja samih
                  carinskih postopkov.</p>
               <p>Tudi zato, da bi se lahko fleksibilno prilagajali potrebam zaščite domače
                  proizvodnje preko carinskih postopkov, zakon uvaja posamezna pooblastila Vlade, ki
                  je pristojna za izvajanje zaščitne politike. S tem raste pomen podzakonskih aktov,
                  ki bodo pripravljeni na podlagi tega carinskega zakona. Tudi ti bodo nadaljevali
                  osnovni namen zakona, da se postopki čim bolj uskladijo s postopki, ki jih poznajo
                  v drugih zahodno evropskih državah, ter da se zagotovi ustrezno ravnotežje med čim
                  hitrejšim tekom carinskih postopkov, ter nujna kontrola prometa blaga čez državno
                  mejo.</p>
               <p>Prav z namenom, da bi udeležencem v carinskih postopkih omogočili, da se še pred
                  uveljavitvijo novega carinskega zakona seznanijo tako z zakonom, kot tudi s
                  podzakonskimi akti, ki bodo pripravljeni na njegovi podlagi, je Vlada v predlogu
                  zakona predlagala daljše prehodno obdobje med sprejetjem zakona in njegovo
                  uveljavitvijo. To je osnovni predpogoj, da bi zakon v praksi lahko resnično
                  zaživel, zato bo Vlada tudi v nadaljnjem zakonodajnem postopku vztrajala, da se
                  zakon ne uveljavi prej, kot tri mesece po njegovem sprejetju v Državnem zboru.
                  Hvala.</p>
            </sp>
            <sp xml:id="SDZ1-Redna-22-1994-06-21.sp44">
               <speaker>PODPREDSEDNIK MIROSLAV MOZETIČ:</speaker>
               <p>Državni sekretarki Milojki Kolar najlepša hvala za predstavitev.</p>
               <p>Predlog zakona je obravnaval Odbor za finance in kreditno-monetarno politiko kot
                  matično delovno telo. Gospod Kopač, predsednik odbora ima besedo.</p>
            </sp>
            <sp xml:id="SDZ1-Redna-22-1994-06-21.sp45">
               <speaker>JANEZ KOPAČ:</speaker>
               <p>Hvala lepa. Obravnava v tem zakonu je minila praktično konsenzualno. Predlagamo
                  vam devet stališč in tri sklepe. S temi stališči in sklepi smo povzeli, vsaj
                  prepričani smo, čisto vse razprave, kolikor jih je bilo iz katerekoli stranke, ali
                  pa iz kateregakoli združenja, na primer iz Gospodarske zbornice in podobno.</p>
               <p>Menim, da bi bilo prav, da vse podprete, ne zdi se mi noben problematičen in ne
                  pričakujem zapletov.</p>
               <p>Kar pa se tiče predloga dodatnih sklepov in dodatnih stališč in sklepov, ki so jih
                  kasneje  vložili še predstavnik Samostojne poslanske skupine, gospod Lap in
                  poslanca gospod Sisinger in Černelič, v imenu odbora o njih ne morem reči nič,
                  lahko rečem samo to, da smo predlog sklepa gospoda Lapa, ki se nanaša na
                  samostojno carinarnico, zavrnili, tistega smo takrat že imeli pred seboj, gre za
                  samostojno carinarnico v Kranju; drugih, teh dodatnih seveda ne.</p>
               <p>Kakorkoli že, predlagam, da sprejmete stališča odbora, ki, za vsa sem prepričan,
                  zakonski tekst še izboljšujejo. Hvala lepa.</p>
            </sp>
            <sp xml:id="SDZ1-Redna-22-1994-06-21.sp46">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik sekretariata za zakonodajo? <stage>(Ne
                     želi.)</stage> Želijo besedo predstavniki poslanskih skupin? <stage>(Ne želi
                     nihče.)</stage> Besedo dajem poslankam in poslancem. Želi kdo besedo? Gospod
                  Lap.</p>
            </sp>
            <sp xml:id="SDZ1-Redna-22-1994-06-21.sp47">
               <speaker>SAŠO LAP:</speaker>
               <p>Hvala za besedo. Čisto zaradi korektnosti bi rad pojasnil glede te samostojne
                  carinarnice v Kranju. Predlagal sem jo na odboru. Res je, na odboru ta stvar ni
                  bila izglasovana - z dvema glasovoma za in štirimi proti. Gre pa za dosti pomembno
                  stvar, čisto z gospodarskega vidika. V Kranju je samo izpostava. Predlagal sem, da
                  se organizira, formira samostojna carinarnica, podobno kot je po informacijah
                  Vlade v Sloveniji še ostalih 9 samostojnih carinarnic in preko 60 izpostav. Zaradi
                  čisto preprostega razloga, Kranj je gospodarsko regijsko središče. Lahko vam povem
                  tudi iz lastnih izkušenj, da blago na izpostavi, ki je drugorazredna; leži
                  predolgo časa. Od tega ima v končni fazi tudi država, ki se tako rada sklicuje na
                  racionalnost, prav malo koristi oziroma celo izgubo. In sklicevati se na to, da je
                  pač potrebno, in tak je bil tudi sklep, naj povem, pod 12. točko, ne samo članom
                  odbora, ampak celemu Državnemu zboru, da je pač naloga Vlade, da do druge
                  obravnave predloga carinskega zakona pripravi pregled vseh carinarnic in carinskih
                  izpostav v Sloveniji ter prouči ekonomsko upravičenost ustanovitve samostojne
                  carinarnice v Kranju.</p>
               <p>Reči si upam celo več - treba je tudi dodatno pogledati ekonomsko upravičenost teh
                  9, ki so že, za katere dvomim, da so po regijskih centrih. En sam argument, ki ga
                  bom povedal, zakaj vztrajam in bom vztrajal, da je samostojna carinarnica v
                  Kranju, poleg tega, ki sem ga že navedel, da je to regijsko središče, ki pomembno
                  prispeva k ekonomskemu in gospodarskemu uspehu regije in celotne Slovenije. Tudi
                  to, da stroški, ki nastanejo s tem, ko leži ta material predolgo časa na
                  carinarnici, kot sem že povedal zaradi samega nivoja izpostave, so v končni fazi
                  zagotovo višji, kot ustanovitev samostojne carinarnice z vso tehnično opremo, ki
                  jo danes poznamo.</p>
               <p>Javno moram povedati, da sem govoril z gospo, ki vodi to izpostavo, in je bila
                  načelno proti, ker jo skrbi, kaj vse bo to pomenilo, dodatno zaposlovanje itd.
                  Ostro sem protestiral. V dobi računalništva, v dobi računalnikov, ki so lahko v
                  mreži, ne smemo razmišljati o tem, da bomo zaposlovali nove ljudi, ampak o tem, da
                  bomo nabavili nove računalnike, jih ustrezno povezali in temu primerno se ne bo
                  dogajalo to, kar se je zgodilo meni osebno, ko sem uvažal neke stvari, ko mi je
                  carinik na meji pomolil listek napisan z roko. Vztrajal sem, da mi pove, po
                  katerem Uradnem listu, po katerem členu me lahko tako servisira, nakar se je
                  možakar izgubil in ni znal potegniti iz računalnika stvari, ker stvari ne
                  funkcionirajo.</p>
               <p>Hočem povedati naslednje, da z vso tehniko, ki jo imamo na razpolago, ne sme biti
                  tukaj dvoma o ekonomski upravičenosti, neopravičenosti. To je treba vendar
                  pogledati v končni fazi, mislim, da bo stvar bolj racionalna, če te stvari malo
                  bolj strokovno pogledamo. Zato bom na tem vztrajal, ne glede na to, kako je odbor
                  glasoval - v drugi obravnavi bom podal ob tem primeren amandma.</p>
            </sp>
            <sp xml:id="SDZ1-Redna-22-1994-06-21.sp48">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač.</p>
            </sp>
            <sp xml:id="SDZ1-Redna-22-1994-06-21.sp49">
               <speaker>JANEZ KOPAČ:</speaker>
               <p>Hvala lepa. Da ne bi bilo nesporazuma, gospod Lap je predlagal <q>"Predlagatelj naj
                  pripravi zakon za drugo obravnavo, vanj vključi določbo, s katero bo v Kranju
                  ustanovil samostojno carinarnico"</q>. Ta predlog je sedaj razlagal. Ta zakon,
                  carinski zakon sploh ne vsebuje nobene določbe, ki bi opredeljevala kakšno
                  carinarnico kjerkoli, torej bi bila carinarnica v Kranju v nekem členu v tem
                  zakonu edina carinarnica, ki bi bila v tem zakonu sploh omenjena. Je pa odbor
                  argumentacijo gospoda Lapa seveda upošteval in predlagal predlog sklepa, ki sem ga
                  prej tudi omenil. Je pod številko 12 in govori: <q>"Vlada Republike Slovenije naj do
                  druge obravnave predloga carinskega zakona pripravi pregled carinarnic"</q>, in pa
                  naprej, <q>"ter prouči ekonomsko upravičenost ustanovitve samostojne carinarnice v
                  Kranju"</q>. Mi smo bili mnenja, da smo s tem pravzaprav povzeli to, kar je želel
                  gospod Lap, bilo bi pa seveda res neprimerno neko temo, ki sploh ni urejena v tem
                  zakonu, samo za kranjski primer urediti v tem zakonu. Hvala lepa. Zato smo seveda
                  temu nasprotovali.</p>
            </sp>
            <sp xml:id="SDZ1-Redna-22-1994-06-21.sp50">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Sisinger.</p>
            </sp>
            <sp xml:id="SDZ1-Redna-22-1994-06-21.sp51">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Ker je predsednik matičnega odbora
                  podal poročilo, katere zadeve uvršča v svoje sklepe in stališča in posebno še v te
                  sklepe, moram povedati, da v celoti podpiram vse predložene sklepe in stališča
                  matičnega odbora, vendar sva skupaj z gospodom Černeličem ugotovila, da v 163.
                  členu vendarle nekatere zadeve manjkajo, ki so specifično vezane na gasilstvo in
                  gasilske organizacije, zato seveda predlagava, da se k stališčem in sklepom, ki
                  jih je matični odbor predložil - poslanke in poslanci seveda prosiva, da podprejo
                  tudi ta stališča - oziroma gre za sklop sklepa, ki govori o teh zadevah,
                  oprostitvah pri uvozu tiste gasilske opreme seveda, ki jo uvažajo že danes
                  gasilske zveze, občinske zveze, Gasilska zveza Slovenije in gasilstva društva. Gre
                  za specialno tehnično opremo, ki je potrebna pri tem uvozu, gre za zaščitno opremo
                  in tako dalje, ki jo prav tako seveda uvažamo, gre za vozila, ki jih pri nas doma
                  gasilsko dograjujemo in je seveda nujno potrebno, da se pri vseh teh zadevah
                  gasilske organizacije, gasilska društva oprosti vsakršnega plačila carine; kajti
                  vsa ta vozila in vsa ta oprema je namenjena izključno gasilski dejavnosti za
                  vsesplošno pomoč pri reševanju, gašenju in pri vseh drugih gasilskih nalogah.</p>
               <p>Zato seveda prosim podporo in sprejem, pri glasovanju sklepov in stališč, tudi
                  tega sklepa in stališča, da bo predlagatelj v 163. člen vgradil do drugega branja
                  tudi te zadeve, ki so v tem predlogu dokumenta predlagane. Težko si predstavljam,
                  da ne bi te humanitarne, človekoljubne organizacije kot je slovensko gasilstvo
                  razumeli, in seveda pri teh postopkih, vključili v popolno oprostitev. Moram
                  povedati, da so bile v dosedanji zakonodaji nekatere zadeve že vključene v
                  oprostitev; vendar smo skupaj, to moram povedati, s predsedstvom Gasilske zveze
                  Slovenije, ko se je obravnaval pred kratkim tudi ta predlog zakona o carinah,
                  skupno ugotovili, da je nujno potrebno v tem 163. členu dograditi za drugo branje
                  predlog, ki ga dejansko podajam. Ne bi več na široko podajal obrazložitve. Menim,
                  da poslanke in poslanci dobro poznate že iz zakona o gasilstvu, zakona o požarni
                  varnosti, kakšne specifične naloge prevzema in ima naložene prav gasilstvo v
                  Sloveniji; potem sem prepričan, da boste toliko bolj razumeli predloge za
                  dopolnitev sklepov in stališč, ki so nujno potrebni, da se vgradijo v carinski
                  zakon. In ker sprejemamo celovit carinski zakon, je nujno, da so tudi te
                  specifične zadeve za gasilstvo v zakonu tako navedene, ker ni mogoče govoriti samo
                  o društvih. Mi imamo 10 oziroma 12 tisoč društev, vendar imamo v Sloveniji le eno
                  gasilsko popolno organizirano organizacijo, zato je prav, da v zakonu to jasno
                  povemo, da ne bodo imela pozneje težav pri uvozu ne društva in ne občinske
                  gasilske zveze, ki tudi za njih opravijo določeno vodstvo, in tudi ne Gasilska
                  zveza Slovenije; in prosim podporo v celotnem predlogu, kot ga predlagava z
                  gospodom Černeličem. Hvala.</p>
            </sp>
            <sp xml:id="SDZ1-Redna-22-1994-06-21.sp52">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Redna-22-1994-06-21.sp53">
               <speaker>MIRAN POTRČ:</speaker>
               <p>Hvala. Podpiram sklepe matičnega delovnega telesa, vključno s sklepom 12. Podpiram
                  tudi argumentacijo predsednika Odbora za finance, da problematiko posameznih
                  carinarnic in carinskih izpostav pač ni mogoče urejati v tem zakonu. Imam pa
                  predlog za dopolnitev oziroma spremembo 12. sklepa, in sicer iz naslednjih
                  razlogov: pri nama s kolegom Milanom Jeričem so se med ostalimi oglasili na
                  poslanski pisarni tudi predstavniki Zasavske gospodarske zbornice in povedali, da
                  ima tudi Zasavje interes, da bi v bližnji prihodnosti imeli izpostavo carinarnice
                  in ne carinarnice, če so za to ekonomsko opravičljivi razlogi. Glede na to, da
                  veva, da se to s tem zakonom ne more urediti, seveda tega kot amandma nisva
                  predlagala. Meniva pa, da bi bilo pošteno, da ob tem, če se dela analiza, in če se
                  eventualno ocenijo kje so ali niso utemeljene možnosti, v sklep ne bi zapisali
                  samo Kranj, čemur ne nasprotujeva, ampak da se pogleda, ali so potrebe in možnosti
                  še kje drugje, da bi potem to skupaj na Vladi, na Ministrstvu za finance in na
                  Carinarnici ocenili, mi poslanci pa bi tako informacijo dobili. Glede tega
                  pričakujem, da če je dana med poslanci podpora k 12. točki sklepov, da bo dana
                  tudi k temu amandmaju, ki ga predlagam.</p>
               <p>In sicer predlagam, da se za besedo <q>"ter"</q>, se pravi, besedilo <q>"prouči ekonomsko
                  upravičenost ustanovitve samostojne carinarnice v Kranju"</q>, nadomesti z besedilom
                  <q>"ter glede na ekonomsko upravičenost oceni možnost ustanovitve novih carinarnic
                  ali carinskih izpostav"</q>. Hvala lepa.</p>
            </sp>
            <sp xml:id="SDZ1-Redna-22-1994-06-21.sp54">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Horvat.</p>
            </sp>
            <sp xml:id="SDZ1-Redna-22-1994-06-21.sp55">
               <speaker>FRANC (FERI) HORVAT:</speaker>
               <p>Hvala za besedo. Spoštovane kolegice in kolegi! Odbor za finance je zelo korektno
                  povzel večino predlogov stališč in sklepov, ki jih je predlagal Odbor za
                  gospodarstvo, ki je kot zainteresirano delovno telo obravnaval predlog zakona.
                  Odbor je zelo podprl načela, na katerih je pripravljen ta zakon, predvsem to, da
                  je njegova primerna funkcija zaščitna funkcija, da pomeni maksimalno uskladitev z
                  drugimi državami, predvsem s sosedi in glavnimi partnerji v Evropski uniji, in pa
                  da upošteva priporočila Sveta za carinsko sodelovanje.</p>
               <p>Ena zadeva, ki je izjemno pomembna, na katero je opozorila tudi že dosedanja
                  razprava v parlamentu, pa tudi izven parlamenta, predvsem v gospodarstvu, je
                  poenostavitev postopkov in zelo bi se zavzel za to, da predlagatelj v pripravi
                  zakona za drugo obravnavo, ob upoštevanju teh stališč in sklepov, ki jih tudi
                  podpiram, da predvsem temu vprašanju posveti veliko pozornost. Vrsta podjetij, ki
                  so izkušeni veliki izvozniki, namreč opozarja, da tudi po določilih tega zakona,
                  in pa seveda upoštevajoč nedovoljno opremljenost carinske službe predvsem z
                  informacijsko tehnologijo, da je nevarnost, da se administriranje ne bo zmanjšalo,
                  ampak da se bo povečalo, tako da bi morali narediti vse, da se postopke res
                  poenostavi.</p>
               <p>Mislim pa, da je potrebno vztrajati tudi na tem, da nastane v zakonu restriktiven
                  odnos do oprostitev in do olajšav. Kajti to je bila ena največjih hib dosedanjega
                  carinskega sistema, ki smo ga imeli, in ki ga še imamo, ko je bila poprečna
                  carinska stopnja sorazmerno visoka, vendar je bilo toliko izjem, da je bila
                  dejanska polovico nižja, in da se ne bi to ponovno ponovilo, bo treba zadržati ta
                  restriktiven pristop.</p>
               <p>V zvezi s to dosedanjo razpravo o predlogih za proučitev ustanovitve novih
                  carinarnic pa je možno to, kar je predlagal kolega Potrč, ali pa, mislim, da bi
                  bilo celo bolj primerno ali celo bolj celovito, če dopolnimo 11. točko. Ni
                  slučajno predlagana ta 11. točka, kajti če hočemo, da bo dejansko carinska služba
                  lahko izvajala ta novi zakon, potem se mora ta carinska služba do uveljavitve
                  zakona zelo hitro tudi za to usposobiti. Sedaj ni usposobljena tako tehnično,
                  predvsem računalniško, da bi lahko učinkovito izvajala ta zakon in predvsem
                  zagotovila hitre in poenostavljene postopke, in to je predvsem interes
                  gospodarstva, tako da je predlagano, da Vlada pripravi program tehnične in
                  kadrovske usposobitve carinske službe. Mislim, da bi bilo logično, da bi v tej
                  točki dodali <q>"ter organizacijske prilagoditve"</q>. Ker ne gre samo za primernost za
                  ustanavljanje novih carinarnic in mislim, da je nujen ta zakon, ki vnaša velike
                  spremembe in da se preveri celotno organizacijo carinske službe v Sloveniji in jo
                  prilagodi tudi novemu zakonu in novim zahtevam. Verjetno bo potrebna tudi kakšna
                  sprememba v zakonu o carinski službi, ki pa ureja organizacijo carine. Hvala
                  lepa.</p>
            </sp>
            <sp xml:id="SDZ1-Redna-22-1994-06-21.sp56">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Horvat, ali boste vložili to spremembo? Boste. Gospa
                  Pečanova.</p>
            </sp>
            <sp xml:id="SDZ1-Redna-22-1994-06-21.sp57">
               <speaker>BREDA PEČAN:</speaker>
               <p>Hvala lepa. Kolegice in kolegi! Predlagam dve dodatni stališči k stališčem odbora.
                  V razpravi na odboru smo se sicer o tem pogovarjali, vendar moram povedati, da me
                  je tudi sedaj prehitelo. Tokratna seja je malo čudna, kar naprej skačemo z enega
                  zakona na drugega, tako da prideš do tega, da moraš na roko napisati stališča, ali
                  dajati pripombe in mislim, da bo treba stvari malo drugače peljati, čeprav vem, da
                  je objektiven razlog za to, da smo to točko že sedaj začeli obravnavati.</p>
               <p>Predlagam sledeče, da bi k stališčem odbora dodali še naslednji dve: <q>"da
                  predlagatelj pri pripravi zakona za drugo obravnavo prouči možnost za vključitev
                  zakonske opredelitve pogojev za izvajanje zbirnega transporta carinskega in
                  necarinskega blaga."</q> Naj na kratko obrazložim, kaj naj to pomeni. Mi vemo, in vsi
                  vemo, da so stroški transporta eden od pomembnejših delov stroškovnih delov cene
                  izdelka in da močno podražijo blago, zato so transporti carinskega blaga preko
                  slovenskega ozemlja z enega konca na drugega, kadar ni možno sestaviti zbirne
                  pošiljke za kupca oziroma za uporabnika, zelo visoki. Zaradi tega predlagamo, da
                  bi s predpisi, ki seveda sodijo po naši presoji v carinski zakon, omogočili, da bi
                  se lahko preko slovenskega prostora prevažalo skupaj blago, ki sodi pod carinski
                  nadzor in blago, ki je necarinsko. Na ta način bi se stroški transporta izredno
                  znižali, pravne osebe pa bi vedele, če bi v zakonu bilo to jasno opredeljeno, kako
                  naj ravnajo, da bodo lahko - zlasti gre tukaj za prevozna podjetja, za prevozne
                  firme - organizirale transporte za več pravnih subjektov in več vrst blaga.</p>
               <p>Drugi predlog, ki ga imam, je, da naj predlagatelj v podpoglavju <q>"proste carinske
                  cone"</q> izključi pristojnost carinskega organa za dajanje dovoljenj za gradnjo
                  prostih carinskih con, ter diskrecijsko pravico carinskega organa v zvezi z izdajo
                  dovoljenj za vstop oseb v prosto carinsko cono in za poslovanje pravnih oseb v
                  prosti carinski coni.</p>
               <p>Tu naj razložim stvar takole: v tem podpoglavju je predvideno, da Vlada daje
                  dovoljenje za odprtje prostih carinskih con. V tem dovoljenju so predpisani vsi
                  pogoji za odprte proste carinske cone, se pravi, tudi prostorski pogoji in pogoji
                  za varovanje proste carinske cone pred nenadzorovanim vstopom in izstopom, to se
                  pravi, tudi t.i. brisani prostor med ograjo in prvimi objekti v območju proste
                  carinske cone.</p>
               <p>Nenavadno je, da bi druga ministrstva, razen Ministrstva za okolje in prostor ter
                  Ministrstva za gospodarske dejavnosti še v tem trenutku dajala dovoljenje za
                  gradnjo. V tem primeru gre v bistvu za preseganje pristojnosti Ministrstva za
                  finance oziroma njegove carinske službe, ker gre za izdajanje dovoljenja, ne pa za
                  izdajanje soglasja k lokacijskemu ali gradbenemu dovoljenja.</p>
               <p>Drugo, v tem poglavju je predvidena tudi  diskrecijska pravica carinskega organa,
                  ki lahko dovoli oz. prepove vstop posameznim fizičnim osebam, in poslovanje
                  posameznim pravnim osebam, če ne zagotovijo zadostnih jamstev, da bodo poslovale
                  oziroma se ravnale po predpisih. Tukaj gre za to, da ravno tako ob izdaji
                  dovoljenja za odprtje proste carinske cone upravljavec cone dobi vse pogoje, pod
                  katerimi lahko v coni posluje, in je upravljalec proste carinske cone dolžan, da
                  skrbi za to, da se fizične osebe ravnajo po pravilih igre, ki veljajo v prosti
                  carinski coni. To je eno. Za poslovanje v prosti carinski coni pa je v dovoljenju
                  ravno tako navedeno, katere vrste gospodarske dejavnosti se lahko izvajajo v
                  prosti carinski coni, torej mora upravljalec skrbeti za to, da to dovoljenje ni
                  prekoračeno. V kolikor je prekoračeno, v kolikor posamezna pravna oseba stori
                  dejanje, ki ni v skladu z izdanim dovoljenjem za poslovanje v prosti carinski
                  coni, je samo po sebi umevno, da je odgovoren za to ravnanje upravljalec proste
                  carinske cone, ne pa pravna oseba, ki to izvaja. Se pravi, da ni možno dajati
                  dvakrat dovoljenja ali dvakrat prepovedovati eno in isto stvar. Ministrstvo za
                  finance oz. Vlada bo enkrat, ne za vselej, vendar enkrat za določeno obdobje,
                  razen, če bo prišlo do sprememb zakonodaje, izdala dovoljenje, ki ga potem lahko
                  zaradi višjih razlogov sicer prekliče, vendar pa ne more posameznim pravnim osebam
                  v prosti carinski coni tega prepovedovati. Tako da predlagam in prosim tudi
                  kolege, da ti dve spremembi oz. dopolnitvi potrdijo.</p>
            </sp>
            <sp xml:id="SDZ1-Redna-22-1994-06-21.sp58">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Janez Podobnik.</p>
            </sp>
            <sp xml:id="SDZ1-Redna-22-1994-06-21.sp59">
               <speaker>JANEZ PODOBNIK:</speaker>
               <p>Spoštovani gospod podpredsednik, poslanke in poslanci. Pri carinskem zakonu bi
                  želel opozoriti na drugo stališče oz. sklep, torej pod 2. točko, ki je skrito v
                  tej široki formulaciji, da naj pač predlagatelj prouči in ustrezno upošteva
                  pripombe Sekretariata za zakonodajo in pravne zadeve, Gospodarske zbornice
                  Slovenije in Komisije Državnega sveta za gospodarstvo. Za kaj gre? Gre za to
                  vprašanje, o katerem je v svoji razpravi govoril tudi gospod Feri Horvat. Namreč,
                  ena od pripomb Gospodarske zbornice Slovenije se nanaša tudi na potrebo po
                  nadaljnji poenostavitvi in pocenitvi carinskih postopkov. Sam sem trdno prepričan,
                  da bi moral, in da mora nov carinski zakon slediti temu cilju. Prvič, da bodo
                  postopki čimbolj enostavni, in drugič, da bodo carinski postopki čim cenejši. Tu
                  ne gre samo za interes slovenskega gospodarstva, pač pa tudi za interes slovenske
                  države. Namreč, poslanci premalo opozarjamo na normativizem, ki se je neverjetno
                  razpasel v državi. Vsi zakoni, večina zakonov, ki jih sprejemamo, so
                  preobremenjeni in sem prepričan, da s tem hromimo sami sebe, predvsem pa slovensko
                  državo in dražimo tudi državno upravo. Zato menim, da se namreč ta težnja oziroma
                  usmeritev po poenostavitvi in pocenitvi carinskih postopkov nekako skriva v tej 2.
                  točki. Menim, da bi bilo to potrebno izrecno navesti. Sam bi predlagal dodatni
                  sklep oziroma bi pred tem vprašal predlagatelja, torej Vlado, če meni, in v
                  katerih sferah tega zakona oziroma področjih vidi tako poenostavitev kot tudi
                  pocenitev carinskih postopkov. Ker je to stališče Gospodarske zbornice, je očitno,
                  da Gospodarska zbornica in gospodarstvo meni, da so tukaj še možnosti in še
                  rezerve; zato bi torej vprašal predstavnika Vlade, kje in na kakšen način bo v
                  drugem branju zakona te stvari uveljavila oziroma bi opozoril na uvodne misli
                  zakona, kjer predlagatelj pravi, da bo zakon pozitivno vplival na hitrost in
                  kvaliteto izvajanja carinskega postopka. Hvala lepa.</p>
            </sp>
            <sp xml:id="SDZ1-Redna-22-1994-06-21.sp60">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Topler.</p>
            </sp>
            <sp xml:id="SDZ1-Redna-22-1994-06-21.sp61">
               <speaker>VLADIMIR TOPLER:</speaker>
               <p>Hvala za besedo. Spoštovane kolegice in kolegi! Podpiram stališča in sklepe, ki
                  jih je pripravilo matično delovno telo, kot poslanca iz obmejnega kraja, pa bi rad
                  poudaril, da je 5. točka zelo pomembna. Z gospodom Ferijem Horvatom sva že pred
                  približno letom dni dala poslansko pobudo, naj se pri pripravi novega zakona
                  upošteva tudi odpiranje prosto carinskih prodajaln na meddržavnih cestnih mejnih
                  prehodih. Obala Emona Koper in Kompas sta v tem področju zgradila precej dobro
                  infrastrukturo. Slovenija lahko na tem področju prodaja svoje izdelke 20% nad
                  ceno, kot jih v drugih državah, in bilo bi škoda, da bi proste carinske prodajalne
                  na meddržavnih cestnih mejnih prehodih ukinili prej, kot pa nam bo to odgovarjalo,
                  ko bomo vstopali v evropsko skupnost.</p>
               <p>Drugo, imam vprašanje za predstavnika Vlade. V 8. točki stališč in sklepov naj bi
                  predlagatelj pri pripravi predloga za drugo obravnavo preučil smiselnost
                  postavljanja pogojev, po katerih je možna oprostitev plačila carine za specifično
                  opremo za invalidske organizacije. V 162. členu zakona piše pod 8. točko, da so
                  invalidi oproščeni carine za specifično opremo in tehnične pripomočke, ki jih
                  neposredno uporabljajo za življenje in delo, ter za nadomestne dele, za uporabo te
                  opreme in pripomočke, če jih prinesejo  ali dobijo iz tujine za osebno rabo. Zato
                  me zanima, kako je sedaj z uvozom avtomobilov. Mi imamo avtomobile, v katere se
                  vgradi invalidski pripomoček, tako da ga lahko uporablja tudi invalid, in
                  sprašujem ali je ta oprostitev carine mišljena samo za pripomoček v avtomobilu ali
                  je mišljena za celoten avto? Menim, da je potrebno izdelati kriterije, po katerih
                  bodo tisti invalidi, ki uporabljajo avto zase, da ne bi prihajalo do zlorab, da bi
                  nekdo kot družinski član kupil avto in bi se potem sam vozil, invalid pa tega ne
                  bi imel. Predlagam, da se za tiste specifične invalide, to je določena skupina
                  invalidov, ti pogoji tako obravnavali, in sprašujem, če je mišljena v 162. členu
                  in v tej 8. točki, ki jo je pripravil odbor, tudi oprostitev carine za
                  invalide.</p>
            </sp>
            <sp xml:id="SDZ1-Redna-22-1994-06-21.sp62">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lap.</p>
            </sp>
            <sp xml:id="SDZ1-Redna-22-1994-06-21.sp63">
               <speaker>SAŠO LAP:</speaker>
               <p>Hvala za besedo. Lepo bi prosil predstavnika Vlade, da mi pojasni, kot je bilo že
                  napol pojasnjeno zadnjič na odboru imena devetih samostojnih carinarnic v
                  Sloveniji in imena 60 izpostav. Poimensko bi želel, in po možnosti tudi ustno pri
                  tej točki. Hočem dobiti zagotovilo, da bo Vlada na to vprašanje, ki sem ga
                  postavil, odgovorila. Torej ponavljam imena 9 samostojnih carinarnic v Sloveniji,
                  v katerih krajih, v katerih slovenskih mestih? Dobro, za teh 60 izpostav pa
                  sklepam, da je verjetno v vsaki občini, ampak za teh 9 je bistvo. Hvala.</p>
            </sp>
            <sp xml:id="SDZ1-Redna-22-1994-06-21.sp64">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Pregelj.</p>
            </sp>
            <sp xml:id="SDZ1-Redna-22-1994-06-21.sp65">
               <speaker>ŽARKO PREGELJ:</speaker>
               <p>Spoštovani! Imam vprašanje v zvezi s poglavjem o prostih carinskih conah. V tem
                  poglavju so sorazmerno podrobno vpisani postopki oziroma pogoji za ustanovitev,
                  nekoliko manj pa za organiziranje proste carinske cone, in tudi manj glede
                  dejavnosti v prosti carinski coni. Glede na to, da obstaja vrsta težav predvsem
                  pri vzpostavljanju takšnih prostih carinskih con, bi prosil za temeljitejše
                  pojasnilo, kakšna je vloga ustanovitelja predvsem v smislu, ali ustanovitelj gradi
                  objekte, ki so potrebni za takšno cono oziroma v kolikor je to širše območje, in
                  kasneje se pojavi tujec kot investitor, ali lahko gradi v prosti carinski  coni?
                  To bi verjetno kazalo tukaj zelo natančno opredeliti verjetno pri soglasjih; ravno
                  tako, kot velja za vse ostale objekte, tudi ustrezno pristojnost Ministrstva za
                  okolje in prostor, čeprav je v tem poglavju vključena v 130. členu v tej posebni
                  komisiji, ki v bistvu pripravi mnenje oziroma, ki izda dovoljenje.</p>
               <p>Kar se tiče delovanja carinske cone, me tudi zanima, kako je s plačilom rente? Ali
                  je glede na to odgovoren ustanovitelj ali še kdo drug? Bi pa pri stališčih odborov
                  opozoril na verjetno eno napako. V 10 sklepu oziroma stališču matičnega odbora je
                  rečeno, da naj predlagatelj predloga carinskega zakona zagotovi, da bodo
                  podzakonski akti sprejeti vsaj tri mesece prej, preden začne veljati zakon. Menim,
                  da to ne more biti sprejeto, preden začne ta zakon veljati. Lahko so pa
                  pripravljeni tri mesece prej, preden začne veljati zakon - ker bo zakon začel
                  veljati šele s 1.1.1995, če sem prav razumel. Verjetno je lahko nek podzakonski
                  predpis veljaven takrat, kadar je veljaven zakon, na katerega se nanaša. Mislim,
                  da je tukaj  prišlo verjetno do pomote. Hvala lepa.</p>
            </sp>
            <sp xml:id="SDZ1-Redna-22-1994-06-21.sp66">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Nekaj pojasnil bi še dodal gospod Baškovič.</p>
            </sp>
            <sp xml:id="SDZ1-Redna-22-1994-06-21.sp67">
               <speaker>MILAN BAŠKOVIČ:</speaker>
               <p>Hvala lepa. Naš sekretariat se praviloma ne oglaša pri sklepih in stališčih,
                  zlasti še, če imamo tako kot v tem primeru sklep, da se upoštevajo naše pripombe,
                  in to v dveh točkah. Vendarle, ko gre za neke pravne konstrukcije, bi rad opozoril
                  na to, kar je že gospod Pregelj pred menoj. Točko 10 sem hotel nekoliko
                  predstaviti. V čem je problem. Verjetno gre samo za nespretnost v predstavitvi
                  tega stališča. Namreč, mi smo v našem mnenju že opozorili na to, da ni jasen ta
                  prehod, zlasti glede podzakonskih starih predpisov v nove, ker piše v zakonu, v
                  181. členu, da se novi predpisi izdajo v roku 3 mesecev po uveljavitvi zakona,
                  hkrati pa razveljavlja, z dnem uveljavitve, stare predpise. Se pravi, da bi potem
                  nastal neki vakuum, ki seveda ni dopusten v pravni državi, in ne omogoča izvajanje
                  zakona. No, iz tega se je potem razvila, kot kaže, ta ideja, da bi pa šli v
                  rešitev tako, da bi 3 mesece poprej sprejeli podzakonske predpise, preden bi zakon
                  veljal. Seveda, ta konstrukcija pravno ne gre. Namreč, prej mora biti tu zakon, da
                  je pravna podlaga za podzakonske akte; vsebinska in siceršnja formalna. Lahko so
                  takoj za tem, ampak 3 mesece prej pa prav gotovo ne. Verjetno je zato, da bi se
                  pravočasno pripravili in da bi se pravočasno predložili tudi Državnemu zboru, če
                  hoče imeti v to vpogled; to je ta drugi del stavka, ki pravi: <q>"Teze podzakonskih
                  aktov naj objavi hkrati s predlogom lastninskega zakona za tretjo obravnavo"</q>.
                  Namreč tudi ta <q>"objavi"</q> ni precizna zadeva, ker se objavijo državni akti v Uradnem
                  listu; oziroma ne vem, kako bi drugače rekel. Misel je gotovo ta, da se hkrati
                  predložijo za tretjo obravnavo tudi podzakonski akti, da se <q>"predložijo"</q>, ne pa da
                  se <q>"objavijo"</q> kar tako.</p>
               <p>Na ti dve hibi bi opozoril in mislim, da bi bilo treba vsaj redakcijsko izčistiti
                  ta del 10. točke, ker sicer ne bo izvedljiv, oziroma je tak predlog
                  nekonsistenten. Samo toliko. Hvala lepa.</p>
            </sp>
            <sp xml:id="SDZ1-Redna-22-1994-06-21.sp68">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Nekaj vprašanj je bilo naslovljenih na Vlado. Državna sekretarka gospa
                  Kolar, prosim. Torej to ni gospa Kolar, ampak bo sama povedala.</p>
            </sp>
            <sp xml:id="SDZ1-Redna-22-1994-06-21.sp69">
               <speaker>MATEJA VRANIČAR:</speaker>
               <p>Gospod predsednik, gospe in gospodje poslanci! Moje ime je Mateja Vraničar in
                  delam na carinskem zakonu v Ministrstvu za finance. Dovolite mi nekaj pojasnil,
                  predvsem v zvezi z novimi predlogi, ki so bili podani danes v razpravi.</p>
               <p>Če začnem na začetku, prvi predlog se je nanašal na dopolnitev člena, ki govori o
                  instrumentih zavarovanja plačila carine, podal ga je gospod Lap. V 153. členu
                  carinskega zakona govorimo na splošno o zavarovanju plačila carine, nič pa ne
                  govorimo o posameznih instrumentih zavarovanja. Ti posamezni instrumenti
                  zavarovanja bodo predmet podzakonskega akta, uredbe, ki bo govorila o teh zadevah.
                  Trenutno poznamo tri take instrumente, preučili bomo tudi ta predlog, da bi bila
                  možnost, da se carino zavaruje preko zavodov za zavarovanje. Vendar moram
                  povedati, da ko smo pri pripravi predloga zakona preverjali stališča s
                  strokovnjaki nemške carinske službe, da zahodnoevropske države takih instrumentov
                  zavarovanja ne poznajo. Ne glede na to smo pripravljeni ta predlog preučiti in
                  predlagamo, da se v takem smislu predlog dopolnilnega sklepa tudi dopolni.</p>
               <p>Drugi predlog se je nanašal na dopolnitev 163. člena v zvezi z gasilskimi
                  organizacijami. Že poslanca sama v obrazložitvi navajata, da so gasilske
                  organizacije v zakonu o gasilstvu opredeljene kot humanitarne organizacije in
                  humanitarne organizacije so v 162. in 163. členu carinskega zakona celovito
                  zajete, tako da so po našem mnenju s tem zajete tudi gasilske organizacije, od
                  Gasilske zveze Slovenije, občinskih gasilskih zvez in  gasilskih društev, in bi
                  bila takšna dopolnitev, ki bi veliko podrobneje, kot sicer ostale carinske
                  oprostitve, navajala primere oprostitev v zakonu, nepotrebna. Seveda pa bodo v tem
                  smislu te določbe zakona nadgrajene v ustreznem podzakonskem aktu.</p>
               <p>Kar se tiče predlogov glede gospe Pečanove. Najprej možnost, da se opredelijo
                  pogoji za zbirni transport carinskega in necarinskega blaga. Povedati moram, da je
                  navadno take pogoje na splošno zelo težko opredeliti v zakonu, ker so odvisni od
                  vsakega posamičnega primera. Gre namreč za to, da je treba zagotoviti za carinsko
                  blago, ki se v tranzitu prevaža, bodisi čez celotno ozemlje bodisi samo od enega
                  do drugega kraja v Sloveniji, ustrezen carinski nadzor in ga na nek način fizično
                  ločiti od carinskega blaga. Pri določenih pošiljkah se to lahko stori tako, da se
                  s carinskimi zalivkami označijo samo paketi, ki predstavljajo carinsko blago, in
                  se ne pečati celotno transportno sredstvo, pri določenih pošiljkah to ne bo
                  mogoče. Zaradi tega bo v zakonski tekst zelo težko vgraditi splošne pogoje za
                  takšne zbirne transporte. Kot pa sem pojasnila že na razpravi v Odboru za finance,
                  ni nobene ovire, da se v primeru, ko so izpolnjeni v konkretnem primeru potrebni
                  pogoji za vodenje carinskega nadzora, da se tak zbirni transport tudi omogoči.</p>
               <p>Kar se tiče pripomb oz. predloga gospe Pečanove v zvezi s pristojnostjo carinskih
                  organov za dovoljevanje gradnje, in pa za diskrecijsko pravico glede vstopa
                  posameznim osebam, in pa za poslovanje v prostih carinskih conah, bi predlagala,
                  da se sklep oblikuje tako, da te pripombe preučimo, in predlagamo ustrezne
                  spremembe zakona za drugo branje, ki bodo ustrezno povzele pripombe gospe
                  Pečanove. Gre namreč za to, da prosta carinska cona ni statični objekt, statična
                  ekonomska celota, ampak se dnevno posamezne dejavnosti izvajajo v takih prostih
                  conah in je treba na te vsakodnevne dejavnosti tudi vedno sproti reagirati. V tem
                  smislu je tudi mišljena možnost carinskih organov, da preprečijo gradnjo, ki bi
                  onemogočila ali močno ogrozila carinski nadzor, in samo v tem smislu gre razumeti
                  določbo, da morajo carinski organi pred gradnjo odobriti takšen poseg v obstoječo
                  prosto carinsko cono. Enako velja tudi za omejitve glede vstopa posameznim osebam
                  ali glede poslovanja v prostih carinskih conah.</p>
               <p>Glede predloga oziroma vprašanja gospoda Podobnika, v katerih sferah vidimo
                  poenostavitve in pocenitve carinskih postopkov, bi navedla naslednje zadeve. V 61.
                  členu predlog zakona omogoča uvajanje različnih poenostavitev pri vlaganju
                  carinskih deklaracij. Nekatere od takih poenostavitev poznamo že do sedaj, npr.
                  tedensko vlaganje carinskih deklaracij. Nadaljnja možnost, ki obstaja, je možnost,
                  da se blago, ki se uvaža, ne pripelje na carinarnico oz. carinsko izpostavo, ampak
                  se lahko odpelje direktno v tovarno in tam bodisi opravi pregled carinskega blaga,
                  bodisi lahko razloži to blago brez pregleda.</p>
               <p>Nadalje je uveljavljena možnost samo delnega pregleda blaga, kar tudi skrajšuje in
                  podcenjuje postopke. Še par takih zakonskih podlag za potem konkretno uvajanje
                  posameznih rešitev v postopku je v samem zakonu, seveda pa bodo tiste glavne
                  poenostavitve in pospešitve postopka možne z dodatno tehnično usposobitvijo
                  carinske službe, kjer bo odpadel velik del papirnate vojske med udeleženci v
                  carinskem postopku in carinskimi organi, ampak se bo to lahko izvedlo z
                  elektronsko izmenjavo podatkov.</p>
               <p>Glede prostih carinskih prodajaln na meddržavnih mejnih</p>
               <p>prehodih, predlog gospoda Toplerja, eden takih predlogov je naveden v sklepih
                  Odbora za javne finance. Moram pa ponovno opozoriti, da je ustanavljanje prostih
                  carinskih prodajaln na cestnih mejnih prehodih, na katerih koli cestnih mejnih
                  prehodih, v nasprotju z mednarodno priznano prakso in priporočili Sveta za
                  carinsko sodelovanje, ki dovoljuje odpiranje takih prodajaln le na letališčih in v
                  lukah, odprtih za mednarodni promet. Tudi tega problema se je treba zavedati, ko
                  se odloča o odprtju oziroma o možnosti odprtja tovrstnih prodajaln na meddržavnih
                  mejnih prehodih.</p>
               <p>Kar se tiče olajšav za invalide. Tudi v tej točki smo v zakonu ohranili splošno
                  dikcijo, ki invalidom omogoča uvoz predmetov, opreme in tehničnih pripomočkov, ki
                  jih nujno potrebujejo za svoje življenje in delo, in nismo se odločili, da bi
                  posebej izpostavljali v tem okviru osebna motorna vozila, vendar to ne pomeni, da
                  tega ne bomo uredili s podzakonskim aktom, kot je bilo že napovedano na seji
                  odbora oziroma Komisije za vprašanja invalidov.</p>
               <p>Glede zahteve gospoda Lapa, da mu pojasnimo imena devet carinarnic, ki trenutno
                  obstajajo, jih lahko tudi navedem. To so: Carinarnica Ljubljana, Jesenice, Nova
                  Gorica, Maribor, Celje, Dravograd, Koper, Sežana in pa Murska Sobota, ki se je v
                  začetku letošnjega leta preselila iz Gornje Radgone. Vseh 60 oziroma preko 60
                  izpostav sedaj v tem trenutku ne morem navesti na pamet, tako ali tako boste v
                  skladu s sklepom Odbora za javne finance prejeli popoln pregled za obravnavo
                  zakona v drugem branju, tako da bo v tem dokumentu razvidno, točno katere so vse
                  izpostave, katere carinarnice imajo katere izpostave.</p>
               <p>Glede vprašanj gospoda Preglja v zvezi s prostimi carinskimi conami. Vloga
                  ustanovitelja je, da pripravi in nastopa pred ministrstvi in Vlado kot tista
                  oseba, ki je odgovorna za pripravo začetne organiziranosti cone. To pomeni, da je
                  ustanovitelj odgovoren za vzpostavitev tistih minimalnih začetnih pogojev, da
                  prosta carinska cona sploh lahko začne delati. To seveda ne pomeni, da določeni
                  uporabniki, ki sklenejo ustrezno pogodbo z ustanoviteljem, ne morejo graditi, ali
                  po svoje prezidati objektov, ki obstajajo v prosti carinski coni.</p>
               <p>Predmet carinskega zakona niso pravice tujcev na nepremičninah, to obravnava
                  poseben zakon, zaradi tega se carinski zakon, ki o prostih carinskih conah govori
                  samo v segmentu, ki se nanaša na poenostavitve carinskih postopkov, ne nanaša
                  oziroma carinski zakon tega ne obravnava.</p>
               <p>Kar se tiče opozorila gospoda Baškoviča, moram povedati, da je naš namen, da
                  pripravimo podzakonske akte v času med sprejetjem zakona in njegovo uveljavitvijo,
                  tako da bi bili uporabnikom znani zadosti zgodaj, da bi lahko z dnem uveljavitve
                  zakon resnično zaživel v praksi, kot je bilo povedano že v uvodni besedi. Hvala
                  lepa.</p>
            </sp>
            <sp xml:id="SDZ1-Redna-22-1994-06-21.sp70">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Simšičeva.</p>
            </sp>
            <sp xml:id="SDZ1-Redna-22-1994-06-21.sp71">
               <speaker>DANICA SIMŠIČ:</speaker>
               <p>Hvala za besedo. Opravičujem se predstavnici predlagateljev, ker bo verjetno
                  morala še enkrat sem, prej nisem prišla do besede, pa nekaj časa me ni bilo v
                  dvorani, ampak imam vprašanje.</p>
               <p>Rečeno je, da so invalidi za uvoz specifične opreme oproščeni plačila carine, če
                  prav razumem, in to je 8. točka 162. člena. Torej, direktno in neposredno
                  invalidi.</p>
               <p>Sprašujem, kako je s tisto opremo, ki jo za invalida, ker vsak invalid verjetno ne
                  more iti v tujino in nabavljati in uvažati opreme, uvozi ali Soča, ali kakšna
                  druga organizacija, tam je menda treba plačati 15% carino ne glede na to, da je
                  izdelek, ki je uvožen, neposredno in izključno namenjen zgolj invalidom. In ko
                  invalid potem to opremo dobi oziroma kupi, s tem v bistvu plača 15% carino. Ali je
                  to tako, in če je, bi predlagala dodaten sklep oziroma dopolnitev teh stališč, da
                  naj se oprosti carina teh pripomočkov in dodatne opreme za invalide, ne glede na
                  to, ali jo uvozi invalid, ali kdo drug namesto njega. Hvala.</p>
            </sp>
            <sp xml:id="SDZ1-Redna-22-1994-06-21.sp72">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Predstavnica Vlade, prosim. Gospod Sisinger ima tudi verjetno dodatno
                  vprašanje, prosim.</p>
            </sp>
            <sp xml:id="SDZ1-Redna-22-1994-06-21.sp73">
               <speaker>IVAN SISINGER:</speaker>
               <p>Spoštovani predsedujoči! Nimam vprašanja. Moram reči, da nisem povsem zadovoljen,
                  da me ni to zadovoljilo, da bodo podzakonski akti razreševali zadeve tudi za
                  gasilske organizacije. Ponovno, poslanke in poslanci, vas prosim, da podprete
                  predlog, ki sva ga z gospodom Černeličem podala, ker menim, da so gasilci.
                  Slovenska gasilska organizacija, tudi toliko pomembna za vse slovenske ljudi. Če
                  smo lahko v 162. členu in 163. členu, bom direktno povedal, lahko namenili
                  posamezne točke književnikom, umetnikom, znanstvenikom, voznikom motornih vozil in
                  ne vem, kaj bi še vse našteval, potem mislim, da si slovenski gasilci zaslužijo
                  najmanj toliko, da jim damo eno točko 162. v ali 163. členu brez razmišljanja.</p>
               <p>Zato vas prosim, z odgovorom nisem zadovoljen. Prosim, da se da najin predlog na
                  glasovanje. Menim, da si to slovenski gasilci zaslužijo; ne gospod Černelič in
                  gospod Sisinger, ampak slovenski gasilci.</p>
            </sp>
            <sp xml:id="SDZ1-Redna-22-1994-06-21.sp74">
               <speaker>PODPREDSEDNIK MIROSLAV MOZETIČ:</speaker>
               <p>Dal bom na glasovanje. Gospod Pregelj.</p>
            </sp>
            <sp xml:id="SDZ1-Redna-22-1994-06-21.sp75">
               <speaker>ŽARKO PREGELJ:</speaker>
               <p>Spoštovani! Tudi jaz podpiram, da so gasilci zapisani v zakonu. Imam dodatno
                  vprašanje. Strinjam se s predstavnico Vlade, da je verjetno stvarna lastninska
                  pravica tujca predmet drugega zakona, toda  problem bo nastal že pri začetni
                  investiciji oziroma pri gradnji v taki carinski coni. Po naši zakonodaji sedaj tam
                  lahko gradbeno dovoljenje dobi samo lastnik zemljišča. V tem primeru mora biti
                  lastnik vsaj ustanovitelj. Verjetno bi morali zapisati, da je ustanovitelj
                  carinske cone vsaj lastnih teh zemljišč, drugače bo tam nastopilo vrsto zapletov,
                  kot že sedaj nastopajo v prosto-carinski coni v Luki Koper.</p>
               <p>Tukaj mislim, da je potrebno kljub vsemu pripisati nekaj določil in bodo zadeve
                  potem jasne. Hvala.</p>
            </sp>
            <sp xml:id="SDZ1-Redna-22-1994-06-21.sp76">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Ima še kdo kakšno vprašanje? Ta trenutek ne. Predstavnica Vlade,
                  prosim.</p>
            </sp>
            <sp xml:id="SDZ1-Redna-22-1994-06-21.sp77">
               <speaker>MATEJA VRANIČAR:</speaker>
               <p>Glede invalidov, po veljavni zakonodaji in tudi, kar se tiče novega predloga
                  carinskega zakona, ni mišljeno drugače, je invalid lahko oproščen plačila carine,
                  ki samostojno uvaža določeno blago, ali pa da pooblasti določeno podjetje, ki se
                  ukvarja z uvozom in izvozom, recimo, specifične invalidske opreme, da to opremo
                  uvozi zanj. Vendar se lahko v tem slednjem primeru uveljavlja carinska oprostitev
                  samo, če je končni uporabnik ob uvozu znan, in je ta končni uporabnik upravičen do
                  uveljavljanja carinske oprostitve. Tak sistem je potreben preprosto zaradi tega,
                  ker v carinskem postopku lahko odločamo o pravicah in obveznostih izključno
                  udeležencev v carinskem postopku, se pravi invalida, ki samostojno uvaža ali pa
                  invalida, preko njegovega zastopnika, določenega podjetja, ki uvaža za tega
                  konkretnega invalida. Če je v takih primerih, kot ste jih navedli, prišlo do
                  plačila carine, je do tega zelo verjetno prišlo zaradi tega, ker je podjetje Soča
                  uvažalo invalidske pripomočke za nadaljnjo prodajo, ne da bi bilo ob uvozu znano,
                  kdo bo dejanski uporabnik teh invalidskih pripomočkov. Hvala.</p>
            </sp>
            <sp xml:id="SDZ1-Redna-22-1994-06-21.sp78">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? Gospod Černelič.</p>
            </sp>
            <sp xml:id="SDZ1-Redna-22-1994-06-21.sp79">
               <speaker>FRANC ČERNELIČ:</speaker>
               <p>Hvala lepa. Malo sem hotel prej replicirati gospodu Sisingerju. Ne gre za
                  slovenske gasilce, gre za slovenske državljane in za varnost teh, in seveda tudi
                  za varnost in ohranjanje imovine države. Povedal bi samo to, da je seveda količina
                  izdelkov na slovenskem trgu, ki jo potrebujejo gasilci, tako majhna, da se ne
                  splača nobeni domači tovarni narediti serije, in seveda zaradi tega, ker so te
                  količine v celotnem slovenskem prostoru majhne; bolj smotrno je, da se jih uvozi.
                  Moram vam povedati, da je na svetovnem trgu na tem področju nekaj kvalitetnih
                  firm, ki delajo pravzaprav za celoten svet, in temu se je treba priključiti tudi z
                  naše strani in ne smemo biti zaprti v tem smislu. Ne splača se nam delati ene same
                  trelebork obleke, ne splača se nam delati enega dihalnega aparata z masko s
                  prezračevanjem itn. zaradi tega, ker je le nekaj proizvajalcev na svetovnem trgu.
                  Zato lepo prosim, podprite. Hvala lepa.</p>
            </sp>
            <sp xml:id="SDZ1-Redna-22-1994-06-21.sp80">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo besedo? <stage>(Ne.)</stage> Torej prehajamo na obravnavo
                  in odločanje o stališčih in predlogih sklepov matičnega delovnega telesa in pa
                  dodatnih predlogih in amandmajih. Poročilo matičnega delovnega telesa, Odbora za
                  finance in kreditno-monetarno politiko, z dne 16.6.1994. Poleg predlogov matičnega
                  delovnega telesa imamo dodatne predloge Samostojne poslanske skupine, Sašo Lap,
                  dvakrat,</p>
               <p>in pa poslanca Ivana Sisingerja in Franca Černeliča. In danes smo dobili pisno
                  amandma Brede Pečan, predloge k dopolnitvi sklepov, Janeza Podobnika, Danice
                  Simšič; in pa imamo dva amandmaja oziroma tri amandmaje na 10., 11. in 12. točko v
                  poročilih, ki so v bistvu dodatni sklepi.</p>
               <p>Najprej bomo odločali o sklepu pod 1. točko iz poročila, ki glasi: <q>"Predlog
                  carinskega zakona v prvi obravnavi je primerna osnova za pripravo predloga zakona
                  za drugo obravnavo"</q>. Ugotovimo sklepčnost! <stage>(44 prisotnih.)</stage> Še dva
                  junaka če dobite.</p>
               <p>Ugotovimo sklepčnost! <stage>(48 prisotnih.)</stage> Torej glasujemo o predlogu
                  pod 1. točko stališč in sklepov.</p>
               <p>Kdo je za? <stage>(47 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je ta sklep sprejet.</p>
               <p>Sedaj predlagam, da glasujemo o predlogih stališč od 2. do vključno 9. točke. V
                  razpravi ugovorov ni bilo. Vkolikor nihče ne nasprotuje temu, da glasujemo od 2.
                  do vključno 9. točke predlogov stališč matičnega delovnega telesa, dajem na
                  glasovanje. Ugovorov ni. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da so ta stališča od 2. do vključno 9. točke sprejeta.</p>
               <p>Na glasovanje dajem predlog Samostojne poslanske skupine; Sašo Lap predlaga
                  dopolnilno stališče. Predlagatelj zakona naj pri pripravi zakona za drugo
                  obravnavo vključi med inštrumente zavarovanja plačila carine tudi druge možne
                  oblike zavarovanja plačila, recimo preko Zavoda za zavarovanje, ki ne bodo
                  povzročale gospodarstvu tako visokih dodatnih stroškov, kot se to dogaja pri
                  bančnih garancijah. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(26
                     poslancev.)</stage></p>
               <p>Ugotavljam, da ta predlog ni sprejet.</p>
               <p>Naslednji predlog istega predlagatelja. Predlagatelj naj v pripravi zakona za
                  drugo obravnavo vanj vključi določbo, s katero bo v Kranju ustanovil samostojno
                  carinarnico. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(12 poslancev.)</stage> Je kdo proti? <stage>(25
                     poslancev.)</stage></p>
               <p>Ugotavljam, da predlog ni sprejet.</p>
               <p>Predlog poslanca Ivana Sisingerja in Franca Černeliča se glasi: Predlagatelj naj
                  pri pripravi predloga zakona za drugo obravnavo v 163. členu določi, da so plačila
                  carine oproščeni Gasilska zveza Slovenije, občinske gasilske zveze in gasilska
                  društva pri uvozu tehnične in gasilske opreme, ki jo uporabljajo gasilci, gasilska
                  vozila; gasilska zaščitna oprema, rezervni deli za uvoženo opremo in vozila, ki se
                  v državi dodatno opremijo za gasilsko posredovanje, in je tak uvoz namenjen
                  izključno za opravljanje gasilske dejavnosti.</p>
               <p>Ugotovimo sklepčnost! Gospod Sisinger. Ali je drugi odstavek tudi mišljen kot<gap n="..."/>
                  Povsod tam, kjer predlagatelj navaja društva, naj dodaja besede gasilske
                  organizacije, kjer navaja humanitarne in človekoljubne organizacije, naj upošteva,
                  da so gasilska društva po zakonu o gasilstvu - 5. člen 10. točka tudi humanitarne
                  organizacije, kjer zakon govori o specifični opremi - 8. točka 163. člena, naj
                  upošteva tudi opremo, ki se bo vgradila ali nadgradila za specifična področja. Za
                  takšno specifično opremo naj pristojno ministrstvo izdela tudi seznam takšne
                  opreme. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je takšen predlog sprejet.</p>
               <p>Dva dodatna predloga poslanke Brede Pečan.</p>
               <p>Predlagatelj naj pri pripravi predloga zakona za drugo obravnavo prouči možnost za
                  vključitev zakonske opredelitve pogojev za izvajanje izbirnega transporta
                  carinskega in necarinskega blaga. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da ta predlog je sprejet.</p>
               <p>Naslednji predlog. Predlagatelj naj v pripravi zakona za drugo obravnavo v
                  podpoglavje proste carinske cone izključi pristojnost carinskega organa za dajanje
                  dovoljenj za gradnjo v prosti carinski, ter diskrecijsko pravico carinskega organa
                  v zvezi z izdajo dovoljenj za vstop v prosto carinsko cono, in zaposlovanje
                  pravnih oseb v prosti carinski coni. Obrazložitev glasu, gospod Kopač.</p>
            </sp>
            <sp xml:id="SDZ1-Redna-22-1994-06-21.sp81">
               <speaker>JANEZ KOPAČ:</speaker>
               <p>Hvala lepa. Glasoval bom proti temu stališču. To stališče je gospa Pečanova
                  predlagala že na seji odbora. In odbor je sprejel potem na podlagi te njene
                  argumentacije, ki se nam je zdela v določenih primerih argumentirana, 3. točko
                  stališč, ki je bila ravno prej že sprejeta. Govori pa, naj predlagatelj v zakonu
                  natančneje definira posamezne strokovne pojme in v skladu s pripombami
                  Sekretariata za zakonodajo in pravne zadeve natančneje opredeli kriterije o
                  posameznih členih, ki dajejo diskrecijsko pravico Vladi, oziroma upravnim organom
                  pri izdajanju posameznih podzakonskih aktov. S tem smo želeli pokriti
                  problematiko, ki jo izpostavlja gospa Pečanova. Treba je reči to, da carinski
                  organ ne pelje postopka za, na primer, gradbeno dovoljenje. Je pa eden od organov,
                  ki daje svoje mnenje oziroma soglasje; seveda je pa prav, kot Sekretariat za
                  zakonodajo tudi opozarja, da se njegovo diskrecijsko pravico omeji z natančno
                  določenimi kriteriji. Za to smo Vlado že zavezali. Menim, da smo s tem izpolnili
                  ali pa zapolnili dileme, ki jih upravičeno izpostavlja gospa Pečanova ob tej
                  točki. Menim pa, da je njen predlog stališča preveč zavezujoč, ali pa v drugo
                  smer, ki pa po mojem ni primerna. Zato bom glasoval proti temu stališču.</p>
            </sp>
            <sp xml:id="SDZ1-Redna-22-1994-06-21.sp82">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Nihče.)</stage> Prehajamo
                  na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(7 poslancev.)</stage> Je kdo proti? <stage>(19
                     poslancev.)</stage></p>
               <p>Ugotavljam, da ta predlog ni sprejet.</p>
               <p>Predlog poslanca Janeza Podobnika. Predlagatelj naj pri pripravi predloga zakona
                  za drugo obravnavo sledi cilju poenostavitve in pocenitve carinskih postopkov.
                  Gospod Janez Podobnik bo obrazložil svoj glas.</p>
            </sp>
            <sp xml:id="SDZ1-Redna-22-1994-06-21.sp83">
               <speaker>JANEZ PODOBNIK:</speaker>
               <p>Spoštovani! Glasoval bom za ta dodatni predlog sklepov, kljub obrazložitvi gospe
                  Vraničarjeve, ki je povedala, da v 61. členu, in še nekaterih drugih pač Vlada že
                  predlaga nekatere rešitve, ki bi poenostavile in tudi pocenile postopek, pa menim,
                  da bo lahko predlagatelj zakona za drugo branje našel še nekatera druga področja v
                  zakonu, in da bi ta postopek bil čimbolj ažuren in s tem tudi čimbolj cenen.
                  Prepričan sem, da je v interesu tako gospodarstva, kot slovenske države, torej da
                  imamo zakon, ki bo omogočal hitre carinske usluge. Hvala lepa.</p>
            </sp>
            <sp xml:id="SDZ1-Redna-22-1994-06-21.sp84">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo obrazložiti svoj glas? <stage>(Nihče.)</stage> Prehajamo
                  na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(33 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je predlog sprejet.</p>
               <p>Predlog poslanke Danice Simšič: Predlagatelj naj pri pripravi predloga zakona za
                  drugo obravnavo vključi določilo, da so carine oproščeni tehnični pripomočki in
                  specifična oprema za invalide, ter nadomestni deli za uporabo te opreme in
                  pripomočkov. Gospa Danica Simšič bo obrazložila svoj glas.</p>
            </sp>
            <sp xml:id="SDZ1-Redna-22-1994-06-21.sp85">
               <speaker>DANICA SIMŠIČ:</speaker>
               <p>Hvala. Malce bom obrazložila glas, malce pa če je možno, popravila predlagano
                  besedilo. Po pogovoru z gospo Vraničarjevo bi v bistvu predlagala, da naj
                  predlagatelj prouči možnost, da so plačila carine<gap n="..."/> itd, oproščeni izdelki, ki so
                  po namenu uporabe namenjeni izključno invalidom.</p>
               <p>Razumem, da je možna kakšna zloraba, in seveda zato ne želim predlagati tako
                  zavezujočega sklepa, kot je bilo prvotno mišljeno, mislim, da bi bilo dobro
                  proučiti možnost, zato ker ne vem, zakaj bi moral invalid denimo za voziček, ki ga
                  kupi od Soče, plačati še tistih 15% carine; če pa sam uvozi oziroma pooblasti
                  nekoga, mu pa to ni potrebno. So tudi nekateri taki pripomočki, ki jih v bistvu
                  kot invalid potrebuješ takoj, ne pa da sprožiš celoten postopek uvoza s
                  pooblaščanjem neke organizacije itd.</p>
               <p>S tega vidika predlagam, da se besedilo popravi, naj prouči možnost, da vgradi, in
                  mislim, da bi bilo prav, da to podpremo. Hvala.</p>
            </sp>
            <sp xml:id="SDZ1-Redna-22-1994-06-21.sp86">
               <speaker>PODPREDSEDNIK MIROSLAV MOZETIČ:</speaker>
               <p>Gospod Kopač.</p>
            </sp>
            <sp xml:id="SDZ1-Redna-22-1994-06-21.sp87">
               <speaker>JANEZ KOPAČ:</speaker>
               <p>Hvala lepa. Glasoval bom proti tudi tako popravljenemu. Poglejte, na odboru smo se
                  zelo resno ukvarjali s predlogom Komisije za invalide. Oni so nam dali dva
                  predloga stališč. Mi smo jih podprli. Pod 8. in 9. točko ste jih tudi že vi
                  izglasovali, govorijo točno to. Zdi se mi kar malo pretiravanja s temi posebnimi
                  poudarjanji; tudi takega odnosa, zato imamo navsezadnje delovna telesa, ki so
                  svoje delo opravila, in to ste navsezadnje tudi potrdili.</p>
               <p>Tako da, skratka, zdi se mi brezpredmetno to glasovanje. Glasoval bom proti.
                  Hvala.</p>
            </sp>
            <sp xml:id="SDZ1-Redna-22-1994-06-21.sp88">
               <speaker>PODPREDSEDNIK MIROSLAV MOZETIČ:</speaker>
               <p>Sedaj smo bili pri obrazložitvi glasu. Predloga ni možno popravljati, dam na
                  glasovanje takega, kakršnega ste vložili.</p>
               <p>Na glasovanje dajem tak predlog kakršen je bil vložen brez tega popravka.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da je predlog sprejet.</p>
               <p>Prehajamo k 10. točki, ki je v poročilu. In glede na vrsto pripomb, čisto pravne
                  narave, se točka  glasi: Predlagatelj predloga carinskega zakona naj zagotovi, da
                  bodo podzakonski akti sprejeti vsaj tri mesece, preden začne zakon veljati. Teze
                  podzakonskih aktov naj objavi hkrati s predlogom carinskega zakona za tretjo
                  obravnavo.</p>
               <p>Bili smo obveščeni, kar je tudi normalno, da podzakonski akti ne morejo biti
                  sprejeti prej, in predlagamo, da bi se ta točka glasila tako: Predlagatelj
                  predloga carinskega zakona naj ob predložitvi predloga zakona za tretjo obravnavo
                  predloži Državnemu zboru tudi teze podzakonskih aktov k temu zakonu. Ali kdo
                  nasprotuje k temu načinu? <stage>(Nihče.)</stage> Dajem na glasovanje 10. točko,
                  kot je v poročilu, vendar v besedilu, kot sem ga prebral.</p>
               <p>Preberem še enkrat, da bo bolj jasno. Predlagatelj predloga carinskega zakona naj
                  ob predložitvi predloga zakona za tretjo obravnavo predloži Državnemu zboru tudi
                  teze podzakonskih aktov k temu zakonu. Ugotovimo sklepčnost! <stage>(50
                     prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je ta predlog sprejet.</p>
               <p>K 11. točki iz poročila matičnega delovnega telesa imamo amandma, ki ga predlaga
                  poslanec Feri Horvat. Amandma se glasi: 11. točka se dopolni z besedami <q>"ter
                  program prilagoditve organizacije novemu carinskemu zakonu"</q>. Ta amandma se dodaja
                  k stavku, ki je sklep. Sklep je: <q>"Vlada Republike Slovenije naj do druge obravnave
                  carinskega zakona pripravi program tehnične in kadrovske usposobitve carinske
                  službe - amandma: ter program prilagoditve organizacije novemu carinskemu zakonu."</q>
                  Na glasovanje dajem amandma poslanca Ferija Horvata. Ugotovimo sklepčnost!
                     <stage>(46 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta amandma sprejet.</p>
               <p>Na glasovanje dajem 11. točko predloga sklepa in poročila. Ugotovimo sklepčnost!
                     <stage>(48 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je tako popravljena z amandmajem 11. točka sprejeta.</p>
               <p>K 12. točki imamo tudi amandma. 12. točka se glasi: Vlada Republike Slovenije naj
                  do druge obravnave predloga carinskega zakona pripravi pregled carinarnic in
                  carinskih izpostav v Republiki Sloveniji ter prouči ekonomsko upravičenost
                  ustanovitve samostojne carinarnice v Kranju. Amandma poslanca Potrča se glasi: da
                  se za besedo <q>"ter"</q> nadomesti besedilo, da se besedilo <q>"prouči ekonomsko
                  upravičenost samostojne carinarnice v Kranju"</q> nadomesti z besedilom, <q>"glede na
                  ekonomsko upravičenost oceni možnost ustanovitvi novih carinarnic ali carinskih
                  izpostavk"</q>. Na glasovanje dajem amandma. Ugotovimo sklepčnost! <stage>(45
                     prisotnih.)</stage> Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je amandma sprejet.</p>
               <p>Na glasovanje dajem z amandmajem dopolnjeno 12. točko iz poročila. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da je ta 12. točka sprejeta.</p>
               <p>S tem smo to točko dnevnega reda zaključili.</p>
               <p>Prehajamo na naslednjo točko, to je na <title>28. TOČKO DNEVNEGA REDA - NA PRVO
                     OBRAVNAVO PREDLOGA ZAKONA O ODPISU IN PORAVNAVANJU TERJATEV IZ NASLOVA
                     OBRESTI</title>.</p>
               <p>Predlog zakona je v obravnavo zboru predložila Obrtna zbornica Republike Slovenije
                  v imenu več kot 5 tisoč podpisnikov. Predlagateljica, poslanka Nada Skuk.</p>
               <p>Želi predstavnik predlagateljev besedo? Gospa Nada Skuk.</p>
            </sp>
            <sp xml:id="SDZ1-Redna-22-1994-06-21.sp89">
               <speaker>NADA SKUK:</speaker>
               <p>Hvala lepa za besedo. Lepo pozdravljeni kolegi in kolegice in ostali prisotni! Na
                  kratko bi želela poudariti nekatere stvari iz obrazložitve samega zakona in pa,
                  ker so se dejansko razmere tudi že delno spremenile v tem dolgem času, bi želela v
                  uvodu opozoriti, da pač ta zakon govori o popravi napak, ki so se zgodile  že
                  koncem leta 1991, tako da se ta zgodba vleče že tako dolgo in bi bilo seveda
                  nujno, da se tudi ustrezno zaključi in ugodno reši, in sicer za tiste, ki so bili
                  prizadeti v tistem času. Poleg težkih gospodarskih razmer, poleg vojnega časa in
                  tako dalje, je prišlo tudi do nekaj napak pri obračunavanju zamudnih obresti na
                  sami javni upravi oziroma takratni davčni upravi in pa tudi pri določanju tako
                  enormno visokih zamudnih obresti. Če vas spomnim, so bile nekaj časa celo 2,2% na
                  dan, kar pa je bilo seveda nemogoče plačevati glede na gospodarske razmere, kot
                  sem že rekla, in kljub temu, da so bile kasneje te obresti popravljene, so
                  povzročile takšno težavo pri plačevanju obveznosti, da se nekateri še do danes
                  niso pobrali, da se tako izrazim, nekateri pa so celo morali zapreti svoje
                  dejavnosti. In pa poleg te napake je prišlo še do napake, kot sem rekla, pri
                  vsebinskem obračunavanju in pa tudi pri načinu obračunavanja, ker se je
                  obračunavalo po linearnem sistemu in ne po konformnem, kot bi bilo potrebno. Res
                  je, da je bila Vlada v takratnem času, in tudi še sedaj, večkrat v kontaktu na
                  željo Obrtne zbornice, da bi se te stvari uredile. Ampak nekako se ni dalo najti
                  skupnega jezika, da se tako izrazim, kako to urediti; zato sem tudi že pred časom
                  postavila poslansko vprašanje. Potem so pa sami obrtniki s podpisi vložili zakon,
                  da bi se ta stvar dokončno rešila. Kljub temu je nekje v naši proceduri oziroma v
                  naših delovnih telesih ta zakon obstal, zato sem tudi pristopila kot
                  sovlagateljica, da je pač prišel končno na dnevni red. Kot je razvidno iz
                  poročila, je sicer dobil tudi pozitivno mnenje odbora, vendar bi kljub temu še
                  enkrat opozorila, kaj to pomeni za obrtnike, oziroma za te, ki jih je prizadela ta
                  uredba oziroma takratni odlok o zamudnih obrestih, ki je imel take posledice.</p>
               <p>Kot veste, zakon o obligacijskih razmerjih določa, da morajo vsi v teh razmerjih
                  poravnati najprej stroške in obveznosti pred samo glavnico, in če pomislite, da ob
                  takih velikih obrestih, ki so bila celo 281 tisoč itd. - kar pomeni, kot sem
                  rekla, 2,2 na dan - se je to povečevalo, in tudi glavnica se je s tem povečala, in
                  se dejansko sploh ni manjšala, tako da ta problem ni tako majhen kot izgleda na
                  prvi pogled. Kot vemo, pa obrtnik jamči z vsem svojim premoženjem, tako da lahko
                  pride in je tudi prišlo v nekaterih primerih tudi do zaprtja dejavnosti, ker ni
                  bilo možno zdržati takih ogromnih obremenitev, in te</p>
               <p>obremenitve, kot sem že rekla, se še vlečejo, tako da je v nevarnosti še možno, da
                  bo zaradi takih napak v preteklosti še kdo prisiljen zapreti svojo dejavnost.</p>
               <p>Na kar moramo pomisliti vsi, je pomembno glede na to, da vemo v teh težkih časih
                  tudi obrtniki, sedaj so nekateri prešli že v podjetnike posameznike, da
                  zagotavljajo delovna mesta, in so jih zagotavljali tudi v preteklosti, in za te v
                  bistvu gre, ker so sodelovali kot kooperanti tudi z delovnimi organizacijami
                  oziroma firmami, ki so prišle v stečaj, in so obrtnika kot nekega marginalca brez
                  poprejšnjega opozorila, ne glede na to, da so imele pogodbe tudi z nekaterimi, ki
                  so izdelovali nekatere izdelke izključno za tisto firmo, in jih potem niso mogli
                  nikamor prodati, odpisale s svojega plačilnega seznama, in kot vemo, za tako
                  majhno ekonomijo pomeni vsak tolar, vsaka izguba, vsak znesek veliko izgubo, pa
                  čeprav pride v stečajno maso, je to preveliko breme za tak majhen kolektiv.</p>
               <p>Še to bi želela opozoriti, kot sem že rekla, obrtnik z vsem svojim premoženjem
                  jamči, država lahko od njega izterja - od nekdaj je že stalno izpostavljen - ni
                  bil pa vključen v ta dolžniška upniška razmerja, ni mogel zavarovati svojih
                  plačil. Ko pa se pojavi na zdravstveni organizaciji ali kjerkoli, kjer naj bi
                  uveljavljal, ravno tako kot pripada ostalim delovnim ljudem, nadomestilo za
                  bolniško itd., pa mora dokazati, da je plačal vse obveznosti vključno z zamudnimi
                  obrestmi, če ne, mu ne pripada pravica do nadomestila za bolniško, niti do
                  invalidskega pripomočka, niti do, seveda, kar tudi za dejavnost zelo veliko
                  pomeni, do najetja kredita, kar je v velikih primerih, ko je potrebno razširiti
                  dejavnost, zelo pomembno. Tako da dejansko pomeni veliko oviro za dejavnost.</p>
               <p>Na koncu bi želela še enkrat poudariti, da gre to le za določeno obdobje, kot je
                  napisano v samem zakonu, za obdobje, kjer so se težave in napake, da rečem tako,
                  kopičile, in so dejansko bremenile nekatere, tako da so našli izhod le v
                  prekinitvi svoje dejavnosti; kar je seveda velika škoda v sedanjih časih. In pa da
                  gre tudi za tiste, ki bodo po zakonu zahtevali pravico na podlagi dokumentacije,
                  ki jo bodo predložili. V ilustracijo bi povedala, da je Vlada  sicer sprejela neko
                  uredbo za urejevanje odlaganja plačil teh obveznosti, vendar je to zajelo le 8 do
                  10 procentov vseh obveznosti in vseh problemov, ki so se s tem nakopičili, in ta
                  procentualnost vam že pokaže sliko, da je v bistvu globalna, in da je velika
                  večina problemov ostala nerešenih.</p>
               <p>Delno je bil ta zakon primerjalno narejen tudi z zakoni, ki so delno reševali te
                  probleme že za podjetja, za firme, za družbene dejavnosti, ki so prišle v stisko,
                  tako da mislim, da je sedaj čas, da tudi za obrtno dejavnost, na katero vsi
                  stavimo, da bo reševala naše gospodarstvo in delovna mesta, rešimo, tako da vas
                  prosim oziroma apeliram, da prisluhnete tej problematiki, da si tudi za obrt
                  vzamemo čas v našem Državnem zboru, in da ne bi samo zamahovali z roko. To ne
                  zajema pomembne mase volivcev, da se tako izrazim, ali pa pomembne mase sredstev.
                  Res je, da smo predlagatelji dejansko poskušali oceniti vrednost oziroma finančna
                  sredstva, ki naj bi bila potrebna za izvedbo zakona. Samo nekateri temu
                  oporekajo.</p>
               <p>Rada bi še enkrat ponovno poudarila, da tukaj gre le za zamudne obresti, ostale
                  obveznosti je dolžan obrtnik poravnati, in so jih poravnali, in jih bodo poravnali
                  vendarle samo za določeno obdobje. To je bistveno, za kar vas prosim, da mislite
                  pri sklepanju o tem zakonu. Hvala lepa.</p>
            </sp>
            <sp xml:id="SDZ1-Redna-22-1994-06-21.sp90">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Predlog zakona je obravnaval Odbor za finance in kreditno-monetarno
                  politiko kot matično delovno telo. Gospod Kopač ima besedo.</p>
            </sp>
            <sp xml:id="SDZ1-Redna-22-1994-06-21.sp91">
               <speaker>JANEZ KOPAČ:</speaker>
               <p>Hvala za besedo. Odbor je predlog zakona podprl, vendar je treba ob tem povedati
                  naslednje. Vlada je zakonu nasprotovala, opozarjala je na nekatere nedoslednosti v
                  zakonskem tekstu, ravno tako kot Sekretariat za zakonodajo in pravne zadeve. V te
                  nedoslednosti se sedaj ne bi spuščal, povedal bi pa  to, da smo na odboru skupaj s
                  predstavniki predlagateljev, torej s poslanko gospo Skukovo in s predstavniki
                  Obrtne zbornice Slovenije prišli do, lahko rečem v soglasju, predloga stališč in
                  sklepov štirih točk, ki jih imate navedene v poročilu odbora.</p>
               <p>Resnici na ljubo je treba povedati to, da ta stališča spreminjajo koncept zakona v
                  nekoliko obsežnejši meri. Gre za to, da je na odboru prevladalo mnenje v razpravi,
                  da Vlada potrebuje zakonsko osnovo za morebitni odpis zamudnih obresti kot enega
                  od instrumentov ekonomske politike. Poudarjam to, kot enega od instrumentov
                  ekonomske politike. Osnovni namen zakona je bil točno tak, čeprav so se potem
                  želje razširile še preko tega okvira, torej preko tega, da bi to bil instrument
                  ekonomske politike.</p>
               <p>Skratka, imeti ta zakon ali odpis zamudnih obresti in zakonsko podlago zanje kot
                  enega instrumentov ekonomske politike pa pomeni, da odpis nikakor ne bi smel biti
                  avtomatičen, temveč bi lahko temeljil le na podrobni proučitvi vsakega posameznega
                  primera. Podrobnejši kriteriji so stvar strokovne presoje, in zato bi kazalo
                  predlagateljstvo zakona prenesti na Vlado, s čimer, upam, da to ni sporno, so se
                  na sami seji odbora ustno strinjali tudi predstavniki Obrtne zbornice in gospa
                  Skukova kot sopredlagateljica zakona. Stvar je relativno zapletena, na kar je
                  pravzaprav opozoril tudi Sekretariata za zakonodajo.</p>
               <p>Skratka, predlagamo, da sprejmete stališča matičnega odbora, iz katerih izhaja, da
                  Državni zbor v prvi obravnavi predlog zakona sprejeme, da ga za drugo obravnavo
                  pripravi Vlada v sodelovanju z Obrtno zbornico in da pri tem upošteva pripombe
                  sekretariata; potem, da naj Vlada, ali predlagatelj za drugo obravnavo predvidi
                  možnost odpisa terjatev iz naslova zamudnih obresti v primerih, navedenih v 1.
                  členu predloga zakona, pri čemer najpodrobnejše pogoje<gap n="..."/> itn., predpiše s
                  podzakonskim aktom in naj to predloži Državnemu zboru za 23. sejo Državnega
                  zbora.</p>
               <p>Predlagam, da podprete ta stališča. Še to, kdor si pač ureja mape, v katere si
                  shranjuje vsa gradiva na temo nekega zakona, bo verjetno opazil tudi predlog
                  stališč gospe Skukove k temu zakonu, ki pa, upam, da ni problema, na sami seji
                  odbora je rekla, da jih umika, ker smo se soglasno dogovorili za ta stališča, ki
                  sem jih predstavil in predlagam, da jih sprejmete. Hvala.</p>
            </sp>
            <sp xml:id="SDZ1-Redna-22-1994-06-21.sp92">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo? Gospod Baškovič.
                  Želite besedo? <stage>(Ne.)</stage> Želi besedo predstavnik Vlade?
                     <stage>(Ne.)</stage> Besedo dajem predstavnikom poslanskih skupin. Gospod
                  Peršak.</p>
            </sp>
            <sp xml:id="SDZ1-Redna-22-1994-06-21.sp93">
               <speaker>ANTON PERŠAK:</speaker>
               <p>Spoštovane poslanke in poslanci! Zelo na kratko bi rad povedal, da smo v naši
                  poslanski skupini že takrat, ko se je prvič, sicer samo v okviru delovnih teles
                  začel pogovor o tem zakonu, že takrat podpirali, in da bi se ta zakon uvrstil na
                  dnevi red in seveda podpiramo tudi sedaj to, da je uvrščen, in da gre najprej v
                  proceduro, ne glede na pomisleke Vlade. Strinjamo se s tem, kar je kot stališča
                  ponudilo matično delovno telo, ker to omogoča, da se Vlada in Obrtna zbornica
                  uskladita, in da se vendarle najde rešitev, ki je po našem mnenju nujna. Mislim,
                  da ti ugovori, ki so, so seveda lahko konceptualno čisti, vendarle jih je potrebno
                  jemati z rezervo, ker vsaj en del teh problemov pri obrtnikih in tako naprej
                  nastaja tudi kot posledica osamosvojitve, za kar niso neposredno odgovorni - razen
                  toliko, kolikor so na plebiscitu glasovali za - ampak to se ocenjuje kot
                  pozitivno, in da je tudi zaradi tega potrebno do tega problema imeti, bi rekel,
                  benevolenten odnos. Nasploh pa seveda ta zakon zadeva ob problem; s tem se bo
                  potrebno tudi še ukvarjati, to je problem obresti v Sloveniji, tako zamudnih, kot
                  tudi sicer, na kar opozarjajo tako rekoč v popolnoma vsakem kontaktu, ko se ljudje
                  iz gospodarstva, ko se z njimi srečaš, in bo verjetno tema o obrestih, ki je bila
                  v nekem trenutku v tej hiši, bi rekel radikalno, zavrnjena; sicer jo bo potrebno
                  ponovno odpreti in bo potrebno o njej še govoriti. Sedaj sicer, je na tem področju
                  nekaj začela Banka Slovenije, ampak verjetno bo to potrebno urejati tudi v
                  zakonih. Hvala.</p>
            </sp>
            <sp xml:id="SDZ1-Redna-22-1994-06-21.sp94">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Horvat.</p>
            </sp>
            <sp xml:id="SDZ1-Redna-22-1994-06-21.sp95">
               <speaker>FRANC (FERI) HORVAT:</speaker>
               <p>Hvala za besedo. Spoštovane kolegice in kolegi! V poslanski skupini združene liste
                  tudi podpiramo ta zakon, in podpiramo v celoti stališča in sklepe, ki jih predlaga
                  matično delovno telo. Ne bi ponavljal razlogov, ki so bili navedeni s strani
                  kolegice Skukove in predhodnih diskutantov, zraven bi samo rekel še to, da je
                  dejstvo, da je država le malo botrovala predvsem z ukrepi na področju zamudnih
                  obresti, ki so bile predpisane nenormalno v tistem obdobju, in drugič, kot je
                  rekel kolega Peršak, gre predvsem za posamezne primere, kjer je dejansko tudi
                  delovala neke vrste višja sila, predvsem velika izguba trga pri posameznih
                  obrtnikih, in kar je še posebej problematično in tudi težje rešljivo za
                  posameznika. V veliki meri gre za obrtnike, ki opravljajo proizvodno obrt, ne pa
                  za razne trgovce, posrednike in podobno, ki so dejansko vložili velika sredstva v
                  določene posle, ki so jih potem izgubili, ali pa ne dobili plačane, ne po svoji
                  krivci. In da se končno reši ta problem, je verjetno vredno takšen zakon sprejeti
                  in ta problem končno rešiti tudi zaradi tega, ker verjetno bi država več izgubila,
                  kot bi bilo odpisanega, če bi šli ti obrtniki pod vodo, in dejansko, nekateri so
                  že šli, nekaterim to grozi, in ker tudi sam nekatere poznam, vem, da so to
                  praviloma dobri podjetniki, dobri obrtniki, tako da gre za razumno potezo in je
                  prav, da sprejmemo ta zakon. Hvala.</p>
            </sp>
            <sp xml:id="SDZ1-Redna-22-1994-06-21.sp96">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo za poslansko skupino? <stage>(Nihče.)</stage> Besedo dajem
                  poslankam in poslancem. Besedo ima gospod Černelič.</p>
            </sp>
            <sp xml:id="SDZ1-Redna-22-1994-06-21.sp97">
               <speaker>FRANC ČERNELIČ:</speaker>
               <p>Hvala lepa gospod predsedujoči. Popolnoma jasno je, da podpiram ta predlog zakona,
                  in seveda bi rad povedal nekaj vzrokov, ki so v bistvu pogojevali, da je takrat
                  prišlo do resnično krivičnega ravnanja do obrtnikov s temi obrestmi. Moram
                  povedati, da je sicer takrat bila velika želja povečati učinkovitost plačevanja
                  obveznosti, davčnih obveznosti, vendar je pri tem informatika popolnoma zatajila,
                  da so bili marsikateri obrtniki, bi rekel, zelo pozno informirani oziroma v skladu
                  z navado, da se je ob koncu leta opravila končna informacija, so bili že globoko v
                  tistih obvezah, ki jih niso pričakovali.</p>
               <p>Izvršniki, ki smo bili takrat, smo opozarjali na zadevo in skušali vplivati na to,
                  da bi sproti reševali problem, in seveda vsi tisti, ki so se lotili reševanja na
                  svoj način, so jih</p>
               <p>kasneje obravnavali zelo nevšečno; tisti, ki pa smo poskušali vplivati samo na
                  državo, pa v tem smislu nismo bili uspešni. Moram reči, da je bilo v tem času tudi
                  niz napačnih knjiženj, oziroma tisto, kar je bilo preplačano, ni bilo obrestovano,
                  tisto, kar je bilo pa po davčnih evidencah neplačano, so pa seveda obresti noro
                  drvele navzgor. Kasneje, ko so nekateri obrtniki skušali dokazati, da so v bistvu
                  plačevali in da so se dogajale tudi nekatere knjižne napake, ne trdim povsod,
                  seveda se jih skoraj ni dalo popraviti in tako kot mi, nekateri zagotavljajo to še
                  dandanes, niso stvari popravljene.</p>
               <p>Prav gotovo pa se strinjam z gospodom Kopačem, da je treba zadevo pogledati
                  resnično posamično, kajti v tistem času je bilo tudi nekaj takih, ki so
                  špekulirali. Tem pa prav gotovo ni mogoče zadeve oprostiti, in seveda bo potrebno
                  z dokazili, to pa ne bo posebno težko, in v nekem roku, v katerem se bodo dokazila
                  vlagala, pravzaprav narediti pravo mero. Vsekakor podpiram vsa ta stališča s tem
                  stališčem, da gre za neavtomatičen odpis. Lepo prosim, da tudi vi podprete. Hvala
                  lepa.</p>
            </sp>
            <sp xml:id="SDZ1-Redna-22-1994-06-21.sp98">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Janc.</p>
            </sp>
            <sp xml:id="SDZ1-Redna-22-1994-06-21.sp99">
               <speaker>BRANKO JANC:</speaker>
               <p>Hvala lepa, spoštovani kolegi! Zelo sem vesel, da je država oz. ta parlament zbral
                  toliko poguma in uvrstil ta zakon na dnevni red. Mislim, da nas je kar nekaj v tem
                  Državnem zboru, ki smo v lanskem letu vložili veliko truda. Tu podpiram gospoda
                  Peršaka in še nekatere, da bi problem odpisa zamudnih obresti rešili že v začetku
                  lanskega leta, če ne pa vsaj v jeseni. Takrat je Vlada dosti arogantno zavrnila
                  naše pobude in zahteve za reševanje tega vprašanja, in moram reči, da sem jih tudi
                  kot poslanec na račun nereševanja tega problema slišal marsikakšno gorko. Seveda
                  je problem zamudnih obresti oziroma odpisa zamudnih obresti v Sloveniji različen,
                  glede na vezanost poslov, ki so bili sklenjeni z drugimi republikami bivše
                  Jugoslavije. Ker tudi sam prihajam iz nekega takšnega obmejnega prostora, vam
                  moram povedati, da je ravno posledica monetarne osamosvojitve, in s tem v zvezi
                  izguba velikih poslov, predvsem proizvodnih poslov, ki so vezali ogromna finančna
                  sredstva in da so bile obveznosti zamudnih obresti izredno velike. Podpiram tudi
                  sklep Kopačevega odbora, da naj Vlada pripravi predlog za naslednjo sejo, torej že
                  za julijsko sejo Državnega zbora. Hvala lepa.</p>
            </sp>
            <sp xml:id="SDZ1-Redna-22-1994-06-21.sp100">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ali želi še kdo besedo? <stage>(Nihče.)</stage> Razpravo
                  zaključujem.</p>
               <p>Prehajamo na obravnavo stališč in sklepov, ki jih imate v poročilu Odbora za
                  finance in kreditno monetarno politiko. Nosi datum 16.6.1994. Ali želi kdo o teh
                  stališčih in predlogih sklepov razpravljati? <stage>(Nihče.)</stage> Razpravo
                  zaključujem. Na glasovanje dajem najprej prvi predlog sklepa, ki glasi: <q>"Predlog
                  zakona o odpisu in poravnavi terjatev iz naslova zamudnih obresti, prva obravnava,
                  je primerna osnova za pripravo predloga zakona za drugo obravnavo."</q> Ugotovimo
                  sklepčnost! <stage>(43 prisotnih.)</stage> Preden gremo na odmor, ponovno
                  opozarjam, ob 18. uri bomo glasovali, ugotavljali, da je ena ministrica odstopila
                  in glasovali o imenovanju druge. Prosim, da ste navzoči, pa tistim, ki niso tukaj,
                  da to poveste. Nadaljujemo ob 16. uri.</p>
            </sp>
            <stage type="time">(Seja je bila prekinjena ob 14.01 uri in se je nadaljevala ob 16.21
               uri.)</stage>
            <sp xml:id="SDZ1-Redna-22-1994-06-21.sp101">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice, dragi kolegi! Nadaljujemo s popoldanskim delom naše seje. Za
                  popoldanski del seje so se opravičili Danica Simšič od 17.30 ure naprej, Vladimir
                  Topler, Roberto Battelli in pa kolegice, ki so šle v Ajdovščino, pa jih še ni
                  nazaj.</p>
               <p>Ugotovimo prisotnost! Ugotavljam, da nas je 57, da smo sklepčni, lahko delamo in
                  odločamo.</p>
               <p>Najprej bomo nadaljevali dopoldan prekinjeno 28. točko, to je zakon o odpisu in
                  poravnavanju terjatev iz naslova obresti.</p>
               <p>Potem bomo zaključili 17. točko, to je zakon o spremembah zakona o zajamčenih
                  osebnih dohodkih in pa, ker še ni kolegic iz Ajdovščine, bomo šli potem na 31.
                  točko, to je zakon o društvih - prva obravnava.</p>
               <p>Prehajamo na nadaljevanje 28. točke dnevnega reda.</p>
               <p>V dopoldanskem delu smo zaključili pri odločanju o stališčih, predlogih stališč in
                  sklepov matičnega delovnega telesa. Kot sem že povedal, najprej bomo glasovali o
                  prvem sklepu in potem o 2, 3 in 4. Prvi sklep glasi: Predlog zakona o odpisu in
                  poravnavanju terjatev iz naslova zamudnih obresti. Prva obravnava je primerna
                  osnova za pripravo predloga zakona za drugo obravnavo. Ugotovimo sklepčnost!
                     <stage>(58 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta sklep sprejeli.</p>
               <p>Na glasovanje dajem 2., 3. in 4. sklep, v kolikor ni ugovorov. Dobro.
                     <stage>(Ni.)</stage> Na glasovanje dajem 2., 3. in 4. sklep predloga stališč in
                  sklepov, kot so v poročilu matičnega delovnega telesa. Ugotovimo sklepčnost!
                     <stage>(50 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(1
                     poslanec.)</stage></p>
               <p>Ugotavljam, da so predlogi teh stališč in sklepov sprejeti.</p>
               <p>S tem je ta točka dnevnega reda zaključena.</p>
               <p>Prehajamo na <title>17. TOČKO DNEVNEGA REDA - OBRAVNAVA PREDLOGA ZAKONA O
                     SPREMEMBAH ZAKONA O ZAJAMČENIH OSEBNIH DOHODKIH</title>, hitri postopek. Včeraj
                  smo prekinili sejo pri odločanju o amandmaju k 4. členu. Ponovno se je sestal
                  odbor, ker so bile določene nejasnosti k temu amandmaju, pa če želi poročevalec
                  odbora podati poročilo. Dodatno poročilo ste prejeli na klop. Od odbora ni
                  nikogar.</p>
               <p>Amandma, pri katerem smo prekinili sejo, se glasi: doda se 1.a člen, ki se glasi:
                  4. člen se spremeni tako, da se glasi: <q>"Zajamčeni OD se poveča vsake tri mesece za
                  naslednje trimesečje glede na rast drobnoprodajnih cen po naslednji eskalacijski
                  lestvici."</q> Poročilo imate. Ali berem te procente naprej? Vprašanje je bilo pri
                  odstavku: <q>"Ne glede na določbo prvega odstavka tega člena, se zajamčeni osebni
                  dohodek uskladi v enaki višini, kot to določa splošna kolektivna pogodba za
                  gospodarstvo."</q> Želi kdo besedo? <stage>(Nihče.)</stage> Zato dajem ta amandma na
                  glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta amandma, ki je v dodatnem poročilu z dne 21.6.1994,
                  sprejet.</p>
               <p>In amandma na 2. člen glasi: 2. člen se spremeni tako, da se glasi: <q>"Ta zakon
                  začne veljati naslednji dan po objavi v Uradnem listu Republike Slovenije,
                  uporablja pa se od 1. julija 1994 dalje."</q> Želi kdo razpravljati o tem amandmaju?
                  Nihče, zato dajem ta amandma na glasovanje. Ugotovimo sklepčnost! <stage>(49
                     prisotnih.)</stage></p>
               <p>Kdo je za? <stage>(51 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta amandma sprejet. S tem je 2. člen spremenjen. S tem smo tudi
                  opravili obravnavo in odločanje o vseh členih.</p>
               <p>Odločati moramo o naslovu zakona. Želi kdo o naslovu zakona? Nihče, zato dajem
                  naslov zakona na glasovanje. Ugotovimo sklepčnost! <stage>(52
                  prisotnih.)</stage></p>
               <p>Kdo je za? <stage>(47 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>S tem smo po hitrem postopku opravili z drugo obravnavo oziroma z drugo fazo
                  postopka. Prehajamo na tretjo obravnavo. Želi kdo vlagati amandmaje na člene, ki
                  so bili amandmirani? <stage>(Ne.)</stage> Zato dajem na glasovanje predlog zakona
                  v celoti. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je zakon sprejet.</p>
               <p>Imamo še predlog dodatnega sklepa. Predlaga ga matično delovno telo. Predlog
                  sklepa glasi: Državni zbor Republike Slovenije nalaga Vladi Republike Slovenije,
                  da prouči možnost za pripravo ustrezne rešitve v višini zajamčene plače, oziroma
                  minimalne plače zaposlenih in tako rešitev predloži Državnemu zboru do konca
                  oktobra 1994.</p>
               <p>Želi kdo o tem predlogu sklepa razpravljati? <stage>(Nihče.)</stage> Zato dajem
                  predlog sklepa na glasovanje. Ugotovimo sklepčnost! <stage>(60
                  prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je ta sklep sprejet.</p>
               <p>S tem je ta točka dnevnega reda zaključena.</p>
               <p>Prehajamo na <title>31. TOČKO DNEVNEGA REDA - OBRAVNAVA PREDLOGA ZAKONA O
                     DRUŠTVIH</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo. <stage>(Ne želi.)</stage></p>
               <p>Predlog zakona je obravnaval Odbor za notranjo politiko in pravosodje kot matično
                  delovno telo. Prosim poročevalca, gospod Pukl.</p>
            </sp>
            <sp xml:id="SDZ1-Redna-22-1994-06-21.sp102">
               <speaker>VITODRAG PUKL:</speaker>
               <p>Hvala za besedo gospod podpredsednik. Spoštovani zbor! Predlog zakona o društvih
                  je naš odbor obravnaval in je poročilo predloženo z datumom 17.6.1994. Poročilo je
                  precej obširno, ker so tudi stališča glede načel tega zakona bila precej različna.
                  Od tega, da se naj zakon ne sprejme v prvo kot primerna osnova za drugo obravnavo
                  pa do dodatnih sklepov, ki bi nekako usmerjali nadaljnje delo pri tem zakonu. Naš
                  odbor se je z veliko večino glasov opredelil za to, da je predlog zakona primerna
                  podlaga za drugo obravnavo, odločil se je glede variante, da je potrebno najmanj
                  10 polnoletnih državljanov za ustanovitev društva. Ustavil se je pri priporočilu,
                  da naj predlagatelj prouči, da se naj predvidi možnost postopnejšega prenehanja
                  opravljanja gospodarskih dejavnosti društev, še posebej tistih, ki so se s tem po
                  tradiciji bavili.</p>
               <p>Posebej bi opozoril na predlagane dodatne sklepe, da naj Vlada čimprej pristopi k
                  pripravi zakonov, ki bodo urejali status humanitarnih organizacij, predvsem
                  invalidskih organizacij in Karitasa. Pri obravnavi predloga tega zakona za prvo
                  branje sta se pojavili predvsem dve stališči, in sicer, da bi bilo treba ločiti že
                  v tem zakonu, da pravzaprav obstoja in bo obstojalo dvoje vrst društev, to je
                  čistih ljubiteljskih, ki izražajo samo interese članov, ki se združujejo in pa
                  tistih, ki so nekako družbeno koristna. To se pravi, društva, ki imajo nekako
                  širši, ali humanitarni, ali drug značaj, ki kaže na to oziroma, ki daje tem
                  društvom pečat družbene koristnosti in ustrezno temu tudi poseben tretma od davčne
                  zakonodaje pa do finančne pomoči.</p>
               <p>No, naš odbor je večinsko sledil razlagi predlagatelja, da gre tukaj za krovni
                  zakon, pravzaprav za registracijski zakon, ki omogoča, da se definirajo pogoji za
                  ustanovitev društev in pa seveda za njih registracijo, ker bi sicer bila dilema,
                  ali se naj ta zakon razširi z vsemi temi posebnimi tretmaji različnih društev, kar
                  bi pomenilo veliko obširnost in pa nepreglednost zakona, ali pa da se naj ta
                  predlagani zakon šteje, kot je bilo mišljeno, kot krovni in registracijski in da
                  se uredijo potem vse te statusne in s tem povezane druge zadeve s posebnimi
                  predpisi.</p>
               <p>Menili smo, da je bolj primerno, da se ta zakon obravnava kot krovni, in prosto
                  povedano, registracijski zakon, dočim se vsa ostala vprašanja, tako glede
                  premoženja društev, glede obdavčenja, glede bonitet, glede družbene pomoči,
                  urejajo, ali s posebnim davčnimi oziroma ostalimi predpisi oziroma morajo biti
                  urejeni v posebnih predpisih, to se pravi, v posebnih zakonih, kjer bi naj bil
                  urejen statusni položaj posameznih društev, zlasti humanitarnih organizacij,
                  invalidskih organizacij in Karitasa.</p>
               <p>Zato smo pač predlagali stališča in sklepe, kot jih imate v poročilu in pa dodatne
                  sklepe, kot jih imate tudi v poročilu. Hvala lepa.</p>
            </sp>
            <sp xml:id="SDZ1-Redna-22-1994-06-21.sp103">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim predstavnika Vlade za predstavitev zakona.</p>
            </sp>
            <sp xml:id="SDZ1-Redna-22-1994-06-21.sp104">
               <speaker>VINKO POLIČNIK:</speaker>
               <p>Spoštovani gospod podpredsednik, gospe in gospodje, poslanci! Dovolite mi, da v
                  svoji kratki esplikaciji predstavim aktivnosti Ministrstva za notranje zadeve kot
                  predlagatelja zakona o društvih. Opozoril bi rad predvsem na tiste aktivnosti, ki
                  iz obrazložitve predloga niso posebej razvidne, so pa izredno pomembne za vašo
                  odločitev. Družbena stvarnost je na področju društvene dejavnosti oziroma
                  interesnega združevanja povsem preraslo v okviru zakona o društvih iz leta 1974.
                  Januarja 1991 je bil ta zakon v skupščinski proceduri v fazi predloga za izdajo
                  zakona že sprejet, vendar je bilo predlagatelju naloženo, da s pripravo osnutka
                  zakona počaka do sprejema nove ustave, in da v nadaljnjem zakonodajnem postopku
                  maksimalno upošteva pripombe in mnenja in stališča, ki so bila podana v
                  razpravi.</p>
               <p>42. člen Ustave Republike Slovenije opredeljuje pravico do svobodnega združevanja
                  z drugimi, hkrati pa navaja razloge iz katerih zakon omogoča to pravico omejiti.
                  Kot drug pravni temelj pa je predlagatelj upošteval predvsem Evropsko konvencijo o
                  priznavanju pravne osebnosti mednarodnih nevladnih organizacij, ki jo je Republika
                  Slovenija ratificirala in je 01.01.1994 stopila v veljavo.</p>
               <p>Zaradi občutljivosti te človekove in hkrati ustavne pravice je predlagatelj v
                  predhodnem postopku usklajeval besedila predlaganega zakona za eksperte sveta
                  Evrope, zlasti pa na področju kompatibilnosti zakona z Evropsko konvencijo o
                  varstvu človekovih pravic in temeljnih svoboščin in inplementacije Evropske
                  konvencije o priznavanju pravne osebnosti mednarodnih nevladnih organizacij.</p>
               <p>Pred uvrstitvijo tega zakona na sejo Vlade je bila v sodelovanju z drugimi
                  ministrstvi, zlasti pa s Službo Vlade za zakonodajo in Institutom za javno upravo
                  Pravne fakultete v Ljubljani dosežena maksimalna usklajenost. Gospe in gospodje,
                  poslanci! Predlog zakona, ki je pred vami, je predlagatelj že večkrat predstavil
                  na številnih posvetih in seminarjih, ki so jih organizirale zveze društev. Ob
                  razpravi so bili izraženi posamezni pomisleki, predlogi in pripombe, ki jih je
                  predlagatelj upošteval v kar se da možni meri. Naj opozorim samo na najbolj
                  pomembne. Na nekatere je že opozoril predhodnik.</p>
               <p>Vprašanje gospodarske dejavnosti. Veljavni zakon o društvih v 10. členu določa, da
                  se smejo društva ukvarjati tudi z gospodarsko dejavnostjo, vendar pa obseg te
                  dejavnosti ne sme presegati osnovne dejavnosti društva. Predlagatelj je pri
                  predlogu zakona moral upoštevati novi pravni red na področju gospodarske
                  dejavnosti. V mislih imam predvsem zakon o gospodarskih družbah, ki temelji na 74.
                  členu ustave in zagotavlja svobodno gospodarsko pobudo. Iz teh razlogov je
                  predlagatelj določil enoletni prehodni rok, v katerem se mora gospodarska
                  dejavnost društev uskladiti z navedenim zakonom. Namen predlagatelja prav gotovo
                  ni bil, da bi zavrl ali onemogočil delovanje oziroma obstoj društev za več
                  desetletno tradicijo in nedvomno družbeno korist in dejavnostjo, temveč je želel
                  slediti pravnemu redu in preprečiti dejanje nelojalne konkurence, hkrati pa
                  dosledno spoštovati načelo neprofitnosti kot enega temeljnih načel na področju
                  interesnega vzdrževanja tako pri nas, kot tudi v tujini.</p>
               <p>V 21. členu predlaganega zakona je predlagatelj določil, da morajo društva, ki s
                  svojo dejavnostjo ustvarijo dobiček, tega nameniti za razvoj osnovne dejavnosti
                  društva z navedeno določbo, kako sledimo posameznim materialnim zakonom, ki
                  društvom dopuščajo pravne dejavnosti. Tako na primer navajam zakon o igrah na
                  srečo, zakon o gostinski dejavnosti, zakon o varstvu, gojitvi in lovu divjadi in
                  tako naprej.</p>
               <p>Drugi sklop vprašanj, na katerega smo najpogosteje naleteli, je vprašanje
                  prepovedi ustanavljanja in delovanja verskih združenj. S prepovedjo ustanavljanja
                  delovanja verskih združenj, je predlagatelj želel le preprečiti, da bi se po
                  zakonu o društvih registrirale različne verske organizacije, ki bi glede na namen
                  ustanovitve, osnovno dejavnost, način ustanovitve oziroma notranjo organizacijo
                  morale imeti status verske skupnosti in se ustanoviti v skladu z zakonom o pravnem
                  položaju verske skupnosti. O tem pa ni želel omejevati ustavne pravice do svobode
                  izraževanja posameznikov, ki jim je poleg skupnega interesa na področju kulture,
                  športa, stroke, pomoči bližnjemu in podobno, skupno tudi to, da imajo enako versko
                  prepričanje.</p>
               <p>Potrebno je omeniti, da smo po veljavnem zakonu registrirali veliko število
                  društev, katerih člane veže tudi pripadnost isti verski skupnosti. Kot primer
                  navajam društvo katoliških skavtov, katoliških študentov, katoliške mladine in
                  tako naprej. Ker so se ustanovile v skladu z določbo zakona o društvih in svoja
                  pravila uskladila s tem zakonom, pristojni organ ni imel pravne podlage, da bi
                  odklonil njihovo registracijo.</p>
               <p>Tretji sklop vprašanj se nanaša na vprašanja koncepta oziroma vsebine zakona. Iz
                  dosedanjih razprav o predlogu zakona lahko ugotovimo, da je v tej široki paleti
                  interesnega združevanja, po mnenju nekaterih ta zakon preozek. Na vse te pomisleke
                  - verjamem tudi dobronamerne sugestije, bi rad opozoril, da v Republiki Sloveniji
                  deluje 13.000 društev, da je v njih včlanjeno preko enega milijona in da mora biti
                  ta zakon enak in pošten za vsa društva.</p>
               <p>Specifičnost Rdečega križa, humanitarnih organizacij, invalidskih organizacij,
                  planinskih organizacij ne moremo urediti</p>
               <p>v tem krovnem zakonu, saj je nujno, da ta zakon določa le temeljna načela za
                  delovanje postopka ustanovitve in registracije društva, ali kot je omenil že moj
                  predhodnik, da gre dejansko za krovni zakon. Posebnosti navedenih organizacij so
                  že oziroma jih bo potrebno urediti v posameznih predpisih z navedenih področjih.
                  Tudi sistemska vprašanja s področja davčne politike in lastninskih odnosov ne
                  morejo biti predmet tega zakona.</p>
               <p>Gospe in gospodje poslanci, prepričan sem, da smo po upoštevanju družbene
                  stvarnosti s tem zakonom optimalno uredili ta segment interesnega združevanja v
                  luči obstoječega pravnega reda in spoštovanja evropske konvencije o človekovih
                  pravicah. Hvala za pozornost.</p>
            </sp>
            <sp xml:id="SDZ1-Redna-22-1994-06-21.sp105">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo? <stage>(Ne
                     želi.)</stage> Besedo imajo predstavniki poslanskih skupin. Gospod Potrč.</p>
            </sp>
            <sp xml:id="SDZ1-Redna-22-1994-06-21.sp106">
               <speaker>MIRAN POTRČ:</speaker>
               <p>Hvala lepa. Tudi naša poslanska skupina je bila med tistimi, ki je nekajkrat
                  predlagala Državnemu zboru v sprejem sklep, da naj zakon o društvih Vlada čimprej
                  pripravi in da naj začnemo o njem razpravo v Državnem zboru. Zavedamo se namreč,
                  da je pravica svobode do združevanja tudi v društva urejena le v stari zakonodaji,
                  da je gotovo potrebna, ne samo sprememb, ampak ureditve na novo in uskladitve z
                  ustavo.</p>
               <p>Predlog zakona o društvih, ki smo ga dobili po mnenju v naši poslanski skupini,
                  kljub, verjamem, najboljšim željam in tudi razlogom, ki jih je predstavnik Vlade
                  in ministrstva v svojem uvodu navedel, ne zagotavlja reševanja vprašanj, ki jih
                  želimo s svobodnim združevanjem ljudi v društva za uresničevanje njihovih
                  najrazličnejših interesov urediti.</p>
               <p>Zelo nas veseli, da je predlagatelj, Vlada, v prvem odstavku svoje ocene stanja in
                  razlogov za izdajo zakona zapisal, citiram: <q>"V zgodovini Slovencev so društva in
                  njihove zveze odigrale pomembno povezovalno in narodno prebujevalno vlogo ter s
                  tem opravljale pomembno družbeno, politično in kulturno poslanstvo"</q>. Tudi v naši
                  poslanski skupini ocenjujemo, da je to več kot res. Mnogokrat je takšna vloga bila
                  celo usodnega pomena za obstoj in razvoj slovenstva, vendar hkrati mislimo, da je
                  v mnogočem, kljub spremenjenim družbenim razmeram v lastni državi, demokratični
                  pravni ureditvi in podobno, vloga društev je izjemnega pomena tudi danes in da bi
                  pri sprejemu zakona izhajali iz popolnoma napačnega izhodišča, če bi takšno vlogo
                  društvom priznavali v preteklosti, hkrati pa sprejemali zakon, ki bi takšno vlogo
                  društev v sedanjosti otežil ali celo onemogočil.</p>
               <p>Bojimo se, da pripravljeni zakon, čeprav ne želimo Vladi naprtiti, da je imela ta
                  cilj, ima lahko takšne konkretne posledice. Zakaj? Iz razloga, ker zakon sicer
                  trdi, da naj bi bil organizacijski zakon, ki ustvarja pogoje za ustanavljanje in
                  registracijo društev. V tem delu mu najbrž ni kaj očitati. Je načelen, dovolj
                  splošen, zagotavlja svobodo združevanja, nima nobenih posebnih pogojev. Omejitve,
                  ki so postavljene, so postavljene zelo ozko, in tiste, ki jih tudi zahteva ustava.
                  Vendar je možno reči, da zakon kljub tej želji dejansko ni organizacijski. S tem,
                  ko ima vključen tudi zadnji člen, ki v celoti, kar je normalno, razveljavlja
                  obstoječi zakon o društvih, to je v 34. členu in s tem, ko ima svoj 30. člen, v
                  katerem pove, da je tudi, kar zadeva opravljanje gospodarskih dejavnosti, potrebno
                  v enem letu uskladiti delovanje društev, obstoječih društev, s tem zakonom,
                  posega, kljub želji, da bi bil organizacijski, v dejansko delovanje obstoječih
                  društev.</p>
               <p>Mi smo v pripravi razprave v Državnem zboru v poslanski skupini imeli dokaj širok
                  razgovor s predstavniki, trdim, najpomembnejših, ne pa vseh zvez društev, in sicer
                  Sveta društvenih organizacij, Planinske zveze Slovenije, invalidskih organizacij,
                  kulturno-prosvetnih organizacij; - če sem koga pozabil, naj mi oprosti - in
                  njihova skupna ugotovitev je bila, da je bilo v nekaterih fazah priprave zakona,
                  usklajevanje in sodelovanje Vlade in ministrstva z društvi korektno, in bi rekel v
                  obojestransko korist. V besedilo, ki ga je Vlada pripravila za Državni zbor, pa ni
                  vnesla resnih opozoril, ki so jih društva dajala, pa tudi na neke medsebojne
                  razgovore. Ne bom rekel dogovore, ker takšni seveda niso mogoči, in da je
                  obstoječe besedilo zakona za delovanje društev nesprejemljivo.</p>
               <p>Ko smo poslušali njihove razlage, smo - mnogo članov poslanske skupine smo bili na
                  tem razgovoru - ugotovili, da jih moramo pritegniti v celoti. Sprejem takega
                  zakona bi, če ne bi istočasno pred začetkom njegove uveljavitve uredili mnoga
                  vprašanja, pomenil, da bi mi tako razvejano društveno življenje s 13 tisoč društvi
                  in s pol Slovenci in Slovenkami, ki so na različne načine včlanjeni v ta društva,
                  najmanj otežili, mislim pa, da v mnogočem tudi onemogočili.</p>
               <p>Nesprejemljivo bi bilo za poslance v Državnem zboru, da nekaj takšnega sprejmemo.
                  Zaradi tega je naše mnenje, da bi bilo najbolje v Državnem zboru tak zakon
                  zavrniti in naložiti Vladi, da pripravi novega. Vendar smo pripravljeni sprejeti
                  tudi razlago, da bi bilo koristno nadaljevati in da v Vladi obstaja
                  pripravljenost, v skladu s pripravljenimi in dopolnilnimi stališči zakon za drugo
                  obravnavo dograditi s temeljnimi opozorili, ki jih bom dal. Pripravljeni smo tudi
                  o tem razmišljati, verjamem pa, da bo večina poslancev in poslank, ki verjamem, da
                  so ali smo med tistim enim milijonom Slovencev, ki smo včlanjeni v društva ali na
                  nek način z njimi povezani, spoznala, da je problematika tako resna, da bi bilo
                  neodgovorno, da sprejmemo zakon s posledicami, ki jih napovedujem. Obstoja še ena
                  možnost. Najbrž bi se kazalo tudi za njo opredeliti, to je pa vprašanje, ali po
                  sprejemu osnutka Državni zbor organizira sodelovanje z društvi in združenji preko
                  uveljavitve 143. člena poslovnika in javno predstavitev, da bi imela večina
                  poslancev priliko spoznati, kaj invalidske organizacije, športna množična društva,
                  kulturno-prosvetna društva, Planinska zveza Slovenije in še mnogi drugi, ker je
                  društev še in še, opozarjajo, in da bi tokrat ugotovili, kaj pravzaprav mora biti
                  vsebina zakona in kakšne morajo biti rešitve, da bi tak zakon lahko sprejeli, in
                  kje so za nas tri temeljna vprašanja, ki bi jih bilo treba urediti.  </p>
               <p>Prvo je naše prepričanje, da kljub pogojem za registracijo društva in
                  ustanavljanje društva, ki naj bo v načelu enako za vsa društva, dejavnost društev
                  ni enaka. Imamo društva, ki opravljajo izrazito interesno in ljubiteljsko vlogo,
                  in imamo po našem prepričanju društva, ki opravljajo tudi splošno koristno
                  funkcijo, ker so to civilne družbe za upravljanje mnogih dejavnosti, ki bi jih
                  sicer morala manj racionalno opravljati država tudi preko javnega financiranja, in
                  kjer je povezovanje ljudi in opravljanje teh funkcij več kot nujno, podpirati tudi
                  z državnimi ukrepi in takšnim društvom dajati tudi eventualno celo javna
                  pooblastila; v vsakem primeru pa drugačne pogoje za delovanje, neke posebne
                  pravice, eventualno tudi kriterije za dodatno</p>
               <p>financiranje za opravljanje dodatnih dejavnosti in podobno. Pri tem mislim na
                  kompleten sklop vseh humanitarnih organizacij, Rdečega križa, Karitasa,
                  invalidskih organizacij in vsega, kar v ta sklop spada. Mislim, da brez dvoma
                  spada sem tudi Planinska zveza Slovenije, za katero smo skupaj ugotovili, da ji
                  celo težko rečemo, da je društvo ali pa zveza, ampak je v bistvu gibanje, vsaj v
                  Sloveniji in pri Slovencih. Težko je njihovo dejavnost povezovati s članarino in s
                  člansko izkaznico, ko se pravzaprav zelo pohvalimo s tem, da mnogi Slovenci, vsaj
                  občasno in na različne načine gremo tudi v naše lepe planine in gore, malo višje
                  ali malo nižje, da pa brez planinskih postojank, brez planinskih poti in njihovih
                  označb, brez, konec koncev, tudi čiščenja tistih planin, ki jih včasih malo manj
                  osveščeni planinci posvinjajo ali pokvarijo, kakšno bi to naše planinstvo
                  izgledalo. Postaviti Planinsko zvezo in  planinska društva v popolnoma enak
                  položaj kot kakršnokoli ljubiteljstvo, je za nas nesprejemljivo. Vprašanje je, ali
                  ne sodi v ta sklop tudi določen način dejavnosti turističnih društev. Pravim, ne
                  vseh, ampak določen način dejavnosti, kjer pomenijo tudi pomembno pomoč pri
                  promociji kraja, pri organizaciji, pri ustvarjanju pogojev in podobno. Mislim, da
                  to velja v mnogočem tudi za množična športna društva, ki smo jih tudi v tradiciji
                  imeli, Sokole in Orle; dobro, Partizan včasih, zdaj ga lahko poimenujemo drugače,
                  ampak to je množičnost, ki nima za cilj visoke kvalitete in profesionalizem in
                  preko tega tudi donatorstva in plačila, ampak predstavlja množično udejstvovanje,
                  pa seveda tudi kulturno prosvetna društva in podobno.</p>
               <p>Če teh različnosti ne bomo priznali, in dali različni kvaliteti društev tudi
                  različne možnosti, potem bomo gotovo nekatera društva onemogočili za nadaljnje
                  delovanje. Ne trdimo, da to ni mogoče tudi v posebnem zakonu, ampak če potem, ne
                  samo za invalidske organizacije in Karitas, ampak mnogo mnogo širše. Mislimo pa,
                  da bi morali reči najmanj to, da predlagani registracijski, organizacijski zakon o
                  društvih ne more pričeti delovati, se ne more uveljavljati, če tudi vsa druga
                  vprašanja niso urejena, ker drugače bo veljal samo ta zakon, potem bo pa mimo eno
                  leto in mi teh vprašanj ne bomo imeli urejenih.</p>
               <p>Drugo je vprašanje gospodarskih dejavnosti, katere je že v uvodu omenil gospod
                  Pukl. Čeprav so nekatera stališča odbora že pripravljena, vendar mislim, da še
                  mnogo preozko. Mi ne mislimo, da bi morala društva opravljati gospodarsko
                  dejavnost na ta način, da bi konkurirala neposredno gospodarskim subjektom,
                  družbam in podobno. Ampak sedanjim društvom, na način kako delujejo in kako se
                  financirajo, onemogočiti in prepovedati to dejavnost, mislim, da bi bilo usodno za
                  njihovo delovanje, in obenem skrajno škodljivo in nesprejemljivo.</p>
               <p>Nam so planinci povedali, da imajo 162 koč po Sloveniji. Če morajo vse te koče
                  postati podjetja, potem enostavno te koče ne bodo mogle delovati kot podjetja.
                  Nemogoče. Povedali so nam, kako si predstavljamo, da bi zgolj na principu profita,
                  in brez prostovoljnega dela stotih in stotih planincev, delovale visokogorske
                  postojanke. Najbrž, kdorkoli je že kdaj bil nekaj več kot 1000 metrov visoko, ve,
                  da enostavno objektivno poslovati po ekonomski računici ne morejo.</p>
               <p>Povedali so nam, ali imamo za cilj v Državnem zboru, da koče proglasimo za klube,
                  da damo pač tistim nekaj planincem članske izkaznice in ostale pustimo pred vrati,
                  ne vemo pa, kako je to mogoče storiti v primeru, če hodiš dve, tri, štiri, pet,
                  šest ur, in bi se rad naslonil vsaj v enem kotu, ker je včasih  koča tako polna,
                  da se tako ali tako ne da prespati, ampak na klop se pa lahko nasloniš in počakaš
                  do naslednjega jutra, in sedaj želimo te koče zapreti. Problem je več kot
                  utemeljen.</p>
               <p>Opozarjali so nas na to tudi nekateri predstavniki športnih društev, opozarjalo
                  nas je na to tudi konec koncev Društvo upokojencev, ki je pravilo, da če je sedaj
                  tak problem, da imajo v svojem društvu v prostorih majhen bifejček, v katerem
                  upokojenci, ko pridejo igrat šah, spijejo tudi pivo, in če je to sedaj takšen
                  problem gospodarske dejavnosti, ki ga je treba v enem letu ukiniti, ker pomeni
                  konkurenco gostinstvu, da to enostavno ni sprejemljivo.</p>
               <p>In tretje vprašanje, ki ga je treba urediti in ga zakon sploh ne omenja, je
                  vprašanje premoženja društev, in to na dva načina. Mi smo v vsakem zakonu, ki smo
                  ga do sedaj pisali, nekaj rekli o premoženju. Najbrž bodo tudi društva imela
                  premoženje in mislim, da je o tem treba nekaj povedati. V vsakem zakonu, ki smo ga
                  do sedaj sprejemali, smo za nazaj urejali vprašanje premoženja, in prav pri
                  društvih bo urejanje premoženja za nazaj eno od zelo zahtevnih vprašanj. Upam, da
                  ga ne bomo uredili tako slabo, kot smo ga uredili pri nekaterih javnih
                  gospodarskih družbah in pri javnih zavodih, kjer smo vse podržavili, ne glede na
                  to, kako je nastajala lastnina; upam, da tega ne bomo rešili tako slabo, kot
                  poskušamo rešiti vprašanje lastnine lokalnih samoupravnih skupnostih, tudi tu je
                  lastnina nastajala na najrazličnejše načine in enostavno ne priznati, da ta
                  lastnina obstaja, danes pa je iz logike prejšnjih razmer knjižena na
                  najrazličnejše načine, včasih na društvo, včasih ne, včasih na zvezo, včasih na
                  občino, včasih na nekaj tretjega, problem pa obstoja, potem bomo zamižali, ne
                  rešili problem, stvari pa pustili nerešene in povzročili pri teh 13.000 društvih
                  mnogo mnogo konkretnih problemov in sporov, ki jih bodo morali reševati.</p>
               <p>Opravičujem se, mogoče sem koga dolgočasil in se je zdelo preveč, vendar se nam
                  zdi, prepričani smo, da je razgovor, ki smo ga imeli s predstavniki društev,
                  pomenil za nas obveznost, da na te temeljne probleme in njihove pomisleke, ki niso
                  dobili odraza v pripravljenem zakonu, opozorimo, predvsem pa da opozorimo in
                  prenesemo njihovo opozorilo, da bi tako sprejeti zakon, če sočasno niso rešeni vsi
                  problemi, lahko imel za posledico, da bomo v kratkem času povzročili nemožnost
                  delovanja obstoječih društev.</p>
               <p>Poudarjam še enkrat, ne mislim, da to želi Vlada, še manj mislim, da to želi
                  Državni zbor. Da se pa to ne bi zgodilo, ne moramo verjeti, da je to
                  organizacijski zakon, in da bo vse drugo že rešeno, ker vemo, da če ne bodo stvari
                  sočasno rešene, bomo lahko čez pol leta ali v letu dni na to pozabili, potem se pa
                  tolkli po glavi, kakšno odločitev smo sprejeli.</p>
               <p>Predlagam torej, da razmislimo, da le opravimo javno predstavitev, in da podprete
                  ne samo stališča matičnega odbora k temu zakonu, ampak tudi dopolnilne predloge
                  stališč in sklepov, ki smo jih že, in verjamem, da jih bodo še drugi predlagali.
                  Najbolje za nas pa bi bilo, če bi ugotovili, da je treba kompletno problematiko
                  najprej celovito videti, potem pa zakon pripraviti na novo. Hvala.</p>
            </sp>
            <sp xml:id="SDZ1-Redna-22-1994-06-21.sp107">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Polajnar.</p>
            </sp>
            <sp xml:id="SDZ1-Redna-22-1994-06-21.sp108">
               <speaker>IGNAC POLAJNAR:</speaker>
               <p>Hvala lepa. Spoštovani predsedujoči, spoštovane poslanke in poslanci! Ko smo na
                  Odboru za notranjo politiko in pravosodje govorili o tem zakonu, je bilo nenavadno
                  veliko besed prav o tem, ali in na kakšen način naj bodo društva tudi
                  organizacije, ki se ukvarjajo z nekim poslom, če po domače rečemo.</p>
               <p>V naši poslanski skupini smo prepričani, da se s tem zakonom  ni mogoče spuščati
                  na to področje poslovanja, na profitne in neprofitne probleme teh društev, ker če
                  bomo začeli obravnavati to vprašanje v tem zakonu, potem se bojimo, da tega
                  zakona, ki je po našem mnenju ponujen, še dolgo ne bomo imeli. Gre sedaj za to
                  temeljno vprašanje, ali bomo lahko združevanje ljudi organizirali tako, da bo
                  urejeno tudi to razmerje med tistimi, ki se hočejo združevati, kar imajo pravico
                  po ustavi, in pa med državo in to je to temeljno vprašanje. Mi vidimo ta zakon kot
                  to temeljno vprašanje, se pravi, združevanje ljudi, ki naj bo urejeno s tem
                  zakonom, da ne bo zamer na strani tistih, ki bi se radi združevali in na strani
                  države, ki je očitno vedno poklicana, da tudi združevanje na tak ali na drugačen
                  način odreja, ali vsaj opredeljuje nek okvir delovanja takih združevanj.</p>
               <p>Ko pa se seveda spuščamo na to, ali naj bodo društva profitna, ali neprofitna,
                  potem seveda po našem prepričanju tukaj ne bomo prišli daleč, ker se nam zdi ena
                  stvar zelo pomembna. To je vprašanje, kakšen odnos imamo do društev? Društev je v
                  Sloveniji res veliko, in videti je, da ni Slovenca, ki bi upal ali smel ali pa
                  sploh zmogel govoriti proti kakršnemukoli društvu. Imamo pač zelo bogato zgodovino
                  teh društev, kar kaže tudi na lastnost Slovencev, da se znamo organizirati in da
                  se radi organiziramo tako, da tudi na zunaj pokažemo, da smo organizirani. In če
                  je temu tako, potem ta zakon v bistvu na nov način potrjuje to, kar v bistvu že
                  ves čas delamo skozi svojo bogato zgodovino.</p>
               <p>Torej, Slovenci smo ves čas imeli o društvih zelo lepo mnenje, cenili smo jih in
                  pa čislali, in tako bo verjetno tudi poslej. Ni pa seveda to razlog, da ne bi
                  pogledali tudi tega, kar se je z društvi v zgodovini  dogajalo. To pa so seveda
                  druge zgodbe, na katere smo tudi že opozarjali na odboru. Gre seveda za vprašanje,
                  ali so ta društva, ki so bila neprofitna, vedno bila res združevanje za to, da so
                  bili doseženi neki interesi, da so ljudje lahko izrazili tisto, kar so v takem
                  društvu hoteli izraziti, da so dosegli cilj, ki so ga hoteli v tem društvu doseči.
                  Ampak, ali so se tam dogajale tudi stvari, ki recimo tem društvom niso bile
                  napisane, ali so se dogajale stvari, ki bi jih danes lahko označili tudi za
                  nečedne posle, kar je najmanjša ali pa najblažja oblika tega, čemur lahko rečemo
                  tudi korupcija.</p>
               <p>Ko govorimo seveda o vseh teh društvih, zlasti recimo o planinskem društvu,
                  gasilskih društvih itd., vedno je človeku toplo pri srcu, ker gre seveda za
                  stvari, ki imajo bogato tradicijo. Smo pa seveda prepričani, da je tudi tukaj
                  mogoče delati razlike, da se je društvo od društva razlikovalo, in tudi če
                  govorimo o planinskih društvih, kjer se bomo očitno vsi kar hitro strinjali, da je
                  to eno od tistih društev, ki je najbolj na očeh, se ga tudi najhitreje spomnimo,
                  morda poleg športnih društev, je mogoče reči, da gre tudi pri teh planinskih
                  društvih ali pri pogojih dela teh društev za razlike.</p>
               <p>Imamo društva, ki so tukaj sejala zelo čisto seme, imamo pa seveda tudi stvari, ki
                  so šle svojo pot, ko pa govorimo o vzdrževanju planinskih koč, pa vse kaj drugega.
                  Zato je po našem prepričanju  prav, da ta zakon čimprej dobimo, da ga, kolikor je
                  potrebno, dodelamo, zlasti pa v tistem smislu, na kar je opozoril tudi odbor. Tu
                  gre za humanitarne organizacije, in na kar mi posebej opozarjamo, gre tudi za
                  vprašanje Karitasa. Po našem prepričanju je to dejavnost, ki jo je potrebno
                  urediti, če je nujno s posebnim zakonom ali pa tudi z novim zakonom o položaju
                  verskih skupnosti, oziroma z noveliranjem tega zakona. Mi mislimo, da pač Karitas
                  ni društvo, ki ga je mogoče tukaj kar enostavno zajeti, ali mu ta določila
                  pripisati tudi na njegovo kožo.</p>
               <p>Še enkrat pa poudarjamo, če se bomo danes spuščali preveč v to razpravljanje, kaj
                  vse bi bilo treba dati v ta zakon, da bomo potem dobili tudi jasno sliko o tem,
                  koliko so lahko društva tudi organizacije, ki opravljajo gospodarske dejavnosti;
                  koliko so lahko ta društva tudi profitna, potem se bojimo, da tega zakona še dolgo
                  ne bo, da se bomo tu Slovenci sprli. Zato mislimo, naj ta področja ureja
                  zakonodaja, ki jo že imamo, naj nam pa seveda Vlada, kolikor je potrebno, postreže
                  tudi s tistimi zakoni, ali opozori na tiste predpise, ki jih bo še treba sprejeti,
                  da bodo društva, tudi če bodo hotela biti recimo na nek način organizirana kot
                  neke dejavnosti, ki so nekaj več kot pa vzgojne profitne organizacije, da bodo
                  lahko potem tudi tako delovala.</p>
               <p>Mislimo pa, da gre tu za to, zgolj temeljno navodilo, oziroma za temeljni akt, ki
                  naj uredi to razmerje med združevanjem ljudi in pa med državo. Mi si želimo, da bi
                  bilo to razmerje prijazno, kar pomeni, da bi lahko društev imeli veliko. Društva
                  se rojevajo, umirajo in mi si želimo, da bi se vsako uredilo s čimmanj  težav, če
                  pa že kakšno umre, da ne bi umrlo zaradi tega, ker bi mu država sedela na vratu
                  ali pa bi se države naveličalo, in bi se samo zapisalo smrti. Hvala lepa.</p>
            </sp>
            <sp xml:id="SDZ1-Redna-22-1994-06-21.sp109">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi za poslansko skupino? Gospod Jelinčič.</p>
            </sp>
            <sp xml:id="SDZ1-Redna-22-1994-06-21.sp110">
               <speaker>ZMAGO JELINČIČ:</speaker>
               <p>Hvala lepa za besedo. Čisto na kratko. Jaz mislim, da bi morali ta zakon o
                  društvih zavrniti. Konec koncev, ni dovolj dodelan, niso izdelana stališča za
                  društva, vemo, da se bo po tem zakonu zgodilo kvečjemu to, da bodo nekatera
                  društva, ki so v vsej zgodovini gradila hiše, dvorane, hangarje, ne vem, kaj še
                  vse, ostala brez tega premoženja. Če nič drugega, že to samo je dovolj pomembna
                  zadeva in je nesmiselno, da si lahko nakopljemo na glavo zakon o spremembi zakona,
                  in je dosti bolj smiselno, če tega zakona sedaj ne potrdimo, ampak ga Vlada
                  oziroma predlagatelj predela, uredi in potem ga recimo na naslednji seji, ali pa
                  potem na prvi jesenski seji predloži v obravnavo. Hvala lepa.</p>
            </sp>
            <sp xml:id="SDZ1-Redna-22-1994-06-21.sp111">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo za poslansko skupino? <stage>(Ne.)</stage> Besedo dajem
                  poslankam in poslancem. Gospod Tone Peršak.</p>
            </sp>
            <sp xml:id="SDZ1-Redna-22-1994-06-21.sp112">
               <speaker>ANTON PERŠAK:</speaker>
               <p>Spoštovane poslanke, spoštovani poslanci! Podobno kot druge poslanske skupine in
                  drugi poslanci, sem se seveda tudi jaz oziroma smo se tudi mi posvetovali z
                  društvi, kako gledajo na ta zakon. Po neki logiki stvari sem se verjetno jaz
                  največ posvetoval kot posameznik in kot član Demokratske stranke Slovenije z
                  društvi s področja kulture, športa in tako naprej. V zvezi s tem moram povedati,
                  da v teh društvih vlada precejšnje nestrinjanje, ali pa nezaupanje v zvezi s tem
                  zakonom, posvetoval pa sem se tudi še s kolegi v poslanski skupini in tudi pri
                  njih opazil določeno nezadovoljstvo in sicer, če poskušam to v obliki neke formule
                  najprej povedati, bi rekel naslednje. Zakon, ki je zgolj registracijski, ki ureja
                  zgolj registracijo, je v bistvu preobširen. V njem je preveč stvari, ureja naj
                  samo to, pa naj se ne dotika drugih vprašanj. Če pa želi urediti stvari v celoti,
                  potem je  seveda veliko prepavšalen; nekako skuša na en imenovalec zreducirati
                  stvari in v njem manjkajo - to bom kar povedal, da tega nisem odkril jaz, ampak
                  človek v poslanski skupini, ki se na to bolje spozna - v njem manjka neka, kot bi
                  se temu reklo, vrsta dispozitivnih norm, to pomeni, da društva tega ne smejo, ne
                  smejo onega, ampak pod takimi in takimi pogoji društvo lahko dela tudi to, pod
                  takimi pogoji lahko dela tudi to in ti pogoji bi morali biti opredeljeni, in s tem
                  bi mi seveda tej različnosti, ki na tem področju je, in ki ima v Sloveniji veliko
                  tradicijo, na nek način omogočili, da bi preživela. Seveda pa hkrati s temi
                  pogoji, s katerimi bi pogojevali, da lahko neko društvo dela tudi recimo
                  gospodarsko dejavnost, ali kakšno drugo dejavnost ali v določeno smer dejavnosti,
                  bi s temi pogoji onemogočili, pa tudi seveda neke zlorabe na teh področjih in
                  uredili stvari. Tega seveda v tem zakonu ni, in to je najbrž njegova poglavitna
                  slabost, kajti kar tako načelno povedati, da se društva ne smejo ukvarjati z
                  gospodarsko dejavnostjo, se potem zastavi vprašanje, kaj bo pa sedaj z društvi, ki
                  imajo dolgo tradicijo in pravzaprav od tega živijo, in zaradi tega lahko počnejo
                  tudi neko svojo veliko bolj pomembno dejavnost. In kje je sedaj meja gospodarske
                  dejavnosti, kje je meja te dejavnosti v tistem smislu, da je samo za lastne
                  potrebe, in kje gre to čez. Jaz se strinjam s tistimi, ki zagovarjajo, češ da naj
                  društvo le nima javno odprte gostilne sredi nekega mesta, drugače pa je to, kar je
                  bilo že rečeno, drugače pa je planinska koča, ali pa ne vem kaj. Izgleda, da je po
                  tej plati seveda zakon premalo domišljen, če hoče biti tak zakon, da bi to v
                  celoti pokril, ali pa pravzaprav preobširen, če si tega ne želi urejati, in če
                  dejansko nudi samo neke pogoje.</p>
               <p>Postavlja se celo vprašanje, zakaj je tak zakon potreben oziroma zakaj je potreben
                  ta režim registracije? Zaradi nadzora. Če pa se društvo ne ukvarja z nobeno tako
                  dejavnostjo, ker pač ne živimo več v sistemu, kjer je bil nadzor sam po sebi  neka
                  vrednota, zakaj je potem ta registracija sploh potrebna. Če se neko društvo ne bo
                  ukvarjalo ne z gospodarsko dejavnostjo, ne z neko politično dejavnostjo, ne vem, s
                  kakšno, zakaj je potem sploh še ta režim registriranja in vse to potrebno, pa neka
                  priglasitev. To postane potrebno tisti trenutek, ko se to društvo ukvarja z
                  dejavnostjo, ki gre čez golo združevanje iz ljubezni do gora, da tako rečem.</p>
               <p>To se mi je zdelo potrebno povedati zaradi tega, ker gre za zakon, ker se tukaj
                  strinjam tako s tem, kar sta prej govorila v imenu skupin gospod Potrč in gospod
                  Polajnar, gre za zakon, ki obravnava najbrž za našo deželo in naše ljudstvo zelo
                  pomembno področje. Področje z eno izjemno tradicijo in se strinjam s tem, da gre
                  za tradicijo, ki ima dejansko nek državotvorni in naciotvorni značaj, če se
                  spomnim raznih društev od Akademije Operozorum do Slovenske čebelice, do dramskega
                  društva in seveda do vrste drugih društev, čebelarskih itd.</p>
               <p>Napačno bi bilo, če mi pri tem zakonu ne bi iskali tudi možnosti, da se ta
                  tradicija nadaljuje, da društva, ki so v mnogih primerih, če vzamem recimo društva
                  na področju kulture, odigrala vlogo, ki jo mogoče v kakšnih drugih državah ali pa
                  drugih narodih odigravajo neke druge organizacije, neke druge oblike združevanja,
                  od zbornic do raznih svetov itd., društva, ki so v zgodovini odigrala v mnogih
                  primerih vlogo tako rekoč javne službe v nekaterih primerih, ker to ni bilo
                  organizirano, ker ni bilo recimo kulturniške zbornice. So pa društva iz združenja
                  v mnogih primerih to funkcijo odigrala. Zakaj bi sedaj na nek način hoteli
                  prisiliti, da se ta tradicija prekine in da tega ne bi mogli več opravljati
                  naprej, tako rekoč pol javne službe. In zakaj ne omogočiti, da se pač v nekem
                  dogovoru med državo in temi društvi ta vloga in funkcija tudi  naprej lahko, celo
                  v neke vrste javnih pooblastilih itd. obvelja in nadaljuje, ker se mi zdi, da je
                  to koristno. Zato mislim, da bi bilo te stvari do druge obravnave, če bo do nje
                  prišlo, potrebno dobro premisliti in najbrž dodelati v zakonu. Zato podpiram tudi
                  tiste dodatne sklepe, ki so vloženi, ki kažejo v to smer. Hvala.</p>
            </sp>
            <sp xml:id="SDZ1-Redna-22-1994-06-21.sp113">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Sisinger.</p>
            </sp>
            <sp xml:id="SDZ1-Redna-22-1994-06-21.sp114">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Mislim, da gre resnično  za enega
                  od izredno pomembnih zakonov, za katerega moram reči, da ga društva v okviru naše
                  države Slovenije že pravzaprav dolgo čakajo. Menda smo jim ponudili besedilo
                  predloženega dokumenta v taki meri, da jih danes še bolj skrbi jutrišnji dan in da
                  jih skrbi, kako bodo pravzaprav ta društva po takem zakonu, če bi takšnega
                  sprejeli, seveda delovala.</p>
               <p>Ne bom se spuščal v te zadeve in ponavljal, o katerih je gospod Miran Potrč že
                  govoril. Skupaj smo v poslanski skupini ugotovili, da so seveda stališča in
                  sklepi, ki so predloženi, pomanjkljivi. Potrebujejo nujno okrepitev s predlogi, ki
                  jih dajemo v 1., 2., 3. in 4. točki in vas prosim, poslanke in poslanci, da tudi
                  te predloge podprete. Moram reči, da smo tukaj združili z gospodom Potrčem v ta
                  stališča in sklepe številne pripombe gasilskih društev, ki so na mene poslali v
                  zadnjem času mnogo pisem, da je prišlo mnogo pisem društev upokojencev, moram
                  reči, na mene tudi za to področje. Zato se mora vsega tega predlagatelj zavedati;
                  strinjam se z gospodom Polajnarjem, ko pravi, če bomo začeli razpravljati, kaj je
                  pridobitno, kaj ni pridobitno, potem je vprašanje, kdaj bomo ta zakon sprejeli.
                  Nisem za to, da bi v celoti zakon odložili, sem pa za to, da ta prva razprava
                  pokaže predlagatelju, da takega zakona ta parlament gotovo ne more sprejeti. To pa
                  pomeni, če takega zakona ne moremo sprejeti, in mislim, da ga ne moremo, potem
                  moramo razčistiti stvari; se pa strinjam v končni fazi s tem, kar je bilo
                  predlagano, ali pa zakon zavrniti. Če menimo, da bi na hitro nekaj sprejeli in
                  onemogočili nadaljnje aktivno delovanje društvene aktivnosti, potem bom seveda
                  glasoval proti takemu zakonu. Kajti vedeti je treba, da društvena aktivnost ni
                  podjetje, ni družbena lastnina, ni nekaj, kar bomo lastninili. Nimamo kaj
                  lastniniti. V tem zakonu je treba jasno napisati, da vse, kar je društvenega,
                  ostane lastnina, tudi po tem zakonu, lastnina članov društva, premična in
                  nepremična in nikogar drugega. Nobene države, nobene občine in nobene krajevne
                  skupnosti ni, ki bi se lahko polastila kakršnega koli doma, naj bo to gasilcev,
                  naj bo to upokojencev, naj bo planincev, lovcev, ribičev, ali kaj vem koga še,
                  partizanov itd. Imamo ogromna društva naših športnikov itd. To je prva stvar.</p>
               <p>Drugo. Mislim, da ne moremo sprejeti zakona; predlagatelj ne more predlagati
                  zakona, s katerim bi pravzaprav začeli zdaj filozofirati o situaciji, kaj je
                  pridobitno v tem društvu, kaj pa ni. Dolga leta sem bil podpredsednik Društva
                  upokojencev Maribor Tabor, pa smo s težko muko ustvarili pod težkimi sanitarnimi
                  pogoji, da je začela delovati naša kuhinja v našem domu, v našem bifeju, zato da
                  danes nekaj desetinam upokojencev, ki sami živijo, ki so sami, brez žen itd., prav
                  to društvo zagotavlja vsakodnevno prehrano po minimalni ceni. On nima take
                  <q>"penzije"</q>, dragi  prijatelji, da bi šel lahko jest k Orlu, k Zamorcu in kam
                  drugam, niti v Mariborski Dvor. Hrani se v Mariboru v Taboru, drugi na Pobrežju,
                  tretji v centru, kjer imamo kuhinje. Ali je to pridobitna dejavnost za to, da so
                  vse naše kuhinje, govorim za te tri mariborske, na tem področju v deficitu, da jih
                  društvo na nek način celo že pokriva, da pokriva materialne stroške in stroške
                  zaposlenih. Omogočamo pa vendarle stotinam upokojencev v Mariboru, da se
                  preživljajo za primerno ceno seveda. Če bi upokojenci imeli visoke pokojnine, bi
                  rekli, mi lahko zapremo Center, pa Tabor, pa Pobrežje, te upokojenske menze, bi
                  nekdo rekel, ali obrat družbene prehrane. Ja, hvala bogu, bodo šli jest k Orlu,
                  bodo se abonirali pri Zamorcu. Ampak mi tega še dolgo ne bomo dosegli. Zato
                  seveda, ker tega ne bomo dosegli, moramo napisati tak zakon o društvih, da bodo ta
                  društva tudi naprej imela gostinske restavracije, in da bodo upokojenci imeli
                  naprej tukaj  hrano, ker to ni pridobitna, ne vem kakšna gospodarska dejavnost,
                  ampak je čista društvena dejavnost, v kateri moramo ljudem omogočiti njihovo
                  normalno življenje. In kdor si ustvarja kakršnokoli drugačno filozofijo, potem ta
                  Državni zbor tega ne bo mogel podpreti.</p>
               <p>Drugo. To, kar sem povedal za upokojence, je živa resnica, ker poznam stvari, ker
                  sem sam to vodil in vem, kaj se dogaja. Zato ne morem  sprejeti nekaterih členov
                  tukaj, zato sva z gospodom Potrčem ponudila in upam, da boste to podprli, kar je
                  gospod Peršak že povedal, da soglaša s temi stvarmi, da vendarle mora predlagatelj
                  celovito preučiti zadeve. Napisati mora tako, da ne bo nobenega društva v njegovem
                  sedanjem delovanju in aktivnosti zavrl, tudi ne na tem področju. Zato ni mogoče
                  napisati, kot pravi v 1. členu, društvo ne sme, društvo ne more in tako naprej,
                  delovati kot neka pridobitna dejavnost. Mislim, da bomo morali to ali črtati ali
                  pa bomo morali napisati, da društvo lahko deluje tako in tako tudi za področje
                  gospodarske dejavnosti, če seveda nudi svojim članom društva te in te zadeve in da
                  ta minimalni dobiček, ki se ustvari, zopet vlaga za pevski zbor upokojencev, zopet
                  vlaga za razvoj ribičev, kegljačev, športne aktivnosti itd.</p>
               <p>Dragi prijatelji, mi imamo tako minimalne dohodke na teh področjih, če samo to
                  vzamem, tako, da niti ne moremo obnavljati nekih objektov, kaj šele da bi govorili
                  o nekem dobičku. Zato je treba razumeti prizadevanja, ki sva jih z gospodom dala,
                  dala sva jih z namenom, da predlagatelj celovito prouči to težko problematiko,
                  kajti konec koncev toliko tisoč in 10 tisoč in več društev ni tako mala stvar, da
                  bi lahko v tem parlamentu šla kar na hitro skozi. Ta ne more hitro  skozi, dokler
                  stvari ne bodo popolnoma razčiščene, dogovorjene, da bomo vedeli, kaj se dogaja z
                  gasilskimi društvi po sprejemu tega zakona, kaj je z upokojenskimi, kaj s
                  planinskimi in katerimikoli drugimi. Kaj je z njihovo lastnino, kajti to lastnino
                  so ustvarili člani društva s svojim prostovoljnim delom, prispevki, to je njihovo
                  premoženje. Zato moramo to tudi s tem zakonom uzakoniti, da je to tudi njihovo.
                  Tisti del gospodarske dejavnosti, ki jo imajo danes, jim  je treba omogočiti in
                  pustiti, pa za katerokoli od teh društev gre, jim je treba omogočiti, ker ti
                  ljudje ne ustvarjajo velikih dobičkov. Če pa nekdo meni, da ustvarjajo velike
                  dobičke, potem se silno moti, ker če se že kakšen dinar ustvari, gre sigurno za
                  neko novo stvar v društvu.</p>
               <p>Moram povedati, da smo mi vsak dinar, ali tolar, ki smo ga ustvarili, komu smo ga
                  dali? Ali pevskemu zboru, da smo te ženske oblekli pa moške čez nekaj let, ali smo
                  drugič nekaj kupili ribičem, ali smo kupili par šahov, ali kaj. To je ta
                  pridobitna dejavnost, ki bi jo sedaj preprečili. To je nevzdržno, to je
                  nesprejemljivo. Potem se bom pridružil, če teh stvari ne bomo razumeli, temu, kar
                  je predlagal gospod Jelinčič, da takšnega zakona, kot je, sigurno ne moremo imeti,
                  ali pa bomo imeli zakon, ki bo tem društvom omogočal nadaljevanje njihovega
                  aktivnega dela,, tudi na področju t.i. pridobitne dejavnosti, ki gre izključno v
                  namene za ta društva, pa bomo tudi restavracije imeli še naprej, ker moramo imeti
                  za upokojence, pa bomo imeli tudi bifeje, ker jih moramo imeti, ker nam tega nihče
                  ne more z nekim zakonom prepovedati, ker nismo ne gostilna in ker nismo ne
                  podjetje, smo društvo, ki omogoča svojim članom pod takšnimi in takšnimi pogoji
                  dobiti potrebno hrano in te usluge, ki jih moramo omogočiti.</p>
               <p>Zato bom za takšen zakon in takšne zadeve glasoval, drugače pa sigurno takšnega
                  zakona ne morem podpirati, da me bo tisoče društev upokojencev - bom rekel po
                  domače - preklinjalo, ali mi natrpalo nekaj tisoče gasilskih društev, kaj sem v
                  parlamentu glasoval. Mene pri tem sigurno ne bo, bom se pa tako boril z vsemi
                  prijatelji v parlamentu, da bomo ustvarili tak zakon, za katerim bodo tudi vsi
                  naši ljudje stali, vsa naša društva in bodo konec koncev zaploskali poslancem
                  Državnega zbora, da smo sprejeli dober zakon. Hvala lepa.</p>
            </sp>
            <sp xml:id="SDZ1-Redna-22-1994-06-21.sp115">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Danica Simšič.</p>
            </sp>
            <sp xml:id="SDZ1-Redna-22-1994-06-21.sp116">
               <speaker>DANICA SIMŠIČ:</speaker>
               <p>Hvala za besedo. Gospod predsedujoči, spoštovane kolegice in kolegi! Ta zakon je
                  obravnavala tudi Komisija za vprašanje invalidov, seveda v tistem segmentu, ki
                  neposredno zadeva invalide.</p>
               <p>Predlagali smo nekaj sklepov ali predlogov, ki pa so pravzaprav precej ohlapno
                  zajeti v teh predlogih in stališčih oziroma v dodatnem sklepu.</p>
               <p>Zato vlagam predlog dodatnega sklepa v imenu celotne komisije, čeprav sem sama
                  podpisana, gre pa za to, da je prejšnja skupščina pri sprejemanju strategije
                  invalidskega varstva leta 1992 sprejela sklep, da morata biti obravnavana v
                  skupščini dva zakona skupaj, in sicer zakon o društvih in pa poseben zakon o
                  invalidskih organizacijah. Ker tega v tem trenutku ni, smo v komisiji menili, da
                  bo vsaj, če bo zakon šel v drugo obravnavo, pri obravnavi tega zakona v drugem
                  branju hkrati predloženo tudi besedilo zakona o invalidskih organizacijah. Ker,
                  kot je že sam predstavnik predlagatelja povedal, je to neke vrste krovni zakon, ki
                  potem ureja posamezne dele pa potem posebni področni zakoni.</p>
               <p>Mislim, da bi bilo dobro, da to stališče, ki je bilo nekoč v tem zboru pravzaprav
                  že sprejeto, sedaj ponovno sprejmemo. Kajti tisti sklep, ki ga predlaga matično
                  delovno telo, je sila neobvezujoč. Zapisano je namreč, da naj Vlada Republike
                  Slovenije čimprej pristopi k pripravi zakonov, ki bodo urejali status humanitarnih
                  organizacij, predvsem invalidskih in tako dalje. Naj čimprej pristopi k temu, da
                  bo urejeno. Jaz mislim, da je bistveno bolj zavezujoče to, da naj pri obravnavi
                  tega zakona za drugo branje predloži tudi besedila tega zakona. Hvala.</p>
            </sp>
            <sp xml:id="SDZ1-Redna-22-1994-06-21.sp117">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Tone Partljič.</p>
            </sp>
            <sp xml:id="SDZ1-Redna-22-1994-06-21.sp118">
               <speaker>TONE PARTLJIČ:</speaker>
               <p>Po dosedanji diskusiji, pa o voltih, ki jih je prinesel Ivan Sisinger s svojo
                  diskusijo, se mi zdi, da lahko dobimo takšno točko dnevnega reda, kot so bile
                  včeraj cigarete, kar pomeni, da se bomo tukaj dolgo zadržali; in seveda govorimo
                  tudi nekatere stvari, za katere morda ni razloga, da gredo samo na naslovnike
                  oziroma podpisnike tega zakona.</p>
               <p>Najprej bi se vprašal, ali ima ta predlog, ki ga imamo v rokah, ustrezen naslov in
                  sicer, sami pravimo, da gre za krovni zakon. Verjetno tako ne more pisati. Usoda
                  krovnih zakonov je zmeraj takšna, kot je ta, da se čutimo nepotešeni, in na nek
                  način je sploh vprašanje, ali je še kakšna moda teh krovnih zakonov, ali se ne
                  vleče še z nekega drugega časa.</p>
               <p>Ko sem ta zakon prebral, ne bi mogel, razen v zadevah gospodarske dejavnosti in pa
                  lastnine društev biti ravno zelo nerazpoložen do tega, kar so ti trije možje, ki
                  so podpisani, sestavili. To, kar so nameravali pripraviti, in kar urejajo s tem
                  zakonom, je nekako konsistentno, razen teh dveh zadev, ki sem jih omenil, ki pa
                  lahko pomenijo seveda tudi smrt za nekatera društva. Primerjava s podobno
                  zakonodajo v Evropi, nam je na nek način zgovorna, in prepričan sem, da je te
                  vrste, tudi število zakonov ali 13 zakonov ali 29 zakonov ali kolikor jih imajo v
                  drugih deželah - verjetno gre za to. Ampak razprava je že opozorila, da je
                  vprašanje slovenskega društvenega življenja nekaj tako, ne bom rekel specifičnega
                  za Slovence, ker drugih ne poznam, ampak gotovo takšno, da tudi ti sestavljavci
                  niso slučajno zapisali, kaj so v zgodovini Slovencev odigrala društva. Mi smo res
                  sedaj v novem času. Jasno je, kaj je recimo kakšno dramatično društvo v letih
                  1860, ko smo bili v času Avstroogrske, in se je bilo potrebno boriti za narodno
                  prebujenje, odigralo neko povsem drugo vlogo in funkcijo; danes pa imamo seveda
                  državo, in da z neko takšno nostalgijo na to ne moremo gledati. Ampak kljub temu
                  je to društveno življenje, bi lahko rekel, še dodatno in drugačno življenje
                  Slovencev.</p>
               <p>V času politike, političnih strank in človeka politikusa menim, da zelo dosti
                  ljudi pravzaprav znova beži iz te sfere v neko društveno življenje in tam najde
                  svojo novo in drugo identiteto. Vse to zajeti v takšen zakon je pravzaprav
                  nemogoče. Gledam samo druge zakone. Poglejte, cel del slovenske kulture, če se
                  ustavim ob kulturi, ki jo je tukaj omenjal moj kolega Peršak, en gromozanski del
                  slovenske kulture, tudi potrošne, če tako rečem, se odigrava preko tako imenovanih
                  kulturno-umetniških društev, mi smo jim pravili Kudov ali pa Svobod.</p>
               <p>S cestami, kakršne imamo, s centralizacijo, z radikalnim krčenjem denarja za
                  kulturo, cele pokrajine Slovenije, sem že omenil, so tako imenovane bele lise na
                  področju kulture. Nemogoče je, da kadar sprejemamo kulturno zakonodajo, da se ne
                  bi  posebej ustavili pri tem segmentu, ki v velikanskem odstotku drži kulturo
                  pokonci. Enako si mislim, kar zadeva turistična društva. V soboto sem bil
                  povabljen v Štanjel na Krasu, kjer so se začeli deseti Grajski večeri s
                  sodelovanjem zborov iz Amerike, poklicnih gledališč, gledališč preko meje iz
                  Avstrije, amaterskih, ki jih prireja Turistično društvo Štanjel. Vsi so dvignili
                  roke od tega nesrečnega kraja s temi grajskimi ruševinami. Država mu znotraj
                  kulture ne da niti pare. Če ne bi tilo tam tega društva, in oni seveda morajo z
                  nekim denarjem operirati, da lahko vse te stvari organizirajo. Da ne govorim o
                  gasilskih društvih. Vi poznate, v literaturi imamo dramo oziroma komedijo Jožeta
                  Javorška z naslovom Dežela gasilcev, kjer posebej govori, da imamo Slovenci, neko
                  društveno gasilsko miselnost. Pomeni se združiti, ko je <q>"gusto"</q>, nekaj narediti
                  itd. Zakon, ki seveda ureja pravne zadeve, pa registracijske zadeve, v resnici je
                  imel Peršak delno prav, da imam bolj vtis, da bi malo nadzirali, kako te stvari
                  pravzaprav tečejo. V zakonu ne najdem stavka, ki bi pomenil vzpodbujanje.</p>
               <p>Tudi viri financiranja za posamezna društva, ki so našteti, je možno to iz drugih
                  virov na koncu morda šteti tudi to, čemur smo rekli neke vrste gospodarsko
                  dejavnost, ki jo je pa v glavnem, se mi zdi dovolj slikovito opisal Sisinger, da
                  najbrž tu ne gre za neko dejavnost. Ob vseh aferah, ki jih imamo, ob vseh aferah,
                  ob vseh korupcijskih sumih, ki jih tu izrekamo, še ni v vseh raziskovalnih
                  novinarstvih, kjer se dela svinjarija z denarjem, še nisem odkril enega društva,
                  ki bi poneverjalo državni denar. Vse druge institucije, tudi take institucije, ki
                  bi morale skrbeti za zakonitost, so že imele svoje težave, medtem ko društveno
                  življenje ne na tak način, se mi zdi. Skratka, če sem pripravljen govoriti o tem
                  zakonu, na način, kako urediti te pravne in formalne zadeve, seveda pričakujem
                  neko institucijo ali resolucijo, ali karkoli, ki bo govorila o tem, kako bomo
                  podpirali to paralelno življenje Slovencev. Sisinger je govoril o nekih starih
                  ljudeh, ki nimajo kam iti jest. Ampak poznam tudi stare ljudi ali pa same, ki so
                  zaradi ne vem kakšne usode ostali, ki nič drugega več ne delajo, kot da živijo za
                  neko društvo, živijo za neke krvodajce, živijo za to, živijo za to. Malo sem hodil
                  po svetu, jasno, da v takem zakonu ni prostora, da bi spregovorili o slovenskih
                  društvih v zamejstvu in slovenskih društvih po svetu, kjer ureja pravne zadeve,
                  kako to v naši državi organizirati. Ampak poslušajte, po svetu se je slovenstvo
                  ohranilo. Bil sem v Avstraliji, in sem živel tam samo pri članih slovenskih
                  društev. V takem zakonu zato ne more biti prostora, ampak to je tudi en del
                  življenja, ki nam tu v novi državi Sloveniji na nek način ne more biti vseeno.</p>
               <p>Skratka, najmanj je, kar pričakujem, da bo problem društvenega organiziranja del
                  diskusije, tudi ko bomo govorili o zakonodaji na drugih področjih. Če pogledam
                  recimo vprašanje, kaj jaz vem, športa, sem že rekel, turizma, kulture, sam sem
                  član ribiškega društva. Ribiška društva, poslušajte, država jim je  dala v roko
                  vode, gospodarijo in upravljajo s slovenskimi vodami. Ne znam si predstavljati
                  odgovornejšega dela pravzaprav za eksistenco te države, ko nekdo, ki skrbi tako za
                  čistočo in se stalno toži z drugimi, ki malomarno delajo s temi vodami itd., da ne
                  govorim o društvih, o katerih se mi zdi, bo še tekla beseda, ki sploh opravljajo
                  nekatere zadeve družbenih dejavnosti, znanosti. Imamo slavistična društva, imamo
                  strokovna društva, ki</p>
               <p>pravzaprav prevzemajo kar nekatere funkcije, da ne rečem področij ministrstev
                  itd.</p>
               <p>Skratka, mi bi se po mojem morali odločiti za naslednje. V tem zakonu najbrž vsega
                  tega bogastva ni mogoče zajeti, ampak vsaj zakon bi moral biti narejen tako, da bi
                  se zdelo, da vzpodbuja in odpira obzorje na nek način, ne pa, da imamo mi vtis, ko
                  ga beremo, kot da ga na nek način skorajda zapira. To se je meni na neki način tu
                  porodilo in še enkrat, kot rečeno, to je pravzaprav to, kar ljudi dela ljudi. Saj
                  jih ne dela politika. To ljudem napolni življenje, da najdejo svoj smisel poleg
                  družine, dokler so na tem svetu. In to se mi zdi, da bi morali mi tu v Državnem
                  zboru podpreti. Moj odnos do tega zakona pa je po moje  lahko negativen v tem
                  smislu, da ne bom podpiral tega, kar bi to zapiralo. Vem pa, da en zakon tega ne
                  more rešiti.</p>
            </sp>
            <sp xml:id="SDZ1-Redna-22-1994-06-21.sp119">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Marjan Šetinc.</p>
            </sp>
            <sp xml:id="SDZ1-Redna-22-1994-06-21.sp120">
               <speaker>MAG. MARJAN ŠETINC:</speaker>
               <p>Hvala lepa za besedo. Spoštovane poslanke in poslanci! Tudi po mojem gre za
                  izjemno pomemben zakon, ki ureja izjemno velik del življenja in delovanja
                  državljanov v Sloveniji. Po tistem, kar je bilo povedano, gre za 13 tisoč društev
                  oziroma združenj in milijon državljanov. Moram reči, da sem imel v mislih
                  prispodobo, da gre za zakon, ki je vsaj toliko pomemben kot zakon o gospodarskih
                  družbah. Vendar ne morda po finančnem obsegu, toda po obsegu angažmaja
                  državljanov.</p>
               <p>Moram reči, da je zakon po moji presoji tak, kot ga lahko pripravi tisti
                  predlagatelj, ki je tukaj zapisan. Torej, zapisan je samo tisti predlagatelj ali
                  tak predlagatelj, ki lahko ureja samo vprašanje registracije. Moram reči, da se je
                  čisto pravilno izoblikovalo, da govorimo samo o registracijskem zakonu in nič več.
                  Če je temu tako, se moram absolutno strinjati s tistim, kar je povedal gospod
                  Peršak, da če gre za striktno volontersko združevanje, ki nima lastnih prihodkov,
                  potem za njihovo ustanavljanje ne rabimo registracije, ne rabimo zakona. To je že
                  po ustavi zagotovljeno in bi bilo pravzaprav nekaj zelo čudnega, če bi to še z
                  nekim posebnim zakonom urejali.</p>
               <p>Moram reči, da sem se posvetoval s tistimi eksperti, ki se s to problematiko že
                  leta ukvarjajo, ne samo, bi rekel, na ljubiteljski ravni, ampak se s tem ukvarjajo
                  na konceptualni in zdravstveni ravni. Zato vas prosim, da v tej fazi tega zakona
                  ne podprete, da se ta zakon umakne in da se skliče javna razprava, ki bo
                  razčistila vse konceptualne ali pa večino konceptualnih problemov, ki zadevajo to
                  področje, kajti problem registracije je že zakonsko rešen v dosedanji
                  zakonodaji.</p>
               <p>Zato bi prebral skupno stališče, ki smo ga s temi eksperti izoblikovali.</p>
               <p>In sicer ta zakon predvideva društvo le kot obliko svobodnega združevanja, ne pa
                  kot statusno obliko izvajanja dejavnosti v splošno korist na znanstvenem,
                  izobraževalnem, kulturnem, dobrodelnem, človekoljubnem, socialno-varstvenem,
                  zdravstvenem in drugih področjih t.i. družbenih dejavnosti. Prav zaradi tega je to
                  zakon, ki ga morajo pripravljati vsi tisti resorji, ki so zajeti v tem ob
                  kompleksu družbenih dejavnosti. Kajti, če bi obveljal predlagani koncept zakona,
                  bi civilna družba tudi v prihodnje ostala brez institucionalnega okvira, ki bi
                  omogočil postopno razdržavljanje družbenih dejavnosti in ki bi vzpostavil možnost
                  pluralizacije oblik zagotavljanja javnih dobrin in storitev. Zato je potrebno
                  predlagani koncept zakona nadgraditi tako, da se predvidi društva oziroma
                  združenja tudi kot izvajalce t.i. družbenih oziroma splošno koristnih
                  dejavnosti.</p>
               <p>Drugič, da se predpiše postopek, po katerem se ugotovi, da društva opravljajo take
                  dejavnosti in da za to izpolnjujejo pogoje.</p>
               <p>In tretjič, da se predvidi nadzor države, ki bi zagotavljal, da se društvo ne le
                  ustanovi, ampak tudi deluje v splošno korist in namen. Ta nadzor bi moral biti
                  finančen in strokoven. Če ste skrbno prebrali obrazložitev ste videli, da takšno
                  rešitev vsebuje francoska zakonodaja že od leta 1901 naprej. In me čudi, da ni
                  vsaj tega zakonodajalec upošteval.</p>
               <p>Torej zakon, ki bi predvidel obstoj tovrstnih društev in postopek njihove
                  razpoznave, bi zagotovil tudi konkretne nastavke za davčno zakonodajo, ki bi
                  morala tej kategoriji davčnih zavezancev omogočiti ugodnejšo davčno obravnavo,
                  seveda s pogojem, da ves presežek prihodkov nad odhodki vlagajo v splošno koristno
                  dejavnost. Tako bi se neprofitno volunterski sektor, ki so ga znotraj sebe
                  sposobne organizirati predvsem verske skupnosti, razširil tudi na druge segmente
                  civilne družbe, s čimer bi dosegli tako pluralizacijo nasproti državi, kot znotraj
                  civilne družbe.</p>
               <p>Predpogoj za razvoj neprofitno volunterskega sektorja je zagotovitev zakonskih
                  možnosti za njihov obstoj. Brez predlagane korekcije zakona o društvih to ne bo
                  mogoče. Menim, da je predlog, ki je pred nami, tako oddaljen od teh konceptualnih
                  zadev, zato predlagam, da zavrnemo ta zakon v tej fazi in organiziramo splošno
                  razpravo o konceptualnih zadevah s tega področja. Hvala lepa.</p>
            </sp>
            <sp xml:id="SDZ1-Redna-22-1994-06-21.sp121">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Nada Skuk ima besedo.</p>
            </sp>
            <sp xml:id="SDZ1-Redna-22-1994-06-21.sp122">
               <speaker>NADA SKUK:</speaker>
               <p>Spoštovani! Še enkrat lepo pozdravljeni. Moram povedati tudi svoja razmišljanja o
                  tem zakonu, ker se mi zdi, da je bilo tukaj na tem mestu danes povedano precej
                  stvari, ki dejansko ne spadajo v ta zakona, zato je treba ponovno opozoriti, da
                  smo gotovo vsi Slovenci v kakšnem društvu, pa tudi poslanci smo člani društev,
                  kljub temu smo pa tudi zakonodajni organ in zato moramo sistemsko sprejemati in
                  reševati posamezna področja delovanja civilne in institucionalne družbe in tako
                  dalje v državi.</p>
               <p>In kot je bilo že v uvodu rečeno, ta zakon ureja registracijo društev na podlagi
                  42. člena ustave, ki govori o pravici do združevanja. Tukaj bi rada obrnila
                  pozornost kolegov na to, da pomeni združevanje svobodno, prostovoljno povezovanje
                  v društva, ne pa združevanje z namenom opravljanja neke profitne dejavnosti, ali
                  izpolnjevanja javnih interesov, tako da se ne morem strinjati s kolegi, ki so
                  predhodno razpravljali, da so društva ustanovljena v ta namen, ker mislim, da tudi
                  mi tukaj in institucije države delujejo v javnem interesu in izpolnjujejo interese
                  javnega sektorja preko javnih zavodov in tako dalje. Tako, da te stvari ne moremo
                  tlačiti v razpravo in pa sploh ne v ta zakon. Mislim, da iz tega izhajajo
                  nasprotovanja k temu zakonu.</p>
               <p>Dejansko je ta zakon samo postopkovni oziroma ne vem kako bi rekla, zakon za
                  registracijo, za društva, ki se želijo registrirati. Nikjer ne piše, da se društva
                  morajo registrirati, urejajo pa združevanje kot tako. Seveda, težko je iz ustave
                  izpeljevati neko določbo, ki sama napoveduje, da so zakonske omejitve teh pravic
                  dopustne. To pomeni, da je treba urediti združevanje ravno v tem smislu, da ne  bo
                  presegalo okvire prostovoljnega združevanja. Prosila bi, da tukaj ločimo delovanje
                  oziroma registracijo gospodarskih dejavnikov, gospodarskih subjektov, to je
                  urejeno s posebnim zakonom, in ko je bil že omenjen zakon o gospodarskih društvih,
                  tam opredeljuje, kaj je to gospodarska dejavnost, kaj so gospodarski subjekti,
                  pravne osebe, društva pa naj bi bila opredeljena v tem zakonu, samo toliko,
                  ta-</p>
               <p>ko da bi podprla samo stališča gospodov Potrča in Sisingerja pod 2. točko, kjer se
                  verjetno vsi strinjamo, da je potrebno urediti na ta način, kot je tudi gospod
                  Peršak govoril, da se pove, pod kakšnimi pogoji se lahko opravlja neka dejavnost,
                  ne pa da se prepoveduje celovito. Samo, kot je navedeno v končnem besedilu tega
                  stališča, je pa, mislim, sedaj že vnešeno v zakon, da se lahko namenja za svojo
                  dejavnost. To je že sedaj v zakonu, tako da ne bi izgledalo, kot da je
                  predlagatelj v bistvu hotel dokončno omejiti kakršnokoli profitno možnost oziroma
                  dejavnost društev.</p>
               <p>Dejansko je težko reči, kako razširiti ta zakon, kako urediti lastnino društev. Že
                  na odboru sem opozorila, da je to potrebno urediti, samo vprašanje je, če je to
                  možno urejati v tem zakonu, ravno tako kot gospodarsko dejavnost društev. To je
                  spet stvar druge zakonodaje, davčne zakonodaje, zakonodaje, ki ureja način
                  opravljanja posameznih gospodarskih dejavnosti, tako da tudi sama društva ne bodo
                  verjetno mogla izpolnjevati oziroma je že sedaj vprašljivo izpolnjevanje teh vseh
                  zakonodajnih določb, ki urejajo opravljanje takih dejavnosti.</p>
               <p>Tako da mislim, da je ta zakon potreben, tako kot ostali zakoni in se ga seveda s
                  stališči dopolni, spremeni, in da ga predlagatelj v drugi fazi prilagodi tem našim
                  stališčem.</p>
               <p>Mislim, da je tudi potrebno podpreti dodatne sklepe odbora in pa predlog Danice
                  Simšič, ni pa sprejemljiv ta predlog gospodov Sisingerja in Potrča, da bi
                  zamenjali, celotno besedilo 1. točke, ker mislim, da je le potrebno omeniti kot
                  posebno humanitarno organizacijo tudi organizacijo Karitas, ki je vsaj toliko
                  pomembna kot Rdeči križ, in tako široko razvejana in organizirana na evropskem
                  nivoju, in tudi v naši družbi že pomeni veliko humanitarno pomoč ob vseh
                  problemih, ki so na socialnem področju in podobno.</p>
               <p>Predlagam oziroma podpiram to stališče pod 2. točko gospoda Potrča. Glede lastnine
                  pa je vprašljivo, če jo je možno reševati v tem zakonu. Hvala lepa.</p>
            </sp>
            <sp xml:id="SDZ1-Redna-22-1994-06-21.sp123">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Janez Podobnik.</p>
            </sp>
            <sp xml:id="SDZ1-Redna-22-1994-06-21.sp124">
               <speaker>JANEZ PODOBNIK:</speaker>
               <p>Spoštovane poslanke in poslanci! Zakon o društvih odpira vrsto vprašanj. Najprej
                  bi se dotaknil poročila Odbora za notranjo politiko in pravosodje, ki na drugi
                  strani pravzaprav jasno spregovori o tej temeljni dilemi, ki se je v razpravi
                  pokazala; namreč ne glede na dejstvo, da je predložen zakon krovni zakon, ki je
                  predvsem registracijski in daje ustrezna napotila, bi po mnenju večine članov tega
                  odbora kazalo razmisliti tudi o drugih aspektih društev. Še zlasti bi bilo
                  potrebno nameniti več pozornosti vprašanju financiranja in lastništva društev. V
                  ta namen bi bilo nujno več medresorskega usklajevanja. Dobili smo odgovor, saj je
                  predlagatelj zakona povedal, da je bilo v fazi priprave zakona temeljito
                  sodelovanje z interesnimi združenji, in da so bile njihove pripombe ter opozorila
                  v največji možni meri vgrajeni v zakonski tekst. Če to drži, potem sprašujem
                  predlagatelja zakona še enkrat, katere so bile te pripombe, in seveda na kakšen
                  način je bilo to vgrajeno v zakonski tekst. To je predvsem vprašanje lastnine in
                  pa dajatev iz dejavnosti društev. Se pa strinjam z razpravljalci pred menoj, ki so
                  vendarle ob tem vprašanju, torej organiziranje društev, odprli nekatera
                  konceptualna oziroma vsebinska vprašanja. Bil bi zelo vesel, če bi tista stališča
                  oziroma pripombe, ki jih je gospod Šetinc prebral v imenu skupine strokovnjakov,
                  če bi jih dobili poslanci v pismeni obliki, ker so bila zelo tehtna.</p>
               <p>Sam pa menim, da vsak moder zakonodajalec, ki dobro premisli neko področje, ki ga
                  poizkuša zakonsko urediti, da najprej v tak zakon vgradi vse tisto, kar se je na
                  tem področju v zgodovini pokazalo za pozitivno, in ne bom se ponavljal, prav
                  vprašanje organiziranja društev je eno od tistih, za katero smo lahko ponosni in
                  je marsikaj pozitivnega. Ne samo načelo prostovoljnosti temveč tudi načelo
                  solidarnosti, ki se je v teh društvih izražalo; pa tudi še eno načelo, o katerem
                  je govoril gospod Partljič, to pa je načelo občestvenosti. In to je tisto načelo,
                  ki je očitno mnogim Slovencem pač dajalo tudi prostor in priložnost, da je iskal
                  nek smisel svojega delovanja in bivanja. Ker gre za zakon, ki prizadene veliko
                  število Slovencev, bi rad poudaril prav to dimenzijo; pogledati sem šel v nekatera
                  razmišljanja, in sem videl, da je že bil v preteklosti velik poudarek prav na tem,
                  namreč da je vsako združenje, torej tudi društva, da gre primarno za povezovanje
                  oseb. V ospredju je človek kot oseba, ki srečuje druge osebe. To je glavni in
                  najpomembnejši vidik slehernega združevanja, torej tudi društev. Pa tudi če ljudje
                  ob tem, ko se združujejo, neposredno na to ne mislijo. Imajo morda druge cilje,
                  gmotne, kulturne ali kakšne druge. Toda hkrati z njimi in po njih pa se povezujejo
                  kot ljudje, in moralna kvaliteta teh razmerij je najgloblji smisel teh združenj,
                  in zato bi seveda rad poudaril, podprl razpravo vseh tistih poslanskih kolegov in
                  kolegic, ki so poudarili in nekako apelirali na predlagatelja, da ta pozitivni
                  vidik delovanja združenj v slovenski zgodovini vgradi v zakonsko materijo za drugo
                  branje.</p>
               <p>In še nekaj. Trdno sem prepričan, da država ne more biti vrhovna vodnica
                  družbenega življenja, in da mora imeti o vsem prvo in zadnjo besedo. Načelo
                  subsidiarnosti, to je načelo, po katerem naj višje oblike družbene organizacije ne
                  prevzemajo odgovornosti in nalog, ki jih lahko ustrezno rešujejo nižje, je tudi
                  pri tem zakonu še kako aktualno, in pričakujem, da ga bo predlagatelj v večji meri
                  vgradil v zakon za drugo branje. Hvala.</p>
            </sp>
            <sp xml:id="SDZ1-Redna-22-1994-06-21.sp125">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Franc Černelič.</p>
            </sp>
            <sp xml:id="SDZ1-Redna-22-1994-06-21.sp126">
               <speaker>FRANC ČERNELIČ:</speaker>
               <p>Hvala lepa. Spoštovani! Veliko je bilo povedanega, vendar bi rad nekaj stvari še
                  dodal. Osebno menim, da ne moremo imeti pet zakonov o društvih, ampak mora biti en
                  zakon, v katerem so nekako zajeti vsi vidiki različnih društev in se da iz teh
                  opredeljevati društveno dejavnost, registrirati in seveda tudi, bom rekel, na nek
                  način kontrolirati. Če govorim o registracijskem zakonu, seveda mora ta nakazovati
                  tudi rešitve za različno strukturo.</p>
               <p>Želim predvsem pojasniti, ker je bilo dosti dileme o tem prvem delu predloga
                  gospodov Potrča in Sisingerja, da seveda vse tisto, kar ima poleg tega javni
                  značaj, da mora biti na drugačen način organizirano. Rad bi še enkrat poudaril,
                  imamo seveda dve vrsti društev. Eno so društva, pri katerih gre pravzaprav zgolj
                  za osebno opremo in ne potrebujejo skoraj ničesar drugega, ker se združujejo zato,
                  da se odpeljejo v hribe, planine, da gredo pogledat opero, da so to društva takih
                  ali drugačnih ljubiteljev, in tu je sicer še vedno prisotno, da tudi taka društva
                  potrebujejo nekje prostor, ali je za to potrebno plačati najemnino, ali pa ga
                  imajo; in seveda, če ga imajo, potem je seveda treba tudi rešiti lastnino oziroma
                  če ga sami s prostovoljnim delom zgradijo, potem je treba to lastnino tudi jasno
                  opredeliti in rešiti. Namreč vidik društvene dejavnosti je ravno v tem, da
                  povezuje ljudi, ki imajo neko voljo, ki imajo še nekaj v sebi, poleg tistega
                  normalnega dnevnega dela; ki imajo željo po povezovanju istomislečih, ali pa tudi
                  različno mislečih, vendar v neki dejavnosti.</p>
               <p>Problem pa je seveda s tistimi društvi, katerih namen organiziranosti je v bistvu
                  dejavnost. Dejavnost, ki zahteva materializacijo. Torej dejavnost, v kateri ni
                  mogoče opravljati tega društvenega dela, če ni zraven tudi težkih vrednosti. Pa to
                  so spet seveda gasilci, normalno, ker je to vredno skoraj 30 milijonov, enostavno
                  ne more biti društvo. Namreč, ker društvo ni samo organizacija, ampak mora potem
                  imeti seveda izvajanje.</p>
               <p>Posebno sem bil pozoren zdaj, ko sem bil v Hanovru, na področju oskrbe občanov, ki
                  jo izvajajo Malteze, <q>"Rote krojc"</q>, potem <q>"Samaritener"</q> in različni. Namreč te
                  organizacije, ta društva imajo za opravljanje dejavnosti zelo veliko različne
                  opreme; od kuhinj, do prevoznih sredstev itn., in opravljajo dejavnost izključno
                  za določeno strukturo, ki ji želijo pomagati. Opravljajo jo za minimalno ceno, za
                  pokritje stroškov. Mi moramo imeti v tem to vgrajeno. Gre za najbolj cenjeno
                  obliko človeške želje pomagati, ob tem pa ta človek ali pa ta organizacija, ker ne
                  gre le za posameznika, mora imeti seveda tudi materialno osnovo za delo. Na koncu
                  koncev vzemimo čisto preprosto Društvo za zaščito živali. Nekje bodo morali imeti
                  začasna pribežališča, torej morajo imeti tudi kletke na koncu koncev za pse in
                  ostale. Gre za bistveno različno dejavnost, ki je sicer lahko organizirana tudi na
                  državni ravni. In če mislimo, da lahko, tako kot so nekateri kolegi rekli, saj
                  imate to plačano, saj dobite od države denar; če mislite, da bo ta dejavnost z
                  državnim blagoslovom, z državnim denarjem dejansko funkcionirala, se pošteno
                  motite, kajti v tem primeru ljudi ne bo zraven. Denar bo mogoče celo pritekel po
                  nekih razrezih, po nekih procentih, samo ljudi ne bo zraven, kajti tega denarja ne
                  bo nikoli toliko, da bi se začeli spraševati, ali bomo tudi ljudi plačali. Osnovna
                  društvena dejavnost je v tem, da želiš svoj prosti čas pa tudi organiziran prosti
                  čas, ki ga namenoma vzameš za dejavnost, temu posvetiti.</p>
               <p>Bilo je že rečeno o kulturi. Kultura in društva so v veliki meri propadla zaradi
                  sistema prevzema dvoran preko kmetijskih zadrug, preko ne vem koga vsega skupaj,
                  in kar naenkrat je zmanjkalo prostorov. Seveda za prostor je treba zagotoviti
                  sredstva, naj si bo za komunalo, za energijo in vse ostalo, in zaradi tega je
                  nujno, da tudi to društvo za svojo dejavnost, za pokrivanje tistih materialnih
                  stroškov, ki je potrebno za pripravo ene igre, enega nastopa, mora na nek način
                  dobiti tudi denar. Najkvalitetnejša je dejavnost takrat, kadar del denarja društvo
                  tudi samo ustvari, ker se začne pripadnost, pripadnost, ki je izredno močna v
                  tistih organizacijah, ki so si ustvarile tudi materialno dobrino. To pa predvsem
                  zaradi tega, ker ni opredeljeno, koliko je mojega in koliko od tistih tridesetih,
                  petdesetih ali stopetdesetih članov, ampak je od vseh nas. Ni od nikogar, vendar
                  je od našega društva. Tega ne smemo z nobenim zakonom in z nobeno zadevo
                  preprečiti.</p>
               <p>Verjamem, da nekateri od tistih, ki nasprotujete, dejansko niste veliko delali v
                  prostovoljnih organizacijah. Če niste, potem pojdite, vključite se v tiste, ki
                  dejansko potrebujejo in ustvarjajo sredstva, in boste videli, da je potrebno dobro
                  načrtovati.</p>
               <p>Že sedanja razlika, da nekatera društva lahko opravljajo svoja finančna dela zgolj
                  preko banke, poštne hranilnice ali karkoli; da so pa druga društva, ta pa so spet
                  tista, ki imajo neko materializacijo obvezno preko žiro računa preko sedanjega
                  SDK-ja.</p>
               <p>Strinjam se, da je potrebno omejiti dejavnost v tisti smeri, da kakor hitro se ta
                  dejavnost prodaja na trgu in gre dobiček v zunanje sfere, takrat mora biti seveda
                  registrirana kot gospodarska dejavnost. Poglejte, povedal bom spet primer iz
                  gasilstva: polnjenje gasilnih aparatov. Ali je to gospodarska dejavnost, gospoda?
                  To je dejavnost najboljše preventive, najboljšega varovanja. Pa tako tudi iz prve
                  pomoči slišite primere ali iz česarkoli drugega. Lepo prosim, izredno precizno,
                  izredno občuteno dajmo delati ta zakon, ker če ne bomo prišli do tega, do
                  nepopravljivega dela, ko bo naših toliko in toliko 100 tisoč članov v različnih
                  društvih ugotovilo, da smo mi poslanci v Državnem zboru slabo prisluhnili, in da
                  slabo poznamo Slovenijo in organiziranost Slovenije. Slovenija ni organizirana
                  samo po tej plati, ampak je izjemno močno organizirana tudi po društveni
                  dejavnosti, in to nas izjemno močno povezuje.</p>
               <p>Poglejte, tukaj sedimo različni strankarski predstavniki, vendar ko greste kot
                  nogometaši, kot tenisači v okviru društva nekam, ste zelo povezani. In še enkrat
                  povem, torej nujno potrebujemo dejansko zakon, ki mora celotno društveno dejavnost
                  obravnavati skupaj, in jasno opredeliti tiste, ki pri svojem delu potrebujejo več,
                  kot pa tisti, ki so, bom rekel, res samo ljubiteljski. Hvala lepa.</p>
            </sp>
            <sp xml:id="SDZ1-Redna-22-1994-06-21.sp127">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. V tem delu prekinjam to točko dnevnega reda. Z njo bomo nadaljevali
                  jutri in nadaljevanje seje predajam gospodu predsedniku.</p>
            </sp>
            <sp xml:id="SDZ1-Redna-22-1994-06-21.sp128">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice in kolegi, gospe in gospodje, nadaljujemo s sejo. Prosim, da
                  ugotovimo prisotnost v dvorani. Ugotavljam, da je prisotnih 54 poslank in
                  poslancev, tako je zbor sklepčen, lahko dela in odloča.</p>
               <p>Prehajamo na prvi del <title>53.A TOČKE DNEVNEGA REDA - OBVESTILO PREDSEDNIKA
                     VLADE REPUBLIKE SLOVENIJE O ODSTOPU MINISTRICE ZA DELO, DRUŽINO IN SOCIALNE
                     ZADEVE, GOSPE JOŽICE PUHAR</title>.</p>
               <p>Predsednik Vlade Republike Slovenije, dr. Janez Drnovšek, je z dopisom obvestil
                  predsednika Državnega zbora, da mu je ministrica za delo, družino in socialne
                  zadeve, gospa Jožica Puhar, ponudila odstop, katerega je sprejel. Zato v skladu s
                  115. členom Ustave Republike Slovenije Državni zbor ugotavlja, da je ministrica,
                  gospa Jožica Puhar, odstopila in ji preneha funkcija ministrice za delo, družino
                  in socialne zadeve z današnjim dnem. Do imenovanja novega ministra mora opravljati
                  tekoče posle.</p>
               <p>Spoštovane kolegice in kolegi! Dovolite mi, da se v imenu Državnega zbora zahvalim
                  gospe Jožici Puhar za njeno dolgoletno delo v slovenski vladi. Svojo funkcijo je
                  opravljala v najzahtevnejšem obdobju tranzicije, ko je procesu osamosvajanja
                  Slovenije pretil tudi socialni zlom. S svojim znanjem in izkušnjami ter
                  požrtvovalnim delom je prispevala k relativnemu umirjanju socialnih napetosti, ter
                  postopnim zmanjševanju nezaposlenosti.</p>
               <p>Zahvalo za prispevek ji želim na novi dolžnosti obilo uspeha in tudi osebnega
                  zadovoljstva. <stage>(Aplavz.)</stage></p>
               <p>Prehajamo na drugi del <title>53.A TOČKE DNEVNEGA REDA - NA OBRAVNAVO IN
                     GLASOVANJE O PREDLOGU PREDSEDNIKA VLADE ZA IMENOVANJE GOSPE RINE KLINAR ZA
                     MINISTRICO ZA DELO, DRUŽINO IN SOCIALNE ZADEVE</title>.</p>
               <p>Predsednik Vlade, dr. Janez Drnovšek, je Državnemu zboru predlagal, da za
                  ministrico za delo, družino in socialne zadeve imenuje gospo Rino Klinar.</p>
               <p>Želi predsednik Vlade Republike Slovenije, dr. Janez Drnovšek, obrazložiti svoj
                  predlog? Prosim. Besedo ima predsednik Vlade, dr. Janez Drnovšek.</p>
            </sp>
            <sp xml:id="SDZ1-Redna-22-1994-06-21.sp129">
               <speaker>DR. JANEZ DRNOVŠEK:</speaker>
               <p>Gospod predsednik, spoštovane poslanke in poslanci! Predlagam vam gospo Rino
                  Klinar kot kandidatko za ministrico za delo in socialno politiko. Prosim, da ta
                  predlog podprete in s tem omogočite normalno funkcioniranje Vlade in tega
                  ministrstva. Mislim, da je gospa Rina Klinar, glede na svoje dosedanje izkušnje in
                  usposobljenost primerna kandidatka za ministrico za delo in socialno politiko.
                  Hvala.</p>
            </sp>
            <sp xml:id="SDZ1-Redna-22-1994-06-21.sp130">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa predsedniku Vlade. Predlagana kandidatka se je predstavila Odboru za
                  zdravstvo, delo, družino in socialno politiko in odgovarjala na vprašanja članov
                  odbora. Predsednik odbora je poslal predsedniku Državnega zbora in predsedniku
                  Vlade Republike Slovenije mnenje, ki ga je odbor sprejel o predlagani kandidatki,
                  sicer je odbor dal pozitivno mnenje o gospe Rini Klinar, kot kandidatki za
                  ministrico za delo, družino in socialno politiko. Želi poročevalec odbora besedo?
                  Prosim, gospod Kociper.</p>
            </sp>
            <sp xml:id="SDZ1-Redna-22-1994-06-21.sp131">
               <speaker>ŠTEFAN KOCIPER:</speaker>
               <p>Hvala lepa. Spoštovani gospod predsednik, spoštovane gospe in gospodje! Odbor
                  Državnega zbora Republike Slovenije za zdravstvo, delo, družino in socialno
                  politiko je na svoji 41. seji, danes, 21.6.1994 v skladu z 263. členom Poslovnika
                  Državnega zbora, kot pristojno delovno telo opravil ponovno predstavitev gospe
                  Rine Klinar kandidatke za ministrico za delo, družino in socialne zadeve.</p>
               <p>Predlagana kandidatka za ministrico je v uvodni predstavitvi podala programska
                  izhodišča na posameznih področjih dela, in sicer za področje dela, družine in
                  socialnega varstva ter ponovno odgovarjala na posamezna postavljena vprašanja.</p>
               <p>Odbor Državnega zbora Republike Slovenije za zdravstvo, delo, družino in socialno
                  politiko je na podlagi predstavitve gospe Rine Klinar in njenih odgovorov na
                  postavljena vprašanja članov odbora sprejel sklep, ki ga predlaga Državnemu zboru
                  oziroma mnenje, da je gospa Rina Klinar ustrezno odgovarjala na postavljena
                  vprašanja in se ustrezno predstavila pred odborom, torej podaja pozitivno mnenje.
                  Hvala lepa.</p>
            </sp>
            <sp xml:id="SDZ1-Redna-22-1994-06-21.sp132">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Kociper. Želi besedo predstavnik sekretariata? <stage>(Ne
                     želi.)</stage> Želijo besedo predstavniki poslanskih skupin? Prosim, gospod
                  Matuš.</p>
            </sp>
            <sp xml:id="SDZ1-Redna-22-1994-06-21.sp133">
               <speaker>ŠTEFAN MATUŠ:</speaker>
               <p>Hvala za besedo. Spoštovani! Mislim, da je predsednik Vlade nekako perspektivno
                  opisal, kako je gospa bodoča predsednica obvladala hude napetosti zadnjih treh let
                  z odpadki, z vojno, begunci, težave v železarni.</p>
               <p>Prosil bi, da predlagana kandidatka to pojasni, hkrati bi pa še vprašal, kako je z
                  realizacijo projekta Julijana, zakaj je ta projekt zastal? Hvala.</p>
            </sp>
            <sp xml:id="SDZ1-Redna-22-1994-06-21.sp134">
               <speaker>PREDSEDNIK MAG. HERMAN RIGELNIK:</speaker>
               <p>Gospod Matuš. Ne vem, ali gre tu za mnenje poslanske skupine, ali boste kasneje
                  postavil to vprašanje? Kot poslanec. Želi še kdo od predstavnikov poslanskih
                  skupin besedo? <stage>(Ne želi.)</stage> Besedo dajem poslankam in poslancem. Kdo
                  žel? Razpravo gospoda Matuša smo poslušali. Želi še kdo besedo? Bi odgovorila?
                  Prosim, gospa Rina Klinar.</p>
            </sp>
            <sp xml:id="SDZ1-Redna-22-1994-06-21.sp135">
               <speaker>RINA KLINAR:</speaker>
               <p>Spoštovani gospod predsednik, spoštovane poslanke in poslanci in ostali prisotni!
                  Menim, da mi na tisti del vprašanja glede odpadkov, pa beguncev, pa vojne pred
                  tremi leti preveč ni potrebno odgovarjati, glede na to, da je to del preteklosti
                  in sem si, verjemite, nabrala veliko izkušenj pri usklajevanju različnih
                  interesov. Mimogrede, jutri bo minilo tri leta, odkar je bil tisti znani pohod na
                  Karavanški predor v noči iz 22. na 23. junij; pa so prispeli odpadki na Jesenice,
                  da o ostalih zadevah ne govorim.</p>
               <p>Kar pa zadeva projekt polnilnice vode. Na današnji seji Izvršnega sveta smo o tem
                  oblikovali mnenje in stališča, ki jih bomo posredovali odborom občinske skupščine
                  naslednji teden.</p>
               <p>Dejstvo je, da sta odgovorna za realizacijo projekta podjetji Vodovod in pa Perne
                  d.o.o. Izvršni svet ni sprejemal nobenih sklepov v zvezi z realizacijo tega
                  projekta, razen informacij, kako projekt poteka.</p>
               <p>Zadnji dogovori in usklajevanja, tudi na mojo pobudo, menim, da bodo vsaj med
                  partnerjema, Vodovodom in pa Pernetom prispevali k temu, da se bosta partnerja, ki
                  sta doslej imela vrsto medsebojnih pisnih dogovorov, ki sta jih oziroma jih nista
                  spoštovala, tudi uredila. Projekt se je začel leta 1989, preden je Izvršni svet v
                  tej sestavi začel z delom in so se dogovori začeli v tistem času mimo Izvršnega
                  sveta. Izvršni svet nima nobenih pristojnosti sprejemati karkoli v zvezi s
                  tem.</p>
               <p>Bi pa morda čisto na kratko pojasnila nekaj dejstev. Objekt, v katerem je polnilna
                  linija, je last železarne. Železarska družba Meting je za ta objekt prejela
                  gradbeno dovoljenje oktobra 1992. 1. februarja 1992 je bila uradno otvoritev. Za
                  ta objekt ni izdano uporabno dovoljenje, ker niso izpolnjeni sanitarno-tehnični
                  pogoji. Ta objekt stoji jugovzhodno od jeseniške železniške postaje ob progi proti
                  Bohinju. Od Karavanškega platoja do tega objekta poteka površinski cevovod, ki je
                  črna gradnja in če bo predlog sanacijskih pupov sprejet, bo to ena od 100 črnih
                  gradenj, ki jih bomo legalizirali.</p>
               <p>Po mnenju Inštituta za varovanje zdravja je potrebno cevovod vkopati v zemljo, da
                  bi v skladu s sprejetimi pravili igre pač bili zagotovljeni vsi pogoji za izdajo
                  uporabnega dovoljenja. Moram priznati, da je bilo v teh letih veliko delovnih
                  pogovorov, na katerih smo opozarjali na spoštovanje zakonitosti, nenazadnje tudi
                  zato, ker sta partnerja v soglasju, ki ga je podjetje Vodovod izdalo leta 1990,
                  zapisala, da bosta medsebojne odnose pred začetkom izkoriščanja te vode uredila s
                  pogodbo.</p>
               <p>Naj pa povem samo še na kratko. Do tega vodnega vira smo v bistvu prišli, če lahko
                  tako rečem, po nesreči. Namreč, gradnja Karavanškega predora, ki je mimogrede
                  trajala toliko časa kot gradnja 1906 leta zaključenega železniškega predora, to je
                  5 let, je ukinila nekatere vodne vire za oskrbo prebivalstva mesta. Mi smo severno
                  oziroma zahodno od predora, približno 800 m, iskali nove vodne vire. In ko je
                  prišlo med gradnjo do vdora vode v tunelu, je v bistvu prišla na dan ta voda in po
                  kemičnih analizah se je seveda pokazalo, da bi bilo smotrno razmišljati o prodaji
                  te vode, je pa v tistem soglasju tudi zapisano, da je pač potrebno zagotoviti
                  nadomestni vir. Toliko mogoče na kratko glede izvajanja tega projekta.</p>
               <p>Moram pa reči, da smo si tako predsednik skupščine kot tudi upravni organi in pa
                  Izvršni svet prizadevali tisto, kar je v skladu z našimi pristojnostmi, da bi
                  partnerje v bistvu pozvali k medsebojnemu sodelovanju. V začetku je bilo to
                  zgledno, kasneje, ko se partnerja nista več sporazumno mogla ali hotela
                  dogovarjati, tako da sedaj pogovori tečejo tudi preko odvetnikov na sodišču. Samo
                  toliko mogoče, bili pa smo, vsaj Izvršni svet, jaz ali predsednik skupščine
                  večkrat pozvani, da naj poskušamo tudi na tak način prispevati k uspešnejši
                  realizaciji projekta. Prepričana pa sem, ko bodo izpolnjeni vsi zakonski pogoji,
                  ki zahtevajo tako obratovanje, da bo seveda projekt tudi možno izvesti. Bi pa samo
                  še to povedala, lokacijsko oziroma gradbeno dovoljenje je bilo izdano dan oziroma
                  dva dneva potem, ko je bila vloga popolna. Hvala lepa.</p>
            </sp>
            <sp xml:id="SDZ1-Redna-22-1994-06-21.sp136">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospa Rina Klinar. Želi še kdo besedo? Prosim gospod Poljšak.</p>
            </sp>
            <sp xml:id="SDZ1-Redna-22-1994-06-21.sp137">
               <speaker>MARIJAN POLJŠAK:</speaker>
               <p>Spoštovani! Gospo Klinarjevo bi rad vprašal, kakšno politiko bo vodila na področju
                  dela in sociale, in sicer glede najnižje socialne podpore. Prosil bi, da mi
                  odgovori v številkah. Sedanja socialna podpora je okrog 11 tisoč. Kaj ona o tem
                  misli, in kakšna naj bi bila najnižja socialna podpora? To je ena stvar.</p>
               <p>Drugo. Kakšno politiko bo vodila na področju plač, se pravi plačila za delo
                  ljudem, ki delajo. Sedanja najnižja plača je 24 tisoč, okrog 24 tisoč in najnižja
                  zagotovljena plača je okrog 19 tisoč. Kakšno politiko ponuja, oziroma za kaj se bo
                  zavzemala v Vladi, oziroma kakšne pojme s tem v zvezi ima, in pa če bi tudi
                  komentirala najnižjo pokojnino? Hvala lepa.</p>
            </sp>
            <sp xml:id="SDZ1-Redna-22-1994-06-21.sp138">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Matuš ima besedo.</p>
            </sp>
            <sp xml:id="SDZ1-Redna-22-1994-06-21.sp139">
               <speaker>ŠTEFAN MATUŠ:</speaker>
               <p>Hvala za besedo. Z odgovorom sem deloma zadovoljen, precej pa ne. Pred seboj imam
                  sklep Temeljnega sodišča v Kranju, kjer jasno piše, da mora Vodovod Jesenice
                  odpreti vodo. Ta voda je zaprta. Bistven problem vsega je, da Vodovod Jesenice ne
                  odpre te vode za polnilnico, ker je Vodovod Jesenice javno podjetje, s tem tudi
                  pod nadzorom izvršnega sveta, zakaj izvršni svet ni ukrepal v skladu s sklepom
                  sodišča v Kranju.</p>
            </sp>
            <sp xml:id="SDZ1-Redna-22-1994-06-21.sp140">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Kopač ima besedo.</p>
            </sp>
            <sp xml:id="SDZ1-Redna-22-1994-06-21.sp141">
               <speaker>JANEZ KOPAČ:</speaker>
               <p>Hvala lepa za besedo. Moj predlog je pravzaprav recimo proceduralne narave. Ne
                  poznam točno tega člena poslovnika, ki govori o tem, kako poteka glasovanje o
                  novem ministru, ampak menim, da je to tematika za hiring, ki je navsezadnje tudi
                  danes bil na Odboru za delo, družino, zdravstvo in socialno politiko, kjer je pa
                  res bilo zelo malo razprave. Na tistem prvem hiringu zadnjič, pri spodletelem
                  poizkusu zamenjave ministrice Puharjeve oziroma pred njim, pa je bil hiring
                  obsežnejši. Menim, da ni ravno korektno sedaj obremenjevati celega Državnega zbor
                  s tem. Seje matičnega odbora, v tem primeru odbora, ki ga vodi gospod Kociper, so
                  javne, vse stranke imajo v odboru svoje predstavnike, in bi tam lahko to uredile.
                  Sicer gospe Klinarjeve ne poznam, in nisem za njo, in niti proti; ampak menim, da
                  ni korektno, da se sedaj obremenjuje zbor s temi rečmi, ki sodijo na matično
                  delovno telo. Hvala lepa.</p>
            </sp>
            <sp xml:id="SDZ1-Redna-22-1994-06-21.sp142">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Kopač. Želi še kdo besedo? Na vrsti je gospa Rina Klinar.
                  Prosim.</p>
            </sp>
            <sp xml:id="SDZ1-Redna-22-1994-06-21.sp143">
               <speaker>RINA KLINAR:</speaker>
               <p>Spoštovani! Glede vprašanj gospoda Poljšaka pač ne bom mogla biti v številkah tako
                  natančna, kot bi vi želeli. Prav gotovo bi se najprej rada seznanila s tako
                  temeljnimi grobimi številkami, kot tudi s posledicami takih ali drugačnih
                  predlogov; vsekakor pa bodo prizadevanja šla v to smer, da bi bilo potreb po
                  socialnih podporah čim manj. Tiste pa, ki bodo, seveda vsestransko utemeljene in
                  naj bi prispevale pač k zmanjševanju socialnih napetosti.</p>
               <p>Kar zadeva plače, je verjetno najslabša rešitev interventna zakonska ureditev,
                  zato si bom vsekakor prizadevala predvsem za dogovarjanje in sporazumevanje s
                  partnerji na tem področju. Kar pa zadeva najnižje pokojnine, pa bo to dejansko
                  predmet usklajevanj tako v smislu spremembe zakonodaje, predvsem pa tudi soočanja
                  z realnimi možnostmi tistih, ki ustvarjajo sredstva za pokojninski sklad.</p>
               <p>Kar pa zadeva vprašanje gospoda Matuša, Vodovod ni javno podjetje. Glede sklepa
                  sodišča pa imam tukaj pred seboj dva sklepa sodišča v isti zadevi, vsak pa je
                  upošteval drug pravni predpis in sicer, en sklep je, da Vodovodu ni potrebno
                  odpreti vode, in ta sklep je bil potrjen z odločitvijo višjega sodišča, drugi pa
                  je izdaja začasne odredbe v smislu motenjske zakonodaje. O tem je bila 13. junija
                  razprava na kranjskem sodišču. Odvetnika obeh strank, Vodovoda in Perneta, sta se
                  dogovorila in preložila obravnavo na september, podjetje Perne pa ni zahtevalo
                  izvržbe na začasno odredbo. Sem pa na seji izvršnega sveta, na kateri je bi
                  prisoten gospod Perne, jasno povedala, da je sklepe sodišča potrebno spoštovati,
                  in vsakdo, ki jih ne spoštuje, odgovarja za nespoštovanje, predstavniki Vodovoda
                  pa so zatrdili, da imajo zakonske razloge, da pač vode ne morejo odpreti.
                  Mimogrede, na več kot 4 km dolgem površinskem cevovodu, ki poteka malo ob
                  železnici v Savju ob Savi in tako naprej, le tega manjka 300 metrov.</p>
            </sp>
            <sp xml:id="SDZ1-Redna-22-1994-06-21.sp144">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospa Rina Klinar. Želi še kdo? Ker ne želi nihče več razpravljati,
                  zaključujem razpravo. V skladu z drugim odstavkom 265. člena Poslovnika Državnega
                  zbora se imenovanje ministrov glasuje tajno. Tajno se glasuje z glasovnicami in
                  sicer tako, da bomo na glasovnici obkrožili besedo <q>"za"</q> ali <q>"proti"</q>. Kandidatka bo
                  izvoljena, če bo <q>"za"</q> glasovala večina poslancev, ki bodo oddali veljavne
                  glasovnice. Tajno glasovanje vodi Predsednik Državnega zbora s pomočjo sekretarke
                  Državnega zbora in štirih poslancev, ki jih izvoli Državni zbor. Predlagam, da mi
                  pri glasovanju pomagajo naslednji poslanci: Stane Frim, Lev Kreft, Janez Podobnik
                  in Tone Peršak. Ali kdo temu predlogu nasprotuje? Če ne, dajem ta predlog na
                  glasovanje. Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(63 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je predlog sprejet.</p>
               <p>V skladu z drugim odstavkom 97. člena poslovnika Državnega zbora bodo poslancem
                  vročene glasovnice, tako da pride vsak k mizi predsedujočega in pove svoje ime in
                  priimek. Poslanka ali poslanec, ki pomaga predsedniku pri izvedbi glasovanja,
                  izroči glasovnico, sekretarka Državnega zbora pa označi pri imenu in priimku
                  poslanca v seznamu, da mu je bila glasovnica vročena. Glasovali bomo v avli pred
                  dvorano. Prosim poslanke in poslance, da izpolnjeno glasovnico dajo v glasovalno
                  skrinjico, ki bo v dvorani na mizi predsedujočega. Glasovanje bo potekalo od 18.35
                  do 18.50 ure. Po končanem glasovanju prosim poslance, ki mi bodo pomagali pri
                  glasovanju, da se zberejo v sobi 117. Sejo bomo nadaljevali ob 19. uri. Prehajamo
                  na izvedbo tajnega glasovanja.</p>
            </sp>
            <stage type="time">(Seja je bila prekinjena ob 18.29 uri in se je nadaljevala ob 19.00
               uri.)</stage>
            <sp xml:id="SDZ1-Redna-22-1994-06-21.sp145">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice, spoštovani kolegi, gospe in gospodje! Nadaljujemo sejo.
                  Ugotovimo sklepčnost! <stage>(56 prisotnih.)</stage></p>
               <p>Ugotavljam, da  je zbor sklepčen in objavljam izide glasovanja.</p>
               <p>Zapisnik o ugotovitvi izida glasovanja za imenovanje ministrice za delo, družino
                  in socialne zadeve: Glasovanje je potekalo 21. junija 1994 v prostorih Državnega
                  zbora Republike Slovenije. Razdeljenih je bilo 74 glasovnic. Oddanih je bilo 74
                  glasovnic. Neveljavni sta bili dve. Veljavnih je bilo 72 glasovnic, <q>"za"</q> je
                  glasovalo 47 poslancev, <q>"proti"</q> 25 poslancev.</p>
               <p>Na podlagi tega izida glasovanja je bila  za ministrico za delo, družino in
                  socialne zadeve imenovana Rina Klinar, za kar ji iskreno čestitam.
                     <stage>(Aplavz.)</stage></p>
               <p>Prosim gospo Rino Klinar ministrico za delo, družino in zdravstvo in socialne
                  zadeve, da priseže pred Državnim zborom.</p>
            </sp>
            <sp xml:id="SDZ1-Redna-22-1994-06-21.sp146">
               <speaker>RINA KLINAR:</speaker>
               <p>Prisegam, da bom spoštovala ustavni red, da bom ravnala po svoji vesti in z vsemi
                  močmi delovala za blaginjo Slovenije.</p>
            </sp>
            <sp xml:id="SDZ1-Redna-22-1994-06-21.sp147">
               <speaker>PREDSEDNIK MAG. HERMAN RIGELNIK:</speaker>
               <p>S tem zaključujem to točko dnevnega reda. Se opravičujem.</p>
            </sp>
            <sp xml:id="SDZ1-Redna-22-1994-06-21.sp148">
               <speaker>RINA KLINAR:</speaker>
               <p>Spoštovani gospod predsednik, spoštovane poslanke, poslanci in ostali prisotni!
                  Hvala vam za zaupanje. Razumem ga kot pripravljenost za sodelovanje, brez katerega
                  si ne zamišljamo uspešnega ustvarjanja pogojev za ustvarjanje stabilnih socialnih
                  razmer, le te pa so nujen pogoj za uspešen gospodarski razvoj. Sodelovanje pa si
                  želim tudi s številnimi drugimi, tako s strokovnjaki, različnimi zainteresiranimi
                  skupinami od sindikatov, do invalidov, upokojencev, nenazadnje tudi in predvsem od
                  kolegov v Vladi.</p>
               <p>Zavedam se, da je področje dela izjemno obsežno in pereča problematika, vem pa, da
                  lahko skupaj storimo veliko. To delo je za mene izziv, ker mi ni vseeno, kakšen bo
                  jutrišnji dan v času, ko si ustvarjamo današnjega.</p>
               <p>Še to bi rada rekla, prizadevala si bom, da Slovenija ne bo le demokratična, ampak
                  predvsem pravna in socialna država, v kateri bo lahko čim več ljudi delalo in rado
                  živelo. Hvala lepa. <stage>(Aplavz.)</stage></p>
            </sp>
            <sp xml:id="SDZ1-Redna-22-1994-06-21.sp149">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa ministrica. S tem zaključujem to točko dnevnega reda. Hvala
                  lepa.</p>
            </sp>
            <stage type="time">(SEJA JE BILA PREKINJENA 21. JUNIJA 1994 OB 19.05 URI IN</stage>
         </div>
      </body>
   </text>
</TEI>