<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="SDZ1-Redna-28-1995-02-16">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">A51BB0525EDA90AAC1257832004838F4</idno>
               <idno type="URI">A51BB0525EDA90AAC1257832004838F4</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-28-1995-02-16.DZ" n="28">
               <name>Redna</name>
               <date when="1995-02-16"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-28-1995-02-16.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 16. FEBRUARJA 1995 OB 10.13 URI.)</stage>
            <sp xml:id="SDZ1-Redna-28-1995-02-16.sp1">
               <speaker>PODPREDSEDNIK DR. LEV KREFT:</speaker>
               <p>Jaz bi bil, da se zberemo v dvorani in začnemo delati kajti še malo, pa bo tudi akademskih četrt minilo. Zato seveda prosim vse, da pridete v dvorano, vodje in sekretarje poslanskih skupin pa pri tem, da pomagajo najti pot v dvorano Državnega zbora. Začeli bomo delati. Vse, ki so že prisotni v dvorani pa prosim, da zasedejo tista mesta, ki so predvidena zanje.</p>
               <p>Spoštovane kolegice poslanke in kolegi poslanci, gospe in gospodje! Pričenjam nadaljevanje 28. seje Državnega zbora Republike Slovenije. Obveščen sem, da so zadržani in da se današnje seje ne morejo udeležiti naslednje poslanke in poslanci: Peter Petrovič, Vladimir Topler, dr. Bojan Korošec, mag. Janez Kocijančič, ki se je zmogel udeležiti današnje seje, verjetno gre za kakšno pomoto v eni ali drugi smeri, Miroslav Mozetič, Jože Jagodnik, Janez Vindiš in pa dr. Janez Zupanec od 14. do 15.30 ure.</p>
               <p>Prosim, da ugotovimo prisotnost v dvorani. Ugotavljamo prisotnost. Še vedno ugotavljamo prisotnost. <stage>(50 prisotnih.)</stage> Zbor je sklepčen in lahko odloča.</p>
               <p>Na to sejo sem vabil predstavnike Vlade Republike Slovenije, ki jih lepo pozdravljam. Današnje nadaljevanje 28. seje bomo pričeli z obravnavo 28. točke dnevnega reda, to je predloga zakona o regijskem parku Škocjanske jame. Nato bomo prešli na obravnavo 29. točke, to je predloga odloka o spremembah in dopolnitvah dolgoročnega in srednjeročnega družbenega plana Republike Slovenije ter po dnevnem redu dalje.</p>
               <p>Hkrati sem prejel obvestilo Vlade Republike Slovenije, ki se glasi: "Obveščam vas, da je Vlada Republike Slovenije na današnji seji sprejela uskladitveni amandma k predlogu zakona o igrah na srečo - tretja obravnava. Zaradi tehničnih razlogov, prepis in redakcija, vam bomo uskladitveni amandma poslali v roku ene ure". Na faksu piše ura 9.47, kar pomeni, da računamo na dospetje tega uskladitvenega amandmaja okrog 11. ure, zato bomo ta zakon, to točko dnevnega reda, obravnavali po odmoru ob 14. uri danes, ker je treba amandma razmnožiti.</p>
               <p>Prehajam na <title>28. TOČKO DNEVNEGA REDA</title>, to je k prvi obravnavi <title>PREDLOGA ZAKONA O REGIJSKEM PARKU ŠKOCJANSKE JAME</title>.</p>
               <p>Predlog zakona je v obravnavo zboru predložila Vlada Republike Slovenije. Želi predstavnik Vlade besedo? Besedo ima državni sekretar v Ministrstvu za kulturo gospod Osterman, izvolite.</p>
            </sp>
            <sp xml:id="SDZ1-Redna-28-1995-02-16.sp2">
               <speaker>JOŽE OSTERMAN:</speaker>
               <p>Spoštovani gospod predsednik, spoštovane poslanke in poslanci! Predlagani zakon o regijskem parku Škocjanske jame je sistemsko umeščen v veljavno zakonodajo, v smiselno uporabo določil zakona o naravni in kulturni dediščini in zakona o varstvu okolja. Predlog zakona upošteva konvencijo o varstvu kulturne in naravne dediščine, ki opredeljuje mednarodne standarde in zahteve varstva dediščine. Škocjanske jame so bile v minimalnem obsegu, kot naravni in kulturni spomenik, zavarovane z občinskim aktom, ki ga je sprejela Skupščina občine Sežana v letu 1980. Tako so bile Škocjanske jame opredeljene kot jedro kraškega regijskega parka, ki je v okviru planskih dokumentov Republike Slovenije določen za zavarovanje. V letu 1986 so bile Škocjanske jame zaradi izjemnega pomena za svetovno dediščino vpisane v seznam svetovne dediščine pri UNESCO, kot svetovno pomemben in redek jamski ter kraški spomenik. V letu 1990 je bilo območje naravnega in kulturnega spomenika Škocjanske jame z odlokom delno razširjeno in ta proces se obeta tudi ob dejstvu, da Slovenija s kraško regijo kandidira za vpis...</p>
            </sp>
            <sp xml:id="SDZ1-Redna-28-1995-02-16.sp3">
               <speaker>PODPREDSEDNIK DR. LEV KREFT:</speaker>
               <p>Se opravičujem, gospod državni sekretar, da vas prekinem. Ali bi se mogoče dalo zmeniti to, kar se menimo vsako dopoldne na začetku dela, da bi v dvorani nastal mir, primeren za delo Državnega zbora. Hvala lepa. Izvolite.</p>
            </sp>
            <sp xml:id="SDZ1-Redna-28-1995-02-16.sp4">
               <speaker>JOŽE OSTERMAN:</speaker>
               <p>... Hvala lepa, gospod predsednik. Opozarjam samo na dejstvo, da se bo verjetno ta odlok še razširjal z nominacijo Slovenije za regijo Kras, za vpis v UNESCO v seznam kulturne in naravne dediščine oziroma svetovne dediščine, tako da ta postopek še ni končan.</p>
               <p>Upravljanje tega naravnega in kulturnega spomenika je po pooblastilu občine prevzelo gospodarsko podjetje Hoteli - Turizem in gostinstvo Sežana, ki skrbijo predvsem za turistično promocijo, javno njeno varovanje in vodenje ogledov. Za ostali del spomenika, to so stavbni spomeniki v okviru naselja Škocjan, Betanje in Motovun in drugi kulturni spomeniki ter naravne znamenitosti, ni v smislu ohranjanja, spodbujanja razvoja in spomeniške zaščite skrbel nihče. Sedanji način zavarovanja torej ne ustreza. Glede na svetovni pomen Škocjanskih jam je predlagani zakon o regijskem parku primerna formalna in vsebinska oblika; ki zagotavlja državno skrb in odgovornost.</p>
               <p>Cilji, ki jih predlog zakona zasleduje so: ustrezno in učinkovito varstvo, raziskovanje in razvoj območja, izpolnitev obveznosti države glede na sprejeto konvencijo o varstvu naravne in kulturne dediščine ter izjavo o notifikaciji nasledstva glede konvencije UNESCO ter izpolnjevanje zahtev po zavarovanju, zagotavljanje strokovnega opravljanja parka, vzgoje in izobraževanju itd.</p>
               <p>Predlog zakona zaradi velike odvisnosti do obstoječih možnih ekoloških različnih dogajanj opredeljuje tudi vplivno območje parka. Današnji upravljalec Škocjanskih jam je gospodarsko podjetje Hoteli Sežana, ki se trenutno lastninsko preoblikuje. Skladno s četrtim odstavkom 2. člena zakona o lastninskem preoblikovanju podjetij je treba pri lastninjenju upoštevati izključitve in omejitve glede možnosti pridobivanja lastninske pravice. To je eden bistvenih problemov tega zakona, ki smo ga v soglasju s tem hotelskim podjetjem že precej oziroma že dogovorili in so vsa zagotovila, da bo to lastninjenje oziroma to vprašanje ustrezno rešeno.</p>
               <p>S prehodom sedanjega družbenega premoženja v javno lastnino, katerega upravitelj je država ter z ustanovitvijo javnega zavoda, ki je pomembna postavka tega se zagotavlja pravna in ekonomska podlaga za ohranitev, razvoj in strokovno predstavitve zavarovanega območja.</p>
               <p>Spoštovane poslanke in poslanci! Naj na koncu rečem še to, da se mi zdi pomemben trenutek oziroma premik v varovanju naravne dediščine, kajti opozarjam vas, da po štirinajstih letih, zadnjič je bil v skupščini oziroma v parlamentu obravnavan zakon s tega področja leta 1980, ko smo sprejemali zakon o narodnem parku Triglavski narocdni park, da je to prva obravnava in da  to dokazuje, da se Slovenija vendar drži pravil moderne države in da začenja s primernejšo strategijo varovanja narave.</p>
               <p>Še to, sprejemamo pripombe, ki so bile oblikovane na ustreznem odboru in bomo v drugi fazi ustrezno obrazložili tudi nekatere konceptualne vidike, ki jih zastavljajo vprašanja Sekretariata za pravne zadeve Državnega zbora.</p>
            </sp>
            <sp xml:id="SDZ1-Redna-28-1995-02-16.sp5">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog zakona je obravnaval Odbor za infrastrukturo in okolje kot matično delovno telo. Želi poročevalec odbora besedo? Predsednika odbora ni, želi kdo na mesto njega od podpredsednikov? Ugotavljam, da ne, poročilo pa smo prejeli. Želi besedo predstavnik Sekretariata za zakonodajo in pravne zadeve? <stage>(Ne.)</stage> Želijo besedo predstavniki poslanskih skupin? Gospod Zmago Jelinčič ima besedo za njim pa še gospod Jože Lenič.</p>
            </sp>
            <sp xml:id="SDZ1-Redna-28-1995-02-16.sp6">
               <speaker>ZMAGO JELINČIČ:</speaker>
               <p>Hvala lepa in dober dan vsem skupaj. Mislim, da je vendarle pred nami zakon, ki bo vsaj del slovenske prelepe kulturne dediščine in naravne dediščine obvaroval pred propadom, ki ga še nismo mogli ustaviti. Mogoče bo to pomagalo.</p>
               <p>Zakon v splošnem, mislim, da je goden za razpravo v drugi obravnavi, imam pa nekaj pripomb, predvsem na 5. člen tega zakona pod podnaslovom naravni spomeniki. Pod prvo točko piše, da se obvaruje Mala in Velika dolina do roba udorne doline. Mislim, da je to premalo. Namreč, udorna dolina se lahko razširi. Vemo, če je zavarovano območje samo do roba udorne doline, je potem z zunanje strani moč posegati na rob udorne doline, prihaja do novih udorov in v bistvu se uničuje naravni spomenik. Zato mislim, da bi bilo smiselno, če bi se napisalo 5 metrov do roba udorne doline, tako da je zavarovan še en ožji pas in se na ta način prepreči kakršnokoli uničevanje spomenika.</p>
               <p>Podobno tudi v tretji točki, kjer piše, da so zavarovane stene in bregovi zatočnega dela soteske Reke v dolžini in tako naprej. Mislim, da so samo stene in bregovi premalo. Morali bi zavarovati še en pas ob bregovih in nad stenami in bil bi tudi tukaj, da bi bilo 5 metrov, mislim, da se s tem zadeva reši.</p>
               <p>V 6. členu, kjer so našteti kulturni spomeniki. Mislim, da bi bilo morda zelo smiselno dodati klavzulo v zakon tukaj ali pa kje drugje, da je vedno možnost razširitve oziroma dodatka določenih kulturnih spomenikov ali objektov ali naravnih lokacij k temu 6. členu zgolj z odlokom ministra za kulturo. Dejstvo je, če pogledamo samo stavbne spomenike, stavbnih spomenikov je tukaj naštetih deset in zagotovo se bo čez čas pojavila potreba, da se doda še kakšen stavbni spomenik. Mislim, da bi bilo takrat preveč komplicirano, da se sprejema zakon o spremembi zakona ali kaj podobnega in zato bi bilo smiselno, da se da ministru oziroma Ministrstvu za kulturo zakonsko možnost v okviru tega zakona, da doda še kakšen spomenik, in da ima potem ta dodatek, enako veljavo kot zakon.</p>
               <p>Bi pa še nekaj vprašal. V Poročevalcu na strani 70, na spodnji strani je en del, ki ne sodi v 9. člen in mislim, da bi bilo, ko se bo pač to popravljalo, pretipkalo, da bi se ta stvar uredila. Za sedaj toliko. Hvala lepa.</p>
            </sp>
            <sp xml:id="SDZ1-Redna-28-1995-02-16.sp7">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jože Lenič.</p>
            </sp>
            <sp xml:id="SDZ1-Redna-28-1995-02-16.sp8">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! V naši poslanski skupini smo veseli, da po tako dolgem času, gospod Osterman je povedal, da je bil zadnji tovrstni zakon sprejet že leta 1980, ponovno dobivamo v naše poslanske klopi zakon, s katerim ščitimo naravno dediščino. Menimo, da Slovenija ne more tekmovati s količino, ampak samo s kakovostjo in dejstvo je, da so Škocjanske jame takšna naravna redkost, tako lep fenomen kraškega sveta, da nedvomno zaslužijo tudi zakonsko zaščito. Nedavno tega sem se mudil na Irskem, na neki ekološki konferenci in potem so dva dni govorili o svojem kraškem območju in dejansko smo se nekega dne popeljali tja in pokazali so nam jamo, ki v Sloveniji niti pod razno ne bi bila deležna večjega zanimanja. Podobno se mi je dogajalo tudi na drugih koncih sveta. Dejstvo je, da je slovenski Kras nekaj izjemnega, nekaj enkratnega in zasluži zakonsko zaščito. Seveda bomo v naši poslanski skupini zakon z veseljem podprli.</p>
               <p>O čemer bi bilo potrebno razpravljati tudi v drugi obravnavi, je člen 8, ki govori o vplivnem območju. Vsi vemo, da je Kras sistem, se pravi, ti biotopi niso izolirani, ampak so med seboj povezani in zato mislimo, da bi bilo potrebno definirati tudi režim v tem vplivnem območju in zato tudi v proračunu nameniti določena sredstva. Mislimo, da je zakon v obrazložitvi pri finančnih posledicah pomanjkljiv. Tukaj govori o finančnih posledicah v ožjem smislu. Menimo, da bi bilo potrebno definirati tudi tista finančna sredstva, ki so potrebna za vse kompenzacije zaradi omejitev, ki bi jih zakon prinesel.</p>
               <p>Gospe in gospodje, mi bomo ta zakon podprli. V Sloveniji je danes približno 8% zavarovanih območij, to je daleč pod evropskimi standardi. Naš cilj je verjetno, da pridemo na številko blizu 30 in upamo, da je to eden prvih zakonov s tega področja in še v tem mandatu pričakujemo tudi druge. Hvala lepa.</p>
            </sp>
            <sp xml:id="SDZ1-Redna-28-1995-02-16.sp9">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanske skupine? Prosim, izvolite, gospod Izidor Rejc.</p>
            </sp>
            <sp xml:id="SDZ1-Redna-28-1995-02-16.sp10">
               <speaker>IZIDOR REJC:</speaker>
               <p>Spoštovani podpredsednik, spoštovani gospe in gospodje! Lepo vas pozdravljam. Slovenski krščanski demokrati podpiramo ta predlog zakona o regijskem parku Škocjanske jame. Menimo tudi, da bi bilo treba taka področja hitreje urejevati, ker se bojimo, da potem ne bodo skladno urejena, ker vemo, da imamo Triglavski narodni park in še nekatera druga izjemno pomembna področja, ki bi jih bilo treba okvalificirati in s tem dati tisto mesto, ki jim gre in zavarovati do časa. Posebno pa še sedaj, ko smo v lastninskem preoblikovanju, tako da menimo, da je ta predlog dobrodošel in ga podpiramo. Mislimo, da je nekako ujel tisto, kar je potrebno. So pa tu določeni problemi v tem pristopu. Prvič je treba upoštevati ljudi, ki so na tem področju, tistih nekaj več kot 80 prebivalcev, potem je treba upoštevati tudi dosedanjo vlogo podjetja, ki to upravlja in ki opravlja določene storitve na tem področju. Lastninsko preoblikovanje je lahko napravljeno po podobnem modelu kot bo tudi Triglavski narodni park. Te zadeve je gotovo treba spraviti na isto raven in z enakimi pravicami, predvsem tudi teh ljudi, ki so na tem področju in ki tudi zagotavljajo in bodo zagotavljali, glede na to kako bo zakon precizno določal vlogo in to izjemnost tega parka, da bodo sodelovali in bodo imeli interes, da se ta posebnost v slovenskem prostoru ohrani.</p>
               <p>Imamo pripombe tudi predvsem na področju lastninskega preoblikovanja v tem smislu, naj bo podobno urejeno kot bo Triglavski narodni park, o katerem je bilo že veliko spregovorjenega in je sedaj predlagatelj zadolžen, da ga pripravi za drugo obravnavo. Ker je pa ta zakon tudi v prvi obravnavi in menimo, da gre lahko prva obravnava skozi in da je tudi primerna podlaga za naprej, potem priključujemo tudi način lastninskega pristopa k temu, kakor bo urejeno to v Triglavskem narodnem parku. To je ena stvar.</p>
               <p>Druga stvar pa je, da je pomembno, da se sedaj, ko bomo ustanovili toliko javnih ustanov, podjetij, da se zagotovi preglednost, kaj se bo dogajalo. To je eden bistvenih elementov. Poleg tega pa tudi, ko imamo opravek s tem, da nastavimo temeljni zakon o bodočem parku oziroma o bodočih Škocjanskih jamah, potem velja tudi to, da bi Državni zbor sprejel oziroma tudi potrdil petletni načrt varovanja. Triletni načrt varovanja, ki je v zakonu predviden, mislim, da je malo prekratek. Mislim, da se že resnost pristopa kaže v razdalji let. Mislim, da je pet let tisto pomembno obdobje, ki nas napravi resne v odnosu do tega izjemnega prostora. Hvala lepa.</p>
            </sp>
            <sp xml:id="SDZ1-Redna-28-1995-02-16.sp11">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Ugotavljam, da ne in dajem besedo poslankam in poslancem. Prvi se je prijavil gospod Janez Jug. Izvolite.</p>
            </sp>
            <sp xml:id="SDZ1-Redna-28-1995-02-16.sp12">
               <speaker>MAG. JANEZ JUG:</speaker>
               <p>Podpiram ta zakon, vendar mislim, da je zakonodajalec pozabil na bistveno stvar. Pozabil je na brkinskega človeka. Ker ta človek tam, s svojo kulturo, identiteto, zgodovino itd., ta je odkril te jame, ta bo ustvarjal oziroma ohranjal to naravo itd. Meni se zdi, da mora ta zakon vključiti tega človeka na tem področju, ker edino zagotovilo, da bomo to zadevo varovali, je brkinski človek na tem področju. To je moja pripomba. Hvala.</p>
            </sp>
            <sp xml:id="SDZ1-Redna-28-1995-02-16.sp13">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Zmago Jelinčič. Prijavila sta se še gospod Miran Potrč in gospod Tone Peršak.</p>
            </sp>
            <sp xml:id="SDZ1-Redna-28-1995-02-16.sp14">
               <speaker>ZMAGO JELINČIČ:</speaker>
               <p>Hvala. Še nekaj pripomb. V 27. členu piše, da naloge nadzorne službe opravljajo naravovarstveni nadzorniki. Mislim, da naj bi se napisal pravilnik naravovarstvenega zakona, kar naj bi storilo Ministrstvo za kulturo v sodelovanju z Ministrstvom za pravosodje.</p>
               <p>V kazenskih določbah, mislim, da bi bilo smiselno ločiti pravno osebo od posameznika in to ne na ta način, da bi bil posameznik, po domače rečeno, "štrafan" z nižjo kaznijo, ampak da bi bila pravna oseba kaznovana z višjo kaznijo, in sicer najmanj 500.000 tolarjev. Hkrati pa mislim, da bi bilo zelo smiselno, da se med te člene, ki govorijo o kazenskih določbah, napiše, da je tudi obvezen odvzem sredstva, s katerim je bil storjen prekršek. Zakaj gre pri stvari?</p>
               <p>Nekatere izkopanine imajo na zahodnem tržišču tako rekoč zelo veliko vrednost, ker jih je vedno manj. Zaradi tega se za 200.000 tolarjev marsikateremu Italijanu splača oropati slovensko kulturno dediščino in jo odpeljati čez mejo. Dovolj je, da mu to uspe enkrat in  zasluži pri eni vožnji vsaj desetkrat toliko, kot je zagrožena kazen. Zato mislim, da bi bilo nujno potrebno, da se uvede tudi odvzem sredstva, s katerim je bil storjen prekršek.</p>
               <p>V 41. členu sodim, da je boljša varianta, ki je predvidena za ta člen, ki ne govori neposredno o tem, da se koncesija lahko podeli za dobo 10 let. Mislim, da moramo v tem parlamentu sprejeti koncesijsko pravo, predvsem zakon o dodelitvi, odvzemu in pogojih koncesije. Tega še nimamo. Do takrat mislim, da je bistveno bolj ustrezna varianta. Hvala.</p>
            </sp>
            <sp xml:id="SDZ1-Redna-28-1995-02-16.sp15">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miran potrč, za njim bo na vrsti še gospod Tone Peršak  in gospod Sašo Lap.</p>
            </sp>
            <sp xml:id="SDZ1-Redna-28-1995-02-16.sp16">
               <speaker>MIRAN POTRČ:</speaker>
               <p>Hvala lepa. Lahko povem v osebnem imenu in v imenu naše poslanske skupine, da zakon podpiramo. Mnogo razlogov je bilo navedeno za podporo zakona, vsi bistveni so navedeni tudi v sami obrazložitvi zakona.</p>
               <p>Podpiramo tudi stališča, ki jih je k zakonu pripravilo matično delovno telo, imamo pa opozorilo in predlog dodatnih stališč v vsebinskem smislu, kakor je o tem govoril tudi že poslanec kolega Rejc, da bi najbrž ob predpostavki, da bomo za to, da bi se prilagodili mednarodno primerljivim standardom, v naši državi kmalu imeli več nacionalnih ali regionalnih parkov, Zato bi bilo smotrno, da si skupno vzamemo in oblikujemo določen koncept po katerem bomo, ne rečem enako, ampak po nekih skupnih kriterijih urejali tudi vprašanje lastništva, položaj države, občin na tem območju, prebivalcev na tem območju, podjetij in podobno pri urejanju teh vprašanj. Zdi se nam nesmotrno, da bi bile v posameznih nacionalnih ali regionalnih parkih bile te razlike nesorazmerne, koncepti popolnoma različni in naš predlog je, da se tudi to vprašanje preuči ob obravnavi tega zakona za drugo obravnavo. Hvala.</p>
            </sp>
            <sp xml:id="SDZ1-Redna-28-1995-02-16.sp17">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone peršak. Za njim bo na vrsti še gospod Sašo Lap.</p>
            </sp>
            <sp xml:id="SDZ1-Redna-28-1995-02-16.sp18">
               <speaker>ANTON PERŠAK:</speaker>
               <p>Spoštovane poslanke in poslanci! Najbrž ni treba posebej poudarjati, da tudi mi podpiramo, da se zakon sprejeme, ker vemo, da Slovenija na tem področju zaostaja in to neupravičeno glede na, bom rekel, nekateri rečejo resurse, ki jih ima na tem področju, tudi čisto po odstotkih območja in tako naprej. O čemer je v zvezi s tem potrebno govoriti v isti sapi, je naslednje, nekateri so to že omenjali. Dobro bi bilo, če bi hkrati, ko sprejemamo ta zakon in bomo sprejemali še kakšen zakon o naravnih, regijskih in podobnih parkih, poleg tega, da pač v enem členu zakona preberemo, da so predvidene subvencije in dotacije za prebivalstvo na tem območju, vendarle imeli tudi neko strategijo, kaj se bo na teh območjih na ravni življenja dogajalo. Samo subvencije in dotacije, ki so seveda dobrodošle za ljudi, ki tam živijo in preprosto nekaterih dejavnosti ne bodo mogli gojiti - v zakonu piše katerih - in bodo s tem recimo prikrajšani za določene vire dohodkov, da bo preprosto potrebno priti do strategije, kaj se na takšnih območjih lahko dogaja in kaj država spodbuja. V tem smislu bi bilo potrebno, da se napori različnih ministrstev v Vladi združijo, poleg ministrstva, ki je matično ali, ki predlaga te vrste zakonov, tudi Ministrstvo za gospodarstvo, Ministrstvo za kmetijstvo, za okolje in prostor in tako naprej, in da pride pač do nekega koncepta, kaj na takšnih območjih razvijati, zato da bomo ne samo zagotavljali poselitev, ampak zato, da bo postalo tudi zanimivo in privlačno živeti na takšnih območjih. Poleg tega, in da ne bo prihajalo do izseljevanja, ker pokrajina brez ljudi je nekaj drugega kot pokrajina z ljudmi in s tipičnimi dejavnostmi. Park seveda ne konstituirajo samo rastline in živali, ampak ga konstituira tudi podoba krajine v smislu kulturne krajine, se pravi z nekimi dejavnostmi, ki so za določeno območje značilne. Ne bom predlagal nobenega sklepa, ampak verjetno bi bilo dobro, če že ne ob tem zakonu v drugi obravnavi, pa vsaj ob naslednjem takšnem zakonu, da bi nekaj o tem že slišali ali pa izvedeli. V imenu poslanske skupine se nihče ni javil zaradi tega, ker ni vprašljiva podpora, je pa dobro od začetka razmišljati tudi o konceptu organiziranja življenja na takšnem območju. Hvala.</p>
            </sp>
            <sp xml:id="SDZ1-Redna-28-1995-02-16.sp19">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Sašo Lap.</p>
            </sp>
            <sp xml:id="SDZ1-Redna-28-1995-02-16.sp20">
               <speaker>SAŠO LAP:</speaker>
               <p>Hvala za besedo. Predlagam nekaj zelo podobnega, kot predhodni govorniki, da se pripravijo sistemske rešitve, s katerimi bi določili enotne kriterije, pogoje in merila, ki bi jih morali upoštevati oblikovalci, snovalci bodočih regijskih parkov in zaščitenih območij. To predlagamo zato, ker je potrebno enotno urediti področje oblikovanja oziroma snovanja nacionalnih parkov. Sedaj je to področje neenotno urejeno oziroma, nimamo izoblikovanega osnovnega koncepta, kako pravno enotno izoblikovati rešitev oziroma kriterije, s katerimi bi zagotovili minimum skupnih rešitev, ki bi jih morali upoštevati vsi snovalci bodočih pokrajinskih oziroma nacionalnih parkov. Vemo namreč, da se poleg Škocjanskega regijskega parka pojavljajo še ideje oblikovanju drugih, torej kraškega, obsoteljskega in podobnih. Res je, da imamo nekatera pravna pravila glede oblikovanja parkov sprejeta v zakonu o Triglavskem narodnem parku, vendar je ta zakon poseben in v mnogih pogledih ni ustrezen. Zato predlagamo, da ob sprejemanju zakona o regijskem parku Škocjanske jame Vlada oziroma ustrezno ministrstvo pripravi splošen pravnosistemski okvir, ki bi služil kot obvezujoče napotilo za snovanje bodočih pokrajinskih parkov. S takšno rešitvijo bi se sicer lahko izognili. Zelo heterogenim in po možnosti nasprotujočim si rešitvam, ki bi lahko urejale področja ustanavljanja in urejanja pokrajinskih nacionalnih in podobnih, že omenjenih parkov. Hvala lepa.</p>
            </sp>
            <sp xml:id="SDZ1-Redna-28-1995-02-16.sp21">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod dr. Leo Šešerko. Hkrati pa sprašujem gospoda Žareta Preglja, če želi besedo po tem, glede na to, da je ni mogel dobiti prej v imenu Odbora za infrastrukturo. Izvolite, gospod Šešerko.</p>
            </sp>
            <sp xml:id="SDZ1-Redna-28-1995-02-16.sp22">
               <speaker>DR. LEO ŠEŠERKO:</speaker>
               <p>Spoštovani gospod podpredsednik, spoštovani zbor! Vesel sem podpore Državnega zbora temu zakonu in prizadevanju za zavarovanje tega naravnega slovenskega spomenika, ki veste, da je v seznamu svetovne naravne dediščine pri UNESCO. Rad bi vas opozoril samo na to, da po eni strani Vlada pripravlja strategijo varstva narave v Sloveniji, v kateri bo koncept, ki ga vsi želimo, postavljen, čeprav, po našem mnenju, vsa dogajanja glede zavarovanj tečejo prepočasi. Rad bi vas opozoril, da imamo delovno skupino v Državnem zboru, v katero vas vse vabim, v kateri pozicije poslancev pod naslovom Slovenski naravovarstveni projekt pripravljamo predloge za konkretna zavarovanja posameznih naravnih spomenikov in območij, ki ste jih že sami tukaj nekatera omenili. Po drugi strani želimo glede na to, da so Škocjanske jame lep primer tega, s čemer je Slovenija tudi sicer bogata, naravnih spomenikov in zelo velike biološke raznovrstnosti, ki uvršča Slovenijo v špico držav ali območij v svetu po izrednem bogastvu in to je razlog, da pričakujemo in pripravljamo predloge za Evropsko unijo oziroma komisijo Evropske unije za podporo in sofinanciranje in tudi zakonodajno pomoč Sloveniji v tem pogledu.</p>
               <p>Zato izrecno vabim vse poslance, ki so za to zainteresirani, da se temu prizadevanju in projektu pridružijo znotraj parlamenta, ker lepo je, če si Vlada prizadeva in upajmo, da bo začela delati hitrejše korake kot do sedaj. To je lepo in dobro, ampak očitno ni dovolj, ker je ta predlog zakona o zavarovanju Škocjanskih jam zelo oddaljen od časa, ko je bil zavarovan Triglavski narodni park. Vsi veste, da je že 15 let od tega. Nuja za ukrepe pa je zelo velika.</p>
               <p>Vendar bi vas že rad opozoril, da ko sami poslanci govorimo o tem zavarovanju, se moramo zavedati, da to zavarovanje implicira tudi naše odločitve pri drugih zakonih. Eden teh je proračun. Opozoril bi vas, da je proračun skrajno mačehovski do varstva narave, vsaj v preteklem letu je bil tak. Zato apeliram, da, ko bomo sprejemali proračun, da te implikacije, ki jih sprejemamo s tem zakonom in drugimi povežemo, tako da bomo v  evropskem letu narave v tem parlamentu v resnici naredili nekaj odločnih korakov naprej k varstvu narave v Sloveniji. Hvala lepa.</p>
            </sp>
            <sp xml:id="SDZ1-Redna-28-1995-02-16.sp23">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj.</p>
            </sp>
            <sp xml:id="SDZ1-Redna-28-1995-02-16.sp24">
               <speaker>ŽARKO PREGELJ:</speaker>
               <p>Spoštovani! Dovolite mi, da čisto na kratko, nekoliko bolj pozno, le predstavim stališča matičnega delovnega telesa.</p>
               <p>Bistvo tega zakona, kot ste verjetno že danes ugotavljali, je v tem, da se še dodatno zavarujejo Škocjanske jame in celotno področje, ki ga zakon predstavlja kot vplivno območje Škocjanskih jam. Gre za zelo pomemben akt v smislu varovanja slovenske naravne dediščine. Na tem področju je predstavljena tudi dokaj bogata kulturna dediščina, zato gre za dokaj celovit projekt. Odbor se je večino časa nekako osredotočil na probleme vzdrževanja jam, predvsem jamske infrastrukture. Vsi veste, da so te jame namenjene turističnemu obisku in da je bila v minulih letih zgrajena določena turistična oblika predvsem v obliki poti, v obliki vstopnega hodnika oziroma rova in v obliki izhodnega izstopa s pomočjo posebnega dvigala. Dvigalo smo po sebi je sicer tujek v teh jamah, tudi v resnici turistični ogled jam skrajšuje, zavedati se moramo, da pri jamah ni zanimivo zgolj tisto, kar je pod zemljo, zelo zanimiv je nadzemni del - izredno geološko in morfološko bogat. Jasno, da ga sedanji turistični ogled nekako zaobide, ker običajno goste odpelje prej nazaj na površje, na ploščad, kjer je restavracija in sprejemni del.</p>
               <p>Te ugotovitve smo nekako strnili v stališča, predvsem smo se ukvarjali s problemi natančnega določanja oziroma natančne določitve območja, ki naj bi bilo predstavljeno v ustreznih aktih. Merila teh aktov so napisana v stališčih in sklepih. Matični delovni odbor predlaga, da so ti akti sestavni del tega zakona in ne zgolj neka informativna predloga.</p>
               <p>Drug problem, kot sem že prej omenil je vračilo stroškov oziroma povračilo nekakšne odškodnine, nekakšne rente za tam živeče prebivalce, ki imajo zaradi teh jam omejene možnosti razvoja in zaradi tega smo se natančneje tudi opredelili do vloge, ki naj jo ima taka renta. Zakon sicer predvideva, da jo določi minister, da ni pritožbe na to odločitev. To bi mogoče v nadaljnji obravnavi nekoliko premislili, vsekakor gre za princip, da se tudi varovanje plača.</p>
               <p>Glavna problematika je odškodnina turističnemu podjetju Hoteli Sežana, ki zdaj upravlja z jamami. V zakonu je predvidena koncesija. Odbor se je strinjal, da se podpre varianta iz 41. člena in da se omogoči taka višina koncesije, da se temu podjetju povrnejo vložena sredstva, jasno, ob vseh pogojih, ki jih mora koncesionar izpolnjevati. V bodoče je tudi to področje prepuščeno običajnim razpisnim pogojem.</p>
               <p>Toliko na kratko. Upam, da bo podpora temu zakonu v zboru zadostna in da bomo končno uspeli v naši državi tudi na pravnem področju urediti naravovarstvo tako kot se spodobi. Hvala lepa.</p>
            </sp>
            <sp xml:id="SDZ1-Redna-28-1995-02-16.sp25">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Zaključujem razpravo in prehajamo h glasovanju o stališčih in sklepih.</p>
               <p>Najprej bomo glasovali o predlogu matičnega delovnega telesa: "Predlog zakona o regijskem parku Škocjanske jame je primerna podlaga za pripravo predloga zakona za drugo obravnavo." Želi kdo o tem predlogu sklepa razpravljati? Ugotavljam, da ne in ga dajem na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>Prehajam na obravnavo in glasovanje dodatnih predlogov sklepov. Prvega je v imenu poslanske skupine Združene liste oddal gospod Miran Potrč in se glasi: "V predlogu stališč in sklepov, ki jih je k zakonu pripravil Odbor za infrastrukturo in okolje, naj se doda nova točka 2.6.a. Predlagatelj naj pri pripravi predloga za drugo obravnavo ponovno prouči vprašanje lastništva v regijskem parku Škocjanske jame. Zagotovi naj, da bodo vprašanja lastništva usklajena in po enakih načelih urejena za vse nacionalne in regionalne parke. Ob tem naj posebej prouči vprašanje lastništva občin, možnosti za uveljavitev pravic zaposlenih po ZLPP v družbenih podjetjih in možnosti za ustanovitev posebnega sklada regijskega parka, v katerem poleg države sodelujejo pri upravljanju tudi občine, prebivalci s stalnim prebivališčem na območju parka ter podjetje in pri njih zaposleni delavci na območju parka".</p>
               <p>Želi kdo besedo o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta predlog dodatnega sklepa sprejeli.</p>
               <p>Dajem v obravnavo in na glasovanje še predlog dodatnega sklepa, ki ga je v imenu poslanske skupine Slovenske nacionalne desnice oddal gospod Sašo Lap: "Državni zbor nalaga Vladi Republike Slovenije, da ob sprejemanju zakona za drugo obravnavo prouči in pripravi sistemske rešitve, s katerimi bi določili enotne kriterije, pogoje in merila, ki bi jih morali upoštevati oblikovalci, snovalci bodočih regijskih parkov in zaščitenih območij". Želi kdo besedo o tem predlogu sklepa? Ugotavljam da ne in ga dajem na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(19 poslancev.)</stage></p>
               <p>Ugotavljam, da je ta predlog dodatnega sklepa sprejet.</p>
               <p>V obravnavo dajem vse ostale predloge sklepov, ki jih je predlagalo matično delovno telo. Želi o njih kdo razpravljati? Ugotavljam da ne in iz tega tudi sklepam, da lahko dajem stališča in sklepe, tako dopolnjene, kot smo jih dopolnili s prejšnjimi glasovanji, v celoti na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo stališča in sklepe sprejeli v celoti.</p>
               <p>Dajem na glasovanje še sklep, da naj predlagatelj pripravi predlog zakona o regijskem parku Škocjanske jame za drugo obravnavo na 31. seji Državnega zbora. To je seja, ki se začne, 21. marca, torej prva spomladanska seja Državnega zbora. Aprila? 30. seja je marca. Dobro, aprila. Želi kdo besedo o tem predlogu sklepa. Ugotavljam da ne in ga dajem na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(47 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo tudi ta sklep sprejeli.</p>
               <p>S tem zaključujem to točko dnevnega reda.</p>
               <p>Prehajam k naslednji točki, to je <title>29. TOČKA DNEVNEGA REDA - PRVA OBRAVNAVA PREDLOGA ODLOKA O SPREMEMBAH IN DOPOLNITVAH DOLGOROČNEGA IN SREDNJEROČNEGA DRUŽBENEGA PLANA REPUBLIKE SLOVENIJE</title>.</p>
               <p>Predlog odloka je v obravnavo zboru predložila Vlada Republike Slovenije. Želi predstavnik Vlade besedo? Besedo ima gospod minister za okolje in prostor dr. Gantar, izvolite.</p>
            </sp>
            <sp xml:id="SDZ1-Redna-28-1995-02-16.sp26">
               <speaker>DR. PAVLE GANTAR:</speaker>
               <p>Gospod predsedujoči, spoštovane poslanke in poslanci! Pred vami je predlog odloka o spremembah in dopolnitvah prostorskih sestavin dolgoročnega in srednjeročnega družbenega plana Republike Slovenije. Uvodoma bi želel poudariti, da se predlog odloka v skladu s sklepi Državnega zbora z dne 15.9.1994 omejuje le na spremembe daljinskih in glavnih cest ter nekaterih nacionalno pomembnih delov železniškega omrežja. Obenem pa je v odlok vključena tudi opredelitev kolesarskih povezav državnega in regionalnega pomena. Ob tem se moramo najprej vprašati, ali je predlagane spremembe razvoja prometne infrastrukture sploh mogoče pripraviti in predlagati, ne da bi bile pri tem razčiščene in opredeljene vse vključne vsebine, ki vplivajo na zasnovo prometne infrastrukture. Predvsem imam v mislih strukturo poselitve, varovalna območja itd. Vlada se je navzlic temu odločila, da je treba pristopiti k predlaganim spremembam, Hkrati pa se je treba omejiti samo na najnujnejše spremembe in dopolnitve veljavnih planskih podlag za gradnjo nujne prometne infrastrukture, ki je nesporna glede na opravljene študije. To izhodišče, ki je za marsikoga klasičnega, v strokovnem žargonu rečemo "blueprint" planerja vprašljivo, Vlada utemeljuje na dejstvu, da z načrtovanjem prostorskega razvoja ne začenja nič na novo, da ne začenjamo od nulta točke nepopisanega prostora, pač pa moramo upoštevati že obstoječe prostorske vzorce poselitve, razmestitve dejavnosti v prostoru, pravilnosti in zakonitosti prostorskega razvoja in vse to usklajevati z novimi zahtevami in pobudami, ki izhajajo iz sprememb, ki jih je Slovenija doživela in so v obrazložitvi tudi podrobneje opisane.</p>
               <p>Izrecno želim poudariti, da s predlaganimi spremembami Vlada ne prejudicira možnih variant nadaljnjega gospodarskega, socialnega in kulturnega razvoja v prostoru, niti ne prejudicira toge hierarhije naselij, ki bi se vezale zgolj in izključno na kategorije cestnih povezav. Prav obratno, z izgradnjo nujne ceste infrastrukture se bodo zmanjšale razlike v prostorski dostopnosti, s tem pa bo odprta pot k izenačevanju pogojev za razvoj. Kako se bodo posamezne skupnosti odzvale na te pogoje, kako bodo izkoristile te priložnosti, pa je v veliki meri odvisno od njih samih, njihovega gospodarstva na tem območju.</p>
               <p>Spremembe, ki smo jim priča z razvojem prometne in telekomunikacijske infrastrukture, povečujejo fleksibilnost v prostoru, kar zagotovo dehierarhira ustaljene vzorce poselitve. Tako lahko tudi napovem, da v novem prostorskem planu Republike Slovenije, ki se ga lotevamo v letošnjem letu, ne bo več prostora za klasične hierarhije in razvrstitev mest in naselij, glede na to, do kakšnega ranga se smejo razvijati. Gotovo bomo mesta opredelili v prostorskem planu glede na že obstoječe funkcije, ki jih imajo, to je nesporno, dejstvo je, da neko mesto ima neke funkcije, dejstvo, da jih neko drugo nima. Nikakor po prostorskem planu ne bomo postavili ali pa opredelili, kaj določeno mesto sme postati, do kje se sme razviti. Če je kakšno mesto bolj sposobno in bolj sposobno izkoristiti svoje ustvarjalne potenciale, mora zato imeti tudi možnost, da to razvija na svojem območju. Zakaj toliko besed namenjam prav tem vidikom? Predvsem zato, ker bi vas rad prepričal, da se sodobno prostorsko planiranje ne ukvarja več s hierarhijami naselij, temveč z omrežji in je seveda cesta samo eden pomembnih elementov teh omrežij.</p>
               <p>Spoštovani! S tem predlogom odloka smo tudi nekoliko premaknili težišče pri konceptualni zasnovi cestnega omrežja. Bolj smo poudarili pomen avtocestnih, priključnih avtocestnih povezav, glavnih cest in regionalnih cest za znotraj regionalno in medregionalno prostorsko mobilnost v Sloveniji. Vsekakor ne zanemarjamo ustreznih ravni priključkov na evropsko cestno omrežje, vendar je poudarek na notranjem povezovanju. Slovenija ima namreč v dobrem in v slabem razpršeno poselitev, to pomeni, da se je izognila nekaterim problemom, ki jih prinašajo velike konurbacije, se je pa soočila s problemom prostorske dostopnosti. Povsem nedvoumno je, da razpršena poselitev ob slabi prostorski dostopnosti pomeni povečevanje, socialnih, zaposlitvenih, izobraževalnih in kulturnih razlik v prostoru. In prav temu namenjamo največjo pozornost. V tem trenutku zasnovo avtocest in priključnih avtocest, hitrih glavnih cest in železnic redifiniramo v to povezovalno omrežje, v naslednjih korakih z državnim planom pa bomo seveda redifinirali še ostale, prav tako pomembne povezave na nižjih ravneh.</p>
               <p>Ob tem bi rad poudaril, opozoril, da predlog odloka daje vtis, da druge povezave zanemarjamo. Ta vtis je navidezen, kajti v tem predlogu smo se omejili, v skladu z napotili Državnega zbora, samo na določene tipe povezav, ne pa na vse povezave. V tem kontekstu tudi komentiram mimogrede veliko število predlogov, ki se navezujejo na manjše, ali pa ceste nižjega ranga, ki so bile predlagane, da se jih uvrsti v ta ali drugi koncept, v ta ali drugi člen in bi opozoril, da večina teh manjših ali pa cest nižjega ranga sploh ni zajeta v sprejemu tega odloka.</p>
               <p>Rad bi posebej poudaril, da smo ob spremembah tega plana, ob konceptualiziranju izrecno izpostavili pomen tako imenovanih tradicionalnih povezav. To je tistih povezav, ki povezujejo slovenske pokrajine, kakorkoli že opredeljene, med seboj, mimo mest, mimo posrednega ljubljanskega območja, se pravi Gorenjska - Primorska, Primorska - Notranjska, Dolenjska - Koroška - Štajerska in tako naprej, a vse te zadeve bodo še predmet možnih diskusij, razprav in bodo podrobneje zajete v prostorskem planu Republike Slovenije, ki ga pričenjamo izdelovati. Zasnova tega odloka je seveda podrobneje opisana v obrazložitvi odloka in v kartah. Karte so zunaj, danes niso razstavljene, ker je ustvarjalna roka ali pa nevidna roka ustvarjalnega planerja spremenila nekatere povezave ali jih je izbrisala. Mislim, da je to dokaj normalno početje. Vsak se rad ukvarja s planiranjem, in risanje po kartah ali pa črtanje na kartah je prijetna dolžnost in prijetno opravilo. Mi nismo nič jezni, vendar je potrebno brati karto v celoti, ki je napisana. Seveda, same jih ne bi tukaj podrobneje razlagal. Cilji so natančno opredeljeni in bi vam jemal čas, ker ste verjetno to prebrali. Dodam naj samo še to, da je pomemben dodatni razlog, ki govori v prid odloku, ki je v postopku dejstvo, da je zakon o varstvu okolja uveljavil strožja okoljevarstvena merila pri lokacijah prometne infrastrukture, zato morajo biti ta merila povzeta tudi v cilju in v ocenah vplivov na bivalno in naravno okolje in na naravne vire in na rabo prostora. Posebej opozarjam tudi na točko 2.8. Hvala lepa.</p>
            </sp>
            <sp xml:id="SDZ1-Redna-28-1995-02-16.sp27">
               <speaker>PODPREDSEDNIK DR. LEV KREFT:</speaker>
               <p>Hvala lepa. Predlog odloka je obravnaval Odbor za infrastrukturo in okolje kot matično delovno telo. Besedo ima gospod Žaro Pregelj, predsednik odbora.</p>
            </sp>
            <sp xml:id="SDZ1-Redna-28-1995-02-16.sp28">
               <speaker>ŽARKO PREGELJ:</speaker>
               <p>Spoštovani! Dovolite mi, da vam predstavim mnenje odbora. Odbor je predlagani odlok obravnaval kar na nekaj sejah. Že prva obravnava pred kar nekaj meseci, je pokazala, da je potrebno spremembo obstoječih planskih dokumentov omejiti zgolj na avtocestni del in na del daljinskih cest oziroma prejšnjih magistralnih. Dodali smo še kolesarske steze, ki jih sedaj sploh ni notri zato, da se bo vzporedno z ostalim prometnim omrežjem razvijal tudi ta del omrežja. Ta odločitev odbora je bila potrebna, sicer bi odprli preširoko razpravo in s tem verjetno tudi upočasnili proceduro. Glede na to, da je sprejetje tega dokumenta imperativ zaradi gradnje avtocest, smo se v odboru skupaj odločili, da bomo podprli pač takšno spremembo planskih dokumentov, ki bo omejena, kot sem že prej omenil, na to avtocestno in daljinsko omrežje in jasno, tudi železniško, in ki bo v skladu z obema nacionalnima programoma, tako z železniškim kakor tudi z avtocestnim. Jasno je, pri svojem delu smo stalno opažali, da je potrebno obravnavati prometno omrežje celovito. Pojavlja se vrsta vprašanj, ali bodo sedanje regionalne ceste mogoče postale magistralne, daljinske ali bodo ostale takšne kot so sedaj. Razvoj nove lokalne samouprave je pokazal tudi na vrsto novih problemov, tako da je naša odločitev potem, kot sem že prej omenil, ostala v tem rangu avtocest, torej povezav večjih urbanih središč v naši državi, kakor tudi navezavi našega omrežja na omrežje sosednjih držav.</p>
               <p>Pri tem smo, kot že večkrat, tudi tokrat pogrešali  predhodni dokument temu dokumentu se nekako pravi prometna strategija Republike Slovenije. Tega dokumenta žal nimamo. Smo se pač lotili reševanja prometnih težav ravno obratno, kot bi bilo pravilno, namesto pri glavi smo začeli pri repu. Sedaj smo prišli nekoliko bolj naprej. S tem, ko je prišel ta odlok v proceduro, bo rešen vsaj prostorski del, ki se stalno odpira pri gradnji posameznih avtocestnih odsekov. Opozoriti pa vas moram, da se na odboru zavedamo, da je to le nujni pogoj, prava odločitev je potem pri zgradnji posameznih odsekov oziroma pri sprejemanju lokacijskih načrtov. Zato, če dovolitev, bi vas opozoril, da tisti, ki ste vložili nekaj dopolnilnih stališč na pripravljena stališča odbora, da marsikateri predlog v resnici ni stvar tega odloka, da je tudi problematika, ki je že tako ali drugače vnešena v obstoječe planske dokumente in tudi, da s tem v resnici ne bi reševali tega osnovnega problema, ki ga želimo rešiti, to pa je čimpreje pripraviti vso prostorsko dokumentacijo za gradnjo avtocest. Verjetno ste seznanjeni, da je ravno pomanjkanje prostorske dokumentacije ozko grlo pri tem velikem avtocestnem projektu.</p>
               <p>Preden nadaljujem  poročilo odbora, naj vas opozorim, da je v Poročevalcu št. 48, kjer je predstavljen ta odlok, odlok zgolj do strani 13. Vse ostalo kar je naprej, so obrazložitve. Tudi karte sodijo k obrazložitvam in niso sestavni del tega odloka. S tem bi prosil, da ne pride do raznih zmešnjav. Gre le za akt, ki ni značilen, to ni zakon, ki ima jasno napisane člene in kot takega ga je treba tudi upoštevati. Sam tekstualni del je sicer po členih, toda zraven so zelo pomembne grafične priloge. Te so pa običajno tistemu, ki se ne poglobi vanje nekoliko manj razumljive.</p>
               <p>Sam dokument, kot je bilo že verjetno omenjeno, ima podlago v zakonu o planiranju in urejanju prostora v prehodnem obdobju in je izvršilni dokument tega zakona. Sicer pa smo člani odbora v poročilu posebno pozornost posvetili predvsem glavnim daljinskim povezavam, pripravili tudi dopolnilna stališča, ki predvsem natančno definirajo povezave, ki so stvar tega odloka. Tako, če dovolite, bolj težko boste videli, poleg rdečih avtocestnih smeri tudi modre, ki pomenijo sicer sedanje magistralne ceste, ki bodo imele po novem status daljinskih cest in bodo služile povezavi ali avtocestnih krakov ali pa bodo imele vlogo nekakšnih priključnih hitrih cest in avtocest.</p>
               <p>Mislim, da je smiselneje kot najdaljši splošni uvod, da gremo k posameznim stališčem in bi jih potem ob obravnavi posameznega dopolnila dodatno pomagal obrazložiti. Hvala lepa.</p>
            </sp>
            <sp xml:id="SDZ1-Redna-28-1995-02-16.sp29">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Miroslav Geržina, izvolite. Se opravičujem, mi smo ostali še sredi postopka. Se opravičujem ta trenutek. Najprej moram vprašati sekretariat, če želi povedati svoje mnenje. <stage>(Ne.)</stage> Besedo imajo torej predstavniki poslanskih skupin. Izvolite, gospod Geržina.</p>
            </sp>
            <sp xml:id="SDZ1-Redna-28-1995-02-16.sp30">
               <speaker>MIROSLAV GERŽINA:</speaker>
               <p>Hvala, gospod podpredsednik. Spoštovani! Poslanska skupina Slovenskih krščanskih demokratov ugotavlja, da je predlog te spremembe in dopolnitev odloka o spremembah in dopolnitvah prostorskih sestavin srednjeročnega in dolgoročnega družbenega plana Slovenije potreben in da je skrajni čas, da se je pojavil v parlamentarni obravnavi.</p>
               <p>V ciljih in načelih teh dopolnitev in sprememb piše, da bodo te spremembe zagotovile ustrezno prometno dostopnost vseh delov Slovenije, kar naj izenačuje možnost dostopa do pomembnih javnih uslug. Mi bomo v kratkem imeli v proceduri zakon o enakomernem razvoju vsega prostora oziroma tudi podeželja Slovenije. Mislim, da je ta sprememba, ta odlok tudi že del tega. Predvideva glavne smeri prometa, predvideva in sistemsko ureja infrastrukturo, se pravi ceste, železnice in celo kolesarske poti in to veliko bolje kot osnovni prostorski, dolgoročni in srednjeročni plani. Sam sem pogledal, resnično so plani narejeni tako, da imajo parcialne rešitve in mislim, da je prednost tega predloga, tega odloka, da zadevo ureja sistemsko in da se vidijo v njem vsi kraji. Čeprav je po številu spreminjevalnih predlogov videti, da si pač vsi želimo, da bi bili bližje centrov, da bi bili na dosegu vseh razpoložljivih resursov, se pravi, tako naj bo kulturnih, naj bo gospodarskih, naj bo upravnih in zato so v to smer napeljani tudi ti spreminjevalni predlogi. Mislim, da bi morali zadevo še precizneje pripeljati, ne samo s tistim krogom, ki smo ga v globalu narisali, ampak tudi že predvideti prečne povezave teh infrastrukturnih objektov; predvsem cestnih.</p>
               <p>V starem srednjeročnem oz. dolgoročnem planu, ki ga ta spreminja, recimo, je pisalo, da je treba ves promet dati na železnico. Kjer to ni možno, pa naj bo vzporedni ali pa pomožni cestni promet. Mislim, da kaj takega se ne sme zapisati in je ta odlok predvideva, da se popravi. Namreč, so kraji, so pokrajine, kjer železniških prog ni.</p>
               <p>Za take primere ta dolgoročni plan oz. bivši plan ne velja. In mislim, da ta predlog to popravlja.</p>
               <p>Mislim, da lepo predvideva tudi ureditev in zaokrožitev dobrih povezav med lokalnimi centri in svetom in glavnimi centri naše države in resnično mislim, da je to dobra osnova, čeprav mogoče, kot je bilo že rečeno, po obrnjeni poti. Najprej bi morali imeti prometno strategijo in mogoče nacionalni program. Ampak vseeno, če imamo osnovo v prostoru, v katero bomo postavili tudi nacionalni program prometnih povezav in nacionalni program tako železnice, ki smo jo že obravnavali, tako cestnih povezav, je tudi v to smer pač dobro, če je ta nekoliko prehitel. Planirano je bilo tudi na odboru za infrastrukturo in okolje, da bi to nekako uskladili, vendar veste kako poteka delo in kakšne so zahteve v tem Državnem zboru, tako da se to ni dalo urediti in pač je prišlo do nekih zamikov.</p>
               <p>Slovenski krščanski demokrati podpiramo ta odlok, si pa želimo, da bi se še precizneje obravnavalo podeželje in ovrednotilo tudi te povezave na osnovi že danih spreminjevalnih predlogov in tudi kasneje verjetno amandmajev. Hvala lepa.</p>
            </sp>
            <sp xml:id="SDZ1-Redna-28-1995-02-16.sp31">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo v imenu poslanskih skupin. Gospod Žaro Pregelj, izvolite!</p>
            </sp>
            <sp xml:id="SDZ1-Redna-28-1995-02-16.sp32">
               <speaker>ŽARKO PREGELJ:</speaker>
               <p>Spoštovani, se opravičujem, če moram danes nekoliko bolj pogosto nastopati, ker pač moram nastopati v več vlogah. Prej kot predsednik odbora nisem želel govoriti, ker bi me lahko zaneslo v sfero, ki je bila bolj plod mojih lastnih razmišljanj oziroma razmišljanj naše poslanske skupine. Tako vas bi opozoril v imenu poslanske skupine Slovenske ljudske stranke, da je ta odlok v resnici pomemben pred tem za določitev posameznih prometnih oziroma prostorskih koridorjev poteka avtocest in ustreznih daljinjskih cest. S tem pa v resnici zelo nenatančno določa poteke, ker uporablja taka merila, ki tega ne omogočajo. Merilo, ki je v obravnavi je 1 : 250.000 in jasno, da se v takem merilu lahko označi zgolj nekakšen približen potek,  zgolj koridor ali zgolj smer avtoceste. Ni pa jasno, po katerih parcelah, točno mimo katere vasi, čez katero hišo bo šla itd. Detajlnejša merila, ki bi to pokazala, so merila 1 : 5.000. Do sedaj je bila taka praksa, da so bila ta merila sestavni del kartografske dokumentacije, običajno se pa v parlamentu odločalo zgolj na tem nivoju, kot je tudi danes.</p>
               <p>Opozoril bi vas, da utegnejo nastati problemi, kadar se bo prizadeti, ki bo tako ali drugače zaradi gradnje avtoceste moral ali podreti hišo ali izgubiti nekaj obdelovalne zemlje, da se utegne pritožiti in lahko celo pred ustavnim sodiščem uspe. Namreč, ni še čisto razjasnjeno razmerje med tem dokumentom in zakonom. Že prej sem uvodoma opozoril, da ta odlok temelji na zakonu o planiranju in urejanju prostora v prehodnem obdobju. Ta zakon je sicer del oziroma sprememba starejšega zakona iz 80. let in tam je jasno pisalo, da se prostorske sestavine sprejemajo z odlokom v dvofaznem postopku. Mi bomo ta odlok res sprejeli v dvofaznem postopku, toda nova ustava jasno predpisuje, da se lahko pravice državljanom omejujejo ali predpisujejo zgolj z zakonom. Ta dilema bo ostala ves čas odprta. Zato bi kazalo razmisliti, da je potrebno spremeniti tudi osnovni zakon, ki je podlaga temu odloku in ga uskladiti z ustavo ali najti kakšno drugo rešitev, da bo zadoščeno ustavnemu določilu. Sedaj sicer tega instrumenta ni še nihče uporabil. DARS kot glavni izvajalec tega programa, je uspel po takih ali drugačnih peripetijah zadeve urediti brez razlastitvenih postopkov. V tistem hipu, ko bi prišlo do razlastitev bi se verjetno zadeve zelo zapletle.</p>
               <p>Naša glavna sugestija je ta, da naj se tudi detajlnejši poteki, to so merila 1:5000 odrazijo oziroma da so sestavni del dokumentacije k temu odloku.</p>
               <p>Drug problem, ki se tukaj pojavlja, je čisto strateške narave. Zavedati se moramo, da razen nacionalnega programa, ki ga imamo pred drugo obravnavo in razen finančnih zakonov, ki določajo financiranje prioritetnih smeri in jih s tem določajo, nimamo nobenega drugega dokumenta, ki bi opredeljeval v dolgoročnem strateškem smislu gradnjo te prometne infrastrukture. V obrazložitvi tega odloka imate v Poročevalcu na strani 26 karto, ki prikazuje interes povezovanja Republike Slovenije z železniškim omrežjem evropskih prog in na strani 29 imate karto, ki kaže evropsko omrežje E cest. Če natančno pogledamo ti dve karti, bomo hitro ugotovili, da sta bistveno različni od naših želja oziroma od naših interesov. Tako se še vedno, čeprav na videz v nacionalnem programu gradnje avtocest ni vidno, tukaj v tem odloku to ni pomembno, se še vedno ohranja kot glavna avtocestna smer od približno Trsta preko Ljubljane v Zagreb, ne pa v resnici tja, kamor mi želimo, v Maribor. V železniški infrastrukturi je to veliko bolj očitno kot pri avtocestni infrastrukturi. Medtem ko je za nas izredno zanimiva karta na strani 29, ki prikazuje evropsko omrežje ceste in iz te karte je jasno razvidno, da je za Slovenijo izredno zanimiva tista prometna povezava, ki veže Maribor, preko področja Dolge vasi oziroma Lendave naprej proti Szombathelrjoju in proti Bratislavi. V resnici je to prednostna smer, ki bi utegnila naši državi tudi omogočiti lažjo izgradnjo prometne infrastrukture, hkrati jo pa tudi ekonomsko opravičiti.</p>
               <p>Zavedati se moramo, da je ta smer zelo pomembna za razvoj železnice. V nasprotnem primeru, v kolikor naša država ne bo uspela teh povezav, se pravi Slovenija preko Madžarske, Slovaška ali Češka ali Poljska in še naprej v baltske države, v kolikor se ne bo ta povezava pojavila v dokumentih kot prednostna in v kolikor ne bomo začeli dokončno in veliko bolj natančno razmišljati, ali je resnično tista smer Budimpešta - Kijev, ki je sedaj v teh dokumentih opredeljena kot nekakšna hrbtenica razvoja, se nam utegne zgoditi, da bomo tako ali drugače stalno v konfliktu s sosedi. Tukaj je predvsem mišljena sosednja Hrvaška. In zaradi tega verjetno tudi v stalnih problemih za pridobitev ustreznih finančnih sredstev za izgradnjo tega sistema. Sedaj je bolj ali manj popolnoma jasno, da ta program bencinskega tolarja ne bo zadoščal, da tudi do konca tisočletja ali desetletja, če dovolite, da smo nekoliko bolj natančni, ne bomo uspeli zgraditi celotnega zasnovanega avtocestnega omrežja in zaradi tega razmišljam, da je treba še enkrat premisliti osnovno strateško izhodišče. Zato poslanska skupina Slovenske ljudske stranke podpira tista razmišljanja, ki gredo v smeri pravočasne priprave strategije Republike Slovenije na področju prometa in prometne infrastrukture. Odraz tiste strategije bo potem prostorski plan.</p>
               <p>Prostorski plan je sicer zelo strokovna zadeva, ki je v okviru naše države lahko določljiva, saj enostavno pove, med katerimi urbanimi središči je potrebno narediti take in take ceste, se pravi določene kategorije, določene širine in podobno. Toda, zavedati se moramo, ker smo izredno majhna država, da so za nas mnogo bolj dominantni kriteriji, ki nam jih bodo vsiljevale sosednje države. Zato je žal ta dokument zgolj nekakšno gašenje požara in iskanje hitrih rešitev na nekaterih spornih delih. Tako gre za znamenito dravsko križišče oziroma dravski razcep. To je povezava med Mariborom in Ptujem. Potem dilema, ali po stari panonski smeri ali po novi smeri med Mariborom in Mursko Soboto. Ta dilema ravno zaradi tega, ker ni še jasnega strateškega premisleka, zaradi tega, ker še ni jasne strateške dolgoročne odločitve, ostaja še vedno odprta in bo v prostoru stala toliko časa odprta, dokler se ne bo na nekem odseku tako ali drugače začelo graditi.</p>
               <p>Pri tem bi želeli opozoriti, če prav razumemo, je ravno povezava sedanje slovenike s smerjo proti Ptuju v višini Frama novost, da je v resnici ta smer sedaj narisana v ustrezni karti in da bo s tem, ko bo ta plan sprejet, tudi določena. Verjetno bi kazalo, preden se to zgodi, le razčistiti vse dileme, ki se na tem območju pojavljajo. Vedno bolj pogosto naša poslanska skupina dobiva vedno več klicev s tega področja, ki ugotavljajo oziroma bijejo plat zvona, češ, nekdo nam je naenkrat postavil cesto tam, kjer je ni nikoli bilo, kjer je nikoli niso načrtovali. To področje je želelo imeti avtocestno povezavo med Mariborom in Ptujem približno ob sedanjem Dravskem kanalu, to je kanal hidroelektrarne in zdaj se pojavlja nova smer z željo, da bi preprečili izgradnjo tki. avtocestnega trikotnika na Dravskem polju. Bojazen, ki obstaja, je, da bomo imeli v resnici namesto trikotnika  dva trikotnika. Kajti, dokler ta cesta ne bo zgrajena, bo izredno obremenjena sedanja cesta od Slovenske Bistrice do Ptuja in bo učinkovala tako kot pač že sedaj učinkuje. Ravno tako bo obremenjena cesta med Mariborom, Ptujem in že ob teh dveh obstoječih koridorjih, kjer se dogaja vse, kar se ob cestah dogaja, od hrupa, do onesnaženja z emisijami, se bo pojavila še nova smer, ki bo šla dobesedno počez tega polja. S tem, da je bilo tukaj iskanje zgolj vmesne rešitve med panonsko smerjo in smerjo slovenike ter smerjo tiste famozne pyrnske avtoceste, ki jo sedaj poskušamo skozi stransko vrata pripeljati v naše planske dokumente.</p>
               <p>Podobno dogajanje se nam lahko zgodi na zahodnem delu naše države. Gre za znamenito dilemo, ali je Slovenija dolžna graditi avtocestno povezavo med Trstom in Reko. Ta prostorski dokument ima varianto ravno na tem segmentu in prikazuje to dilemo, kjer se razmišlja, da je pač gradnja avtoceste čez Brkine, to je skozi Kozino, Materijo in Podgrad naprej proti Reki, da to v resnici za nas ni sprejemljivo. Na tem območju nimamo takšnih tokov, ki bi bili vredni avtoceste. Hkrati je pa to rezervat vodnega vira reke Rižane. No, alternativa, ki se tukaj pojavlja, gradnja avtoceste čez Sočergo, tega problema ne rešuje. Kajti spet gre za območje, ki je predvideno v bodočnosti za varovanje. Hkrati je pa tudi to že območje vodnega vira, celo še bližje mu je in nekoliko celo bolj ga lahko ogroža. Prava edina možna varianta je, da gre povezava med Trstom in Reko v smeri Istre proti Puli, to je tradicionalna prometna smer, izredno obremenjena. Že sedaj lahko dosega preko 30.000 vozil. V  projektih do leta 2010 se na vhodu v Koper pojavlja preko 60.000 vozil. Zato je smiselno, da se tudi prostorski del tako odloči in napelje avtocesto tam, kjer  je že stoletja, kjer že stoletja obstajajo prometni tokovi, to je iz Trsta proti Istri, medtem ko naj bi se Reka kot pristanišče navezovale na naš cestni sistem v smeri Ilirske Bistrice - Pivka - Postojna - Razdrto. Menim, da je to pravilen strateški premislek, vendar ga ni v ustreznem dokumentu. V resnici se bo zgodil v tem tehničnem dokumentu, ki se mu reče odlok. Ta pomanjkljivost našega odločanja se nam utegne kasneje tudi maščevati. Zato kljub vsemu v Slovenski ljudski stranki menimo, da bi bilo prav, da se ob tem dokumentu pojavi v proceduri tudi tisti glavni dokument, ki se že toliko časa pripravlja, ki se mu reče prometna strategija in to bi bil dokument, ki bi jasno opredeljeval razvoj prometnih tokov, s tem tudi ne samo avtocest, ampak tudi ostalega omrežja in pravočasno uredil v državi tako, da se ne bi  dogajalo, da bomo z izgradnjo enega prometnega sistema zanemarili drugega ali celo onemogočili.</p>
               <p>Če dovolite, preden končam, še enkrat apeliram, da ta dokument, ki je sedaj pred nami, ne jemljete zgolj kot nek avtomatizem, ne zgolj kot nekaj, kar je pač treba narediti in potem bo mir. Gre za dokument, ki v resnici strateško določa prometne povezave, glavne prometne povezave v naši državi, s tem tudi strateško določa razvoj posameznih krajev, razvoj celih regij, hkrati tudi vpliva na življenje velikega števila naših državljanov.</p>
               <p>Še enkrat, to ni zakon, kljub temu, da bo imel tak učinek. Hvala lepa.</p>
            </sp>
            <sp xml:id="SDZ1-Redna-28-1995-02-16.sp33">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo v imenu poslanskih skupin? Ugotavljam, da nihče in dajem besedo poslankam in poslancem. K razpravi se je prvi prijavil gospod Franc Černelič, ki mu dajem besedo. Za njim bo na vrsti Nada Skuk druga in zaenkrat zadnja prijavljena, potem pa še gospod Jože Lenič.</p>
            </sp>
            <sp xml:id="SDZ1-Redna-28-1995-02-16.sp34">
               <speaker>FRANC ČERNELIČ:</speaker>
               <p>Hvala lepa gospod predsedujoči! Tudi sam podpiram predlog odloka o spremembah in dopolnitvah dolgoročnega in srednjeročnega družbenega plana, čeprav se zavedam, da je problem v tem, da smo šli na dve stopnji, na nivo, ki je ponujen in nivo, ki je potreben,  vendar ga v tem trenutku ne obdelujemo. Problem je meja med tema dvema nivojema. Ta meja je vezana na to, kakšen imamo v prostoru občutek, kakšen imamo občutek za infrastrukturo, je težko določljivo, slika tega je vsekakor tudi število vloženih amandmajev na ta del. Mislim, da je število amandmajev vezanih tudi na to, kajti s sprejemom odloka so na nek način začrtane in opredeljene tudi časovne dimenzije priprave dokumentov. Vsi vemo, da je ravno na področju priprave dokumentov problematika in da dostikrat zadeve stojijo tudi ob eventualnih možnih finančnih virih, pa vendar, ker niso opredeljene v prostorskem aktu, se odmikajo v daljši čas.</p>
               <p>Odločitve Državnega zbora glede tega bodo zelo zahtevne in zelo tehtno bomo morali premisliti, da ne bomo delali krivic s tem, da bomo nek del sprejeli, nek amandma sprejeli, drugega ne itn.  Mislim, da je na nek način že dosežen konsenz za sprejem prvega nivoja, vendar se moramo ob tem absolutno obvezati in dati zavezo za pripravo drugega nivoja, ki bo najbrž še bolj žgoč in še bolj atraktiven za nas vse, kajti v tem primeru bolj posegamo v ožji prostor in komunikacije ožjega prostora.</p>
               <p>Mislim, da je nujen tudi kompromis, da bi preprečili zaviranje že dogovorjenih akcij, ki pa so lahko tudi zunaj tega prvega nivoja. Torej, v minulem obdobju je bilo vsekakor dogovorjeno niz odsekov, niz zadev, ki so v fazi priprave ali pred fazo izvajanja in lahko se zgodi, da ob nepremišljenem ali nedorečenem sprejemu tega dela v kartografski obliki ali tudi v tekstovni pride do problema, da preprečimo ali prekinemo postopek, ki je bil že speljan.</p>
               <p>Velika dilema so seveda prometni tokovi, štetje prometa, skratka mehanizem, ki na nek način opredeljuje katera cesta je usmerjena kam in kako. Sam menim in sem tudi v amandmaju predlagal, da moramo Slovenijo gledati vsekakor z vidika hitrih cest, avtocest, mogoče še z vidika povezanosti posameznih regij ali posameznih prostorov, če lahko tako rečem, geografskih prostorov v različne smeri in da mogoče promet ta trenutek ne narekuje ali ne kaže slike, da bi bilo to smer potrebno dati v prvo prioriteto, v prioriteto povezovalne daljinske ceste. Vendar je vprašanje, koliko prometa bi se preusmerilo, če bi bila ta cesta prava, torej dobra, ustrezna za dober pretok prevoznih sredstev in bi se struktura statistike bistveno spremenila. Zato bomo morali prisluhniti vsem tistim, ki na nek način poskušajo Slovenijo gledati kot Slovenijo v svojih amandmajih in nekako načrtujejo tudi linije, ki so logične in povezovalne.</p>
               <p>Mislim, da je potrebno sprejeti tudi politično odločitev, to je politična odločitev, kar bom rekel in ta politično odločitev je v zvezi s cestami, ki so v obmejnem prostoru, ki so danes problematične tudi zaradi prehajanja v drugo državo in tu bi morali ne glede na to, da obravnavamo samo nivo daljinskih in avtocestnih povezav, sprejeti odločitev, da se te ceste, te komunikacije nadaljujejo, da čimbolj zaokrožimo tudi komuniciranje v tem prostoru obmejnega dela. Vsekakor ima in bo imel tudi zakon o cestah izjemen vpliv. Ta trenutek v bistvu ne vemo še natančno, kako bodo ceste razdeljene med nivoje državnega in občinskega dela, čeprav imamo zakon že skoraj v obravnavi, vendar pa mislim, da je tudi to vzrok, da ta zakon še ni sprejet, da bomo poskušali sprejeti nekatere stvari tudi z amandmaji.</p>
               <p>Sam sem vložil amandma, s katerim se preprečuje, da bi projekti, ki so že v teku ali so nekako v prejšnjih programih opisani za izvajanje, ta amandma imate v pregledu, ne bi ga prebral, povedal bi samo to, da je  vezano na karto številka 3 prometnega omrežja in da se tudi omogoči z dopolnitvijo dokumentov v zvezi z gradnjo obvoznice Kostanjevice na Krki, rekonstrukcijo magistralne ceste od Ljubljane do Črnuč, do Domžal in seveda gradnjo ceste Zeleno mejo po programu in bi prosil, da to podprete, tako ministrstvo ali Vlada, da ne bi nasprotovala temu amandmaju. Prav tako bi prosil, če ga temeljito preberete, kajti v korist je celotni Sloveniji in da ga v tem smislu tudi podprete.</p>
               <p>Drugi amandma je vezan na moje pojmovanje daljinskih cest oziroma na ceste, ki imajo večji pomen. Vložili smo ga skupaj trije poslanci. Gre za ceste Brežice - Bizeljsko - Slovenska Bistrica. Cesta, ki je po našem mnenju enakovredna tudi že vrisanim drugim hitrim cestam oziroma daljinskim cestam in seveda Metlika - Črnomelj - Kočevje in verjetno, ker bodo drugi poslanci tudi rekli, verjetno še naprej na Primorsko oziroma na Notranjsko. To je logična povezava, za katero tudi menim, da bi imela ob ustrezni prometni ureditvi tudi več prometa, kot ga ima sedaj. Sedaj se praktično zelo malo ljudi odloči za to smer.  Če pa imamo v programu že cesto Novo mesto - Metlika, potem je logično, da tudi to na nek način povežemo in zaokrožimo. Tako bom tudi sam podprl tiste amandmaje, za katere se kaže po slikah, da sestavljajo neko slovensko verzijo in se ta verzija prometnih tokokrogov bliža osnovnim načelom, daljinskih cest, ki so opredeljene notri in upam, da bomo našli konsenz v tej fazi, da na nek način dopolnimo predlagani odlok, da bo v prid slovenskega gospodarstva, ki odvija svojo dejavnost tudi s pomočjo prometnih tokov. Hvala lepa.</p>
            </sp>
            <sp xml:id="SDZ1-Redna-28-1995-02-16.sp35">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospa Nada Skuk, za njo bo na vrsti gospod Jože Lenič.</p>
            </sp>
            <sp xml:id="SDZ1-Redna-28-1995-02-16.sp36">
               <speaker>NADA SKUK:</speaker>
               <p>Hvala lepa za besedo. Spoštovani podpredsednik, spoštovane kolegice in kolegi! Ta točka je verjetno tako pomembna kot marsikatera vroča tema na tej seji, saj so cestne povezave gotovo vitalne žile življenja v naši državi, tako za gospodarstvo kot za prebivalstvo. Zaradi tega sem se odločila, da bom tudi razpravljala o tej temi, ker je za teren, s katerega prihajam, to mogoče še večja problematika kot v drugih delih Slovenije. Osredotočila bi se predvsem na cilje in načela sprememb in dopolnitev, na katerih tudi sloni moja pripomba oziroma moji amandmaji oziroma dopolnilna stališča.   Gotovo, da je pomembno in zato tudi podpiram ta cilj oziroma načelo, ki je zapisano v samem predlogu oziroma obrazložitvi odloka, to je zagotoviti ustrezno prometno dostopnost vseh delov Slovenije, kar naj izenačuje možnost dostopa do pomembnih javnih storitev. Torej za vse prebivalce in državljane Slovenije enako.</p>
            </sp>
            <sp xml:id="SDZ1-Redna-28-1995-02-16.sp37">
               <speaker>PODPREDSEDNIK DR. LEV KREFT:</speaker>
               <p>Prosim, če se lahko pomirite v dvorani. Nič takega ni bilo povedano, da bi bilo treba tako završati. Prosim.</p>
            </sp>
            <sp xml:id="SDZ1-Redna-28-1995-02-16.sp38">
               <speaker>NADA SKUK:</speaker>
               <p>Kot sem rekla v uvodu, je to verjetno tudi pomembna tema ali pa še bolj kot kakšna afera ipd. Samo, kot kaže, marsikaterega poslanca to ne skrbi verjetno, da imajo urejene te zadeve. Moje področje pa leži tako rekoč jugovzhodno ali v južnem delu Slovenije. Avtocesta Ljubljana - Razdrto se samo dotika naše občine. Seveda je pa to potem pomembno za prebivalce, da se jim z ostalimi cestnimi povezavami omogoči, da čim lažje in čimprej pridejo do te avtoceste, ki nas popelje v svet, da se tako izrazim. Na našem področju nimamo pomembnejših državnih institucij in se moramo pač voziti v velike državne centre in zato je za nas pomembno, da so tudi regionalne in magistralne povezave urejene. Same lokalne ceste in samo naše področje je zelo težavno, razvejano, naselja so zelo razpršena, po hribovitem področju. Področje z vseh strani zapirajo visoki hribi, tako da je edina pot v svet preko avtoceste. Kljub temu pa leži tudi del oziroma pomemben del naše občine ob meji, in sicer hrvaški meji in ta del je nekako zapuščen in neurejen tudi na cestnem področju. Življenjska eksistenca ljudi je odvisna od velikih centrov, zato sem predlagala v svojem dopolnilu, da bi povezali tudi ta področja, ki ležijo ob meji, in sicer iz treh razlogov, kot sem že rekla, strateško pomembna lega, obmejna lega. Potem drugo, treba je povezati vse te kraje med seboj. Če poznate teren, veste, da so te lokalne ceste tudi zelo težko dostopne in tudi težko jih je urejati in če bi te regionalne povezave prešle na breme države, bi tudi občina in nova občina Loška dolina lažje uredila še tiste ceste oziroma lokalne povezave, za katere moram reči, da od 150 km cest, ki jih imamo, 70 km niti še ni izmerjenih. Zato si lahko predstavljate kako je to veliko breme za nove občine oziroma tudi za staro.</p>
               <p>Pomembna je tudi povezava med obmejnimi kraji, zato tudi ta predlog v dodatnih stališčih pod točko 2, oziroma druga alinea mojih predlogov. Ta povezava, kot sem jo  navedla, ki naj bi povezala ostanek regionalne ceste oziroma sedaj regionalna cesta od Bloške police do Hudoba in potem naj bi se nadaljevala še iz Hudoba proti Kozariščem čez Leskovo dolino, Mašun in proti Pivki. Kot vemo, je bila ta cesta že nekdaj regionalna cesta. Sedaj je vrisana in vpisana kot regionalna cesta samo z nasprotne strani, to se pravi z druge strani Snežnika iz Ilirske Bistrice do Sviščakov. Iz neznanih razlogov je bila na našem področju ukinjena, je pa najkrajša povezava dveh obmejnih prehodov, in sicer Babnega polja in Jelšan v Ilirski Bistrici. To je verjetno zelo pomembno za samo državo, zato to opozarjamo. Potem pa tudi povezava dveh novih občin oziroma že prejšnja občina Cerknica je mejila na občino Kočevje, sedaj je to nova občina Loški potok, tako da je potrebno vnesti tudi povezavo od naselja Studenec do naselja Hrib kot regionalno cesto. To so vse povezave, ki povezujejo južno območje, da bi nekako zaključili to cestno povezavo, da bi s tem omogočili prebivalcem lažji dostop do centrov. Upam, da tudi prisotni strokovnjaki in pa strokovna služba Vlade podpira take spremembe. Mogoče niso prav vmeščene v ta odlok, samo gotovo sodijo v ta namen odloka, da se izboljša dostopnost in povezava z večjimi centri. Nenazadnje je sedaj v starem središču občine Cerknica tudi upravna enota države in glede na točko 2.6., da naj bi bila regionalna in lokalna središča povezana, da bi ljudje vsaj v 30 minutah z javnimi prevoznimi sredstvi lahko prišli do vseh teh javnih storitev, je gotovo na našem področju to težko zagotavljati, če ne bomo ceste vsaj približno tako uredili kot sem zdaj predlagala.</p>
            </sp>
            <sp xml:id="SDZ1-Redna-28-1995-02-16.sp39">
               <speaker>PODPREDSEDNIK DR. LEV KREFT:</speaker>
               <p>Hvala lepa, besedo ima gospod Jože Lenič.</p>
            </sp>
            <sp xml:id="SDZ1-Redna-28-1995-02-16.sp40">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Nisem se imel namena oglasiti, ampak je težko biti ob tako pomembnem dokumentu, kot je prostorski plan tiho in nič ne reči o njem. To je edini kompetentni dokument, ki nam pove oziroma, ki določuje, kako bomo v državi izrabili svoj na nek način največji resurs, to je prostor oziroma okolje,  v katerem živimo.</p>
               <p>Pri teh odločitvah nas vodi več ciljev. Definitivno je to dokument, ki mora upoštevati dolgoročnost odločitev, mora upoštevati komponente varovanja okolja in narave, ekonomsko in prostorsko učinkovitost. Ti cilji so v tem odloku definirani.</p>
               <p>Načeloma, o tem je že minister govoril, je urejanje prostora in regionalno načrtovanje že samo po sebi, po svoji definiciji kompleksno in neparcialno. Zato je bil naš parcialni pristop, ker to, kar počnemo danes, je bil definitivno parcialni pristop. Že na samem začetku deležen nekaj kritik, predvsem na tej metodološki ravni. Vendar, vsi vemo, zakaj smo se za ta parcialni pristop odločili in nenazadnje je bila ta odločitev sprejeta ravno tukaj v Državnem zboru. Zavedam se, da ima tak  pristop veliko negativnih posledic, kot so te, da sama slika ne daje celovite slike, ne omogoča obravnave soodvisnosti posameznih elementov v prostoru, predvsem je tukaj, za moj osebni pogled, sporno nenehno favoriziranje avtocest kot vseslovenskega projekta, ki je na nek način že precej sfetišiziran v tej slovenski javnosti. Dobivamo občutek, da se nič drugega v tej Sloveniji ne dogaja kot to, da gradimo avtoceste.</p>
               <p>Sprejemali smo že posebne zakone, spomnite se borb pri spremembi zakona, tistega in drugih posegov v prostor, pozabil sem kako se mu reče, iz leta 1984. Že tam smo praktično izločili vse druge zadeve in dobivam občutek, da se v tej Sloveniji vse vrti samo okoli avtocest. Apeliram na ministra, ki je to tezo prej zanikal, vendar apeliram na njega, da v svojih nastopih in pri svojem delu poskuša stroko, ki se ji reče prostorsko planiranje ali regionalno načrtovanje,  resnično ohraniti čim bolj avtonomno in predvsem tisto, ki je osnovna in na podlagi katere se potem sprejemajo odločitve v prometnem ministrstvu.</p>
               <p>Zmotil me je stavek v tem odloku, dovolite, da ga citiram, ki pravi: "Spremembe in dopolnitve morajo biti sprejete kot pravna podlaga za nadaljnjo gradnjo prometne infrastrukture, ki ni bila predvidena v dosedanjih planih <stage>(zdaj bi lahko špekuliral in končal, res da se nadaljuje)</stage> ter so nesporne glede na opravljene analize in študije". Nehote se vsiljuje ta stavek, ta misel, da morajo biti te spremembe zato sprejete, ker so bile sprejete druge odločitve na prometnem ministrstvu oziroma na investicijski strani. Sicer vem, da to ni čisto tako, ker zadeve spremljam, ampak ponovno opozarjam oziroma sam se bom pridružil tistim, ki menijo, da morajo biti prostorske odločitve prve, domišljene, kljub časovni stiski si je potrebno vzeti čas in pri teh zadevah delati resno.</p>
               <p>Na drugi strani - najprej sem govoril o negativnih zadevah - se zavedam tudi pozitivnih. O teh je že gospod minister govoril. Dejstvo je, da ne začenjamo na novo, da plan že imamo, zadevo zgolj dograjujemo in ker so nastopile nove okoliščine, tako geostrateške zaradi odcepitve Slovenije kot tudi na finančni strani zaradi zagotovljenih virov, se pravi na ekonomski strani, je pač smiselno pristopiti bolj parcialno, bolj pragmatično, bolj projektno, če želite. Na nek način je to za mene osebno konfrontacija vseobsežnega, togega, rigidnega planiranja in na drugi strani bolj fleksibilnega in učinkovitega.</p>
               <p>V odloku mislim, da je pozitivno to, da imamo dovolj jasno definirane cilje, ki so razvojni, ekološko prostorski, prometnovarnostni in seveda skozi ta prometni sistem omogoča vzpostavitev boljše povezanosti regij. Zato se mi zdi še toliko bolj pomembno in vključno sprejeti tiste amandmaje odbora, ki bodo dejansko zagotavljali vzpostavitev tako imenovanega tangencialnega in s tem omogočili povezovanje slovenskih regij. Mislim, da je to ena ključnih stvari za slovenski regionalizem - povezati, kot smo rekli Gorenjsko, Primorsko itn., v tem krogu. Šele ta povezava je na nek način protiargument tistim kritikam o slovenskem križu, ki govorijo, da želimo z novim investicijskim ciklusom zgolj vzpostaviti tranzitne poti skozi Slovenijo, ki bodo služile potrebam Evropske unije ne pa sami Sloveniji. Mislim, da je ta tangencialni krog ena ključnih stvari v tem odloku in zato apeliram, da predvsem amandmaje odbora, ki to zagotavljajo, tudi podpremo.</p>
               <p>Rad bi želel še, tokrat je priložnost, da v svojem imenu izrazim svojo osebno preferenco. Zelo pozdravljam tiste rešitve, predvsem pri izboru tras in koridorjev, ki nove avtoceste in železnice vodijo po že uveljavljenih prometnih koridorjih in ne odpirajo novih prometnih koridorjev. To je bila sicer velika diskusija, ampak, če želite, tudi v kontekstu prve, prejšnje razprave o zavarovanih območjih v Sloveniji. Ali pa v kontekstu razprave, v kateri smo tudi že veliko govorili, ko govorimo o varovanju narave tistih področij izven zaščitenih območij, mislim, da je za Slovenijo ključno, da si ne odpira novih koridorjev in da svojo prometno infrastrukturo vodi po že do sedaj uveljavljenih koridorjih.</p>
               <p>S tem se seveda, ne bom govoril, kaj vse s tem dosežemo, izognemo razni ekstenzivni urbanizaciji in ohranimo prvotne biotope, ki mislim, da bodo sčasoma pridobivali kot slovenska primerjalna prednost.</p>
               <p>Čisto na koncu mi dovolite, da spregovorim še o  besedi, ob kateri bom vložil tudi dodaten sklep, o tem je tudi minister že govoril, prepričan sem, da je treba zelo hitro delati tudi za druge segmente prostorskega plana. Nemogoče se je zadovoljiti samo z železniško in cestno infrastrukturo, pa še cestno samo na tem zgornjem nivoju. Zato seveda zelo podpiram vse aktivnosti, ki vodijo k razpravi tudi drugih sestavin prostorskega plana. Tukaj, če dovolite, še zlasti mislim na tisto, kar sem pri prejšnji točki govoril, to so zaščitena območja. Menim, da bi moralo Ministrstvo za okolje in prostor čimprej pred ta zbor tudi z drugimi zadevami, res je, da smo jih mi na nek način sami s svojim sklepom izločili, zato predlagam, da z novim sklepom te zadeve ponovno pospešimo in ministrstvo zadolžimo, da predlaga spremembe tudi na drugih področjih.</p>
               <p>Dovolite, da na koncu preberem ta svoj dodatni sklep, ki ga mislim vložiti, je zelo preprost, in se glasi: "Vlada Republike Slovenije naj Državnemu zboru v roku 6 mesecev v obravnavo predloži tudi druge segmente dolgoročnega in srednjeročnega plana, ki niso obravnavani v aktualnih spremembah." Mislim, da bomo na ta način, ko bomo intenzivno delali tudi za druga področja, dodatno ovrgli tiste teze, ki govorijo o tem, da so v Sloveniji samo avtoceste tiste, o katerih se pogovarjamo in okrog katerih se vrti svet. Hvala lepa.</p>
            </sp>
            <sp xml:id="SDZ1-Redna-28-1995-02-16.sp41">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Sašo Lap, izvolite.</p>
            </sp>
            <sp xml:id="SDZ1-Redna-28-1995-02-16.sp42">
               <speaker>SAŠO LAP:</speaker>
               <p>Hvala za besedo. Z gospodom Leničem se  popolnoma strinjam z zadnjim stavkom, ko pravi, da avtoceste niso tisto glavno. Zato bi čisto na kratko rad predstavil dva predloga. Prvič, mislimo da je prav, da se predlagana smer Pudob - Kozarišče - Leskova dolina - Mašun - Ilirska Bistrica ponovno uvede kot regionalna cesta. Kot vemo, pred 12 leti, 1983, je bila za prebivalstvo iz neznanih razlogov ta cesta ukinjena. Ta smer edina ob južni meji naše države, povezuje dve območji: Primorsko z Notranjsko ter dve oziroma tri občine: Loško dolino, Ilirsko Bistrico in Pivko. Sedanji status ceste ni urejen, saj nima niti pravega gospodarja. S predlogom prekategorizacije te ceste želimo urediti najkrajšo povezavo med dvema mejnima prehodoma, in sicer Babnim poljem v občini Loška dolina in Jelšanami v občini Ilirska Bistrica. Ureditev tega statusa predlagane ceste bi pripomogla k boljši povezavi oziroma odpiranju občine Loška dolina proti Primorski.</p>
               <p>In drugi predlog, naj se doda nova alinea, kjer bi pisalo: Črna - Smrečje - Solčava - Luče - Štajerski rak - Kamnik. To predvidevamo tako, da bi prostorska oziroma prometna ureditev morala odsevati spremembe v gospodarski in politični ureditvi, ki je posledica državne samostojnosti Republike Slovenije. Zato sem prepričan, da je prav, da prometno omrežje organiziramo tako, da povezuje predvsem tista mesta in naselja, kjer so ključni nosilci družbenega in gospodarskega razvoja. S tem dosežemo učinkovit proizvodni in izmenjevalni sistem, ki ga vključujemo v širši evropski prostor. S tem predlogom dodatnega sklepa želimo  osnovno koncepcijo dopolniti še s cilji, ki sledijo iz integriranja, doslej obrobnih in odmaknjenih delov v širši slovenski prostor.</p>
               <p>Strinjamo se z delitvijo med G1 in G2, ki bo veljala v novem prostorskem planu in v katerem bodo upoštevani že sprejeti predlogi in stališča Državnega zbora. Vendar pa obenem želimo s predlogom tega dopolnilnega sklepa poudariti, da je potrebno razviti smeri, ki odpirajo turistično povezovalne orientacije, hkrati pa kraje v teh predelih učinkoviteje vključujejo v srednji slovenski prostor. Hvala lepa.</p>
            </sp>
            <sp xml:id="SDZ1-Redna-28-1995-02-16.sp43">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite,  gospod Henigman.</p>
            </sp>
            <sp xml:id="SDZ1-Redna-28-1995-02-16.sp44">
               <speaker>BENJAMIN HENIGMAN:</speaker>
               <p>Hvala za besedo gospod predsedujoči! Spoštovani! Nisem član Odbora za infrastrukturo, zato se ne bi preveč podrobno ali celovito spuščal v samo obravnavo srednjeročnega in dolgoročnega prostorskega plana. Rad bi opozoril na del ozemlja Republike Slovenije, o katerem je bilo že nekaj govora, predvsem gospa Skukova je na to opozorila in tudi sedaj gospod Lap z določenim segmentom. Treba je vedeti, da v skladu s sprejemanjem zakona o regionalnem razvoju Republike Slovenije, s katerim se bomo kmalu srečali na obravnavah v tem zboru, je področje Notranjske, ribniško-kočevskega področja in Dolenjske, po vseh kriterijih tisto, ki sodi v ta zakon pod razvojno šibko, demografsko ogroženo in obmejno. Pri sprejemanju planskih aktov je zelo pomembno, da se tudi pri planiranju cestne infrastrukture, za katero mora poskrbeti oziroma jo sfinancirati, načrtovati, predvsem pa izgraditi država, da se vključi tudi določene smeri, katere mislim posebej poudariti.</p>
               <p>Na tem področju je nastalo kar nekaj novih občin in te občine lahko dobijo pravi smisel predvsem kot osnova v cestnih povezavah. Za druga področja Republike Slovenije je to že zgodba, ki je presežena, za področje Kočevske, področje Loškega potoka, Osilnice, Loške doline in tudi povezave naprej do Ilirske Bistrice pa je to prva črka abecede za nadaljnji razvoj. Zato predlagam, da se podpre dodaten sklep oziroma stališče gospe Skukove, da se v ta plan vključi tudi izgradnja ceste oziroma prekategorizacija ceste od Loškega potoka do Studenca, to je povezava dveh novih občin, Loška dolina in Loški potok od naselja Hrib do naselja Studenec.</p>
               <p>Podpiram ta predlog ceste proti Leskovi dolini in povezavo na Ilirsko Bistrico. Hočem pa posebej poudariti, da je zelo pomembna trasa od Postojne oziroma Unca preko Cerknice, Sodražice, Žlebiča; od Žlebiča do Ribnice je predvidena glavna cesta in naprej vse do Črnomlja, Metlike in navezava na Novo mesto. Menim, da je ta trasa zelo pomembna za revatilizacijo in razvoj južnega področja.</p>
               <p>Druga zadeva je izgradnja in najprej planiranje ceste od Dolenje vasi preko Gotenice, se pravi do nedavno zaprtega območja, Kočevske Reke, Osilnice in nazaj preko občine Osilnica in Loški potok. Z realizacijo in izgradnjo te ceste na državnem nivoju, se pravi s financiranjem iz sredstev države, so odprte možnosti razvoja gospodarstva, turizma in zagotovitev realizacije tudi zakona o regionalnem razvoju, katerega z nestrpnostjo in velikim pričakovanjem pričakujem.</p>
               <p>Rad bi razdelil dodaten predlog stališč in sklepa, kjer sem predlagal glavno cesto Žlebič - Sodražica - Cerknica - Unec, da se to glasuje pod enim sklepom kot glavna cesta. Drugo pa, da se trasa Dolenja vas - Grčarice - Gotenica - Kočevska Reka - Borovec - Osilnica - Podplanina - Draga - Loški potok, potem z dvema odcepoma, eden je Studenec, kar je predlagala že gospa Skukova, drugi pa je Sodražica, da se o tem glasuje oziroma, da se ta sklep razmeji na dva. Bojim se, da bi v drugem, če bi bilo to slučajno zavrnjeno, da bi padle ali, da ne bi bila izglasovana nobena varianta, kar bi bila velika škoda. Prosim predsedujočega, da to upošteva kot dva predloga sklepov pod alineo 1 in pod alineo 2. Hvala lepa.</p>
            </sp>
            <sp xml:id="SDZ1-Redna-28-1995-02-16.sp45">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Tone Peršak, izvolite.</p>
            </sp>
            <sp xml:id="SDZ1-Redna-28-1995-02-16.sp46">
               <speaker>ANTON PERŠAK:</speaker>
               <p>Spoštovane poslanke in poslanci! Za besedo sem se javil samo za to, da bi podprl predlog, ki ga je pravkar razložil gospod Henigman. Rad bi povedal v podporo temu predlogu naslednje. Gre za podoben ali isti problem, kot so ga sami začeli reševati na območju dela te Kolpske doline prebivalci, na območju med Faro in Osilnico, kjer so mogoče bili za nekatere narejeni sporni posegi. Problem je na tem območju popolnoma enak. Prebivalci občine Loški potok ne morejo po slovenski strani potovati od vasi do vasi, do lastne občine. To povzroča celo bizarne probleme, ki si jih najbrž marsikdo niti ne predstavlja. Med drugim celo to, da ne morejo brez posebnih težav pokopavati lastnih mrličev v Sloveniji, ker morajo mrliča peljati čez Hrvaško v odprti krsti itd. in to predstavlja določene probleme, kakor se zdijo na prvi pogled smešni in zato pokopavajo na Hrvaškem itd.</p>
               <p>Drug problem je to, da ne morejo organizirati oskrbe, ker podjetje, ki bi sicer bilo pripravljeno odpreti trgovino na določenem območju, te trgovine ne more odpreti, ker ni dostopa do lokacije, na kateri bi odprli trgovino. Zaradi tega so še po štirih letih, že od osamosvojitve, vezani na trgovine na hrvaški strani.</p>
               <p>Tudi sam sem nameraval dati na naslednji seji pobudo, ki bi šla v tej smeri, ker je pa gospod Henigman to že naredil predlagam, da to njegovo pobudo podpremo. Hvala.</p>
            </sp>
            <sp xml:id="SDZ1-Redna-28-1995-02-16.sp47">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospa Jadranka Šturm. Izvolite.</p>
            </sp>
            <sp xml:id="SDZ1-Redna-28-1995-02-16.sp48">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči, spoštovani poslanci, drage poslanke! Čisto na kratko bi rada v zvezi s tem odlokom podprla nekatere stvari, ki se mi zdijo za področje, od koder prihajam, še posebej pomembne. V zvezi s tem sem tudi vložila dodaten sklep, ki ga odbor ni podprl. Ko govorimo o zgraditvi obalne ceste, za katero mislim, da ni več sporno, da je nujno potrebna, saj jo gradijo že več kot 25 let, se seveda stvari lahko zapletejo že ob tem, kako naj bi to cesto poimenovali oziroma, kakšen status naj bi imela. Glede na to, da sem predlagala, da se sprejme varianta predloga, ki je v odloku in potem tudi hkrati napisala, da naj bo to priključna avtocesta, sem sedaj v obrazložitvi videla, da to ni bilo podprto, ker kot priključek avtoceste to ne more biti vnešeno, ker nima finančnega pokritja. Odbor mi razlaga, da je to lahko hitra cesta, ki bo imela po tehnični izvedbi vse elemente avtoceste. Na obali nam je pravzaprav čisto vseeno, kakšen status ima ta cesta, nas predvsem skrbi to, kdaj jo bodo začeli graditi in ob tem ne pristajamo na to, da se začne gradnja te ceste po letu 2000, ampak, da se mora obalna cesta ali kot hitra cesta mestnega značaja, kot je tudi v tem odloku predlagano, graditi pred tem. Seveda je verjetno to razprava ne samo tega dokumenta, ampak še tistih, ki bodo v Državnem zboru sledili. Rada bi se opredelila za varianto, kot je v odloku predlagano in za glavno cesto, ki poteka v notranjosti Istre, da s tem nekako preusmerimo z obale in na ta način tudi ohranimo prepotrebne kmetijske površine.</p>
               <p>Druga stvar, ki bi jo še podprla, je to, kar je povezano s primorskim krakom izgradnje avtoceste. Podpiram to, da je pri Razdrtem nov priključek na avtocesto, ki doslej ni bil predviden, v teh dokumentih, pa je. Glede na vse pripombe prebivalcev tistega dela in glede na utemeljitve, ki jih tudi predlagatelji odloka dobro poznajo, tudi sama to podpiram. Hvala lepa.</p>
            </sp>
            <sp xml:id="SDZ1-Redna-28-1995-02-16.sp49">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. S tem zaključujem razpravo. Prehajamo na glasovanje o stališčih in sklepih. Glede na to, da je bilo vloženih kar precej amandmajev na stališča in sklepe, in da tudi stališča in sklepi predstavljajo relativno natančno razčlenjeno materijo, bomo glasovali tako, da bomo šli po sklepih po vrstnem redu vsakega posebej, tako sklepe matičnega delovnega telesa kot tudi seveda predlagane dodatne dopolnilne in ostale sklepe, sam pa bom na osnovi pregleda tudi posebej opozarjal na posamično besedilo. Prosim poslanke in poslance, da pridejo v dvorano, da bomo lahko opravili glasovanje, pred tem pa ima besedo še minister gospod Pavle Gantar. Prosim, da ostanete v dvorani, ker sicer ne bomo mogli glasovati.</p>
            </sp>
            <sp xml:id="SDZ1-Redna-28-1995-02-16.sp50">
               <speaker>DR. PAVLE GANTAR:</speaker>
               <p>Spoštovane poslanke in poslanci! Preden boste glasovali, bi vendarle dal nekaj kratkih komentarjev k nekaterim zadevam. Veseli me, splošno, tok razprave tukaj, ker mislim, da strokovne ekipe in ministrstvo v veliki meri delujejo v podobni in razmišljajo v podobni smeri, kot razmišljajo poslanci ali obratno, če hočete.</p>
               <p>Kar zadeva merila, so predpisi in določitve o tem, po kakšen merilu se v prostorskem srednjeročnem planu narišejo, razmeroma jasne, nedvoumne. Jasno je, da tu ne gre do parcele natančno in ne moremo na tej ravni zahtevati vsega tega, kajti tu določamo smeri, koridorje. Seveda pa je izjemno pomembna zadeva do metra natančno potem, ko se dejansko pogaja in ugotavlja vplive na tej ali drugi strani. Prava zadeva se začenja potem ob določanju konkretne trase z izvedbo dokumentacije in lokacijskimi načrti.</p>
               <p>Naslednja zadeva, ki bi jo komentiral, je glede Ptuja. Rekel bi naslednje. Po študiju možnih variant smo prišli v soglasju tako z občino Ptuj, to je, s ptujskim območjem kot z mariborskim za tako imenovani dvojni ipsilon, ki je zunaj narisan. To pomeni premik, ki ga prej ni bilo. Premik je ta: če se je prej Slovenika vezala na Pyrnsko avtocesto, se zdaj Pyrnska avtocesta veže na Sloveniko. Ta poudarek je zamenjan, pri čemer pa smo trikotnik, ki bi vezal med Ptujem, priključkom na sloveniko in avtocesto med Maribor, smo zamenjali z ipsilonom, s povezavo tam, kjer je omenil že prej gospod Pregelj. Na ta način smo dosegli, da se v tem trikotniku gradi 20 kilometrov manj avtocest in porabi 120 hektarjev manj kmetijskih zemljišč. Obenem pa rekonstruirana cesta od Ptuja do navezave na Sloveniko in  ostala pot proti Mariboru vendarle še služita kot možni dodatni vzporedni povezavi. To je za nas in za ptujsko - mariborsko območje optimalna rešitev.</p>
               <p>O prometni strategiji. Seveda imate prav vsi tisti, ki govorite, da prometne strategije v dobesednem pomenu, v smislu dokumenta nimamo. Vendar pa stvar ni tako tragična. Mislim, da so se v Vladi, v parlamentu in tudi na Ministrstvu za okolje in prostor, predvsem pa tudi v Vladi in tudi v drugem ministrstvu, ki je za to pristojno, oblikovale temeljne konture te strategije. Če je tako imenovana progresistična strategija temeljila na preprostem dejstvu, več cest pomeni več prometa, večja cesta privlači več prometa, večji promet zahteva večjo cesto itn., na tej samodinamiki gradnje cest, potem je ta strategija vendarle drugačna in bo šla v smer, da rečemo: imamo ceste na ravni, za katero smo se odločili in to je to - puščam zdaj podregionalne razlage ob strani - in na te ceste bomo normirali promet. Ne bomo se vpeli v logiko samopovečevanja cest. Imamo te ceste, ki jih imamo in na teh cestah bomo normirali promet in bomo dopuščali tranzit le toliko, kolikor ga normalno ta cesta lahko prenese. To je politika, ki jo sprejemajo sosednje države in te konture  prometne strategije se oblikujejo in se bodo uveljavile tudi v Sloveniji. Druge ne morejo biti.</p>
               <p>Naslednja stvar, ki bi jo omenil, je vprašanje tega, kar so omenjali poslanci, ki so predlagali dodatne spremembe in dopolnitve. Jaz bi moral povedati to, da avtocestno omrežje, ki smo ga tu postavili s priključnimi in glavnimi cestami, ne rešuje problema obrobnih območij. To je povsem jasno. Tega jugovzhoda dela Notranjske, odpira tudi del Bele Krajine, obkolpske povezave, torej ne rešuje problema Tolminske, od Idrijskega, Tolminskega do Bovškega, odpira in ima še nekaj manjših žepov, kot bi to rekli. Vendar bi rad izrecno jasno izpostavil naslednje. To, kar imate v odloku in kar je narisano v kartah, to mi danes lahko zagovarjamo na osnovi študij, načrtov, projektov itn. Razdelave na lokalnih in regionalnih nivojih v tem trenutku ni mogoče kar tako na pamet sprejeti. Bolj ko gremo navzdol, bolj miniciozno, bolj precizno mora biti tehtanje, bolj mora biti to natančno. Zato bi v imenu predlagatelja predlagal, da vrste zadev, s katerimi se strinja, ne obravnavamo v tem odloku, pač pa v državnem prostorskem planu, ki bo vseboval razmerje med poselitveno strukturo, drugo infrastrukturo, zavarovanimi območji in cestami na nižjih ravneh. Ker sicer bomo dosegli neuravnovešen plan. Recimo, da ti predlogi pridejo notri, na detajlni ravni tako rekoč, na nižjih ravneh. Nekje drugje, z območja Gorenjske, Tolminske, Bovške, iz Bovca ni nobenega poslanca, recimo, ne vem, pa ne in to bo potem razlog, da boste morali vrniti v obravnavo in reči, ali naredite do konca, do detajla, do zadnje ceste ali pa gremo s tem naprej. Kar je govorila gospa Skukova, kar je govoril gospod Henigman, so točne stvari, o katerih mi razmišljamo in mislimo, da jih bo treba postaviti v kontekstu regionalnega prostorskega planiranja, ne samo državnega. Razmerja, ki jih je treba zdaj miniciozno in precizno opredeliti. Zato bi predlagal, da se teh zadev, zlasti pa povezav prekategorizacij cest v nižjih ravneh v teh dokumentih ne lotevamo. Povezav med občinami ne moremo zdaj parcialno reševati, za ti dve občini da, za druge, ker ni bilo predlogov, recimo, pa ne. Mislim, da je to zdaj zelo pomembna zadeva.</p>
               <p>Kar zadeva to, še predlog poslanca gospoda Leniča. Mislim, da je šest mesecev bistveno premalo. Glede na resurse, planerje in možnosti, ki so pri teh zadevah, je 6 mesecev bistveno premalo. Mislim, da Vlada pristopa k spremembi državnega prostorskega plana, ki bo nadomestil te tako imenovane dolgoročne prostorske  sestavine družbenih planov in bo veljal v kategoriji državnega prostorskega plana. Prihaja, to marsikateri od vas poslancev že ve, k pomoči in asistenci pri regionalno-prostorskem planiranju v pomurski regiji, ali obmurski, kakor že hočete, v  dolenjski itn. Računamo tudi na lokalne pobude. Vendar bi rekel takole. Bolj kot smo na globalni ravni, nacionalni ravni, je te odločitve lažje sprejemati. Kot sem že prej povedal, saj nismo v bistvu nič novega izumili. Vse te poteze so stare tisočletja, razen manjših deviacij, ki smo jih nakazali itn. Ko gremo v detajle, pa moramo iti v natančni študij in tu bi vas prosil, da ne tvegate, da nam naročate stvari, ki jih na ta način ni mogoče reševati in da se naredi neuravnovešen plan. Hvala lepa, za sedaj.</p>
            </sp>
            <sp xml:id="SDZ1-Redna-28-1995-02-16.sp51">
               <speaker>PODPREDSEDNIK DR. LEV KREFT:</speaker>
               <p>Hvala lepa. V obravnavo in na glasovanje dajem najprej prvi sklep. Želi mogoče kdo še besedo? Se opravičujem! Torej prehajamo h glasovanju o stališčih in sklepih in v obravnavo dajem prvi sklep, ki ga predlaga Odbor za infrastrukturo in okolje: "Predlog odloka o spremembah in dopolnitvah prostorskih sestavin, dolgoročnega in srednjeročnega družbenega plana Republike Slovenije je primerna podlaga za pripravo odloka za drugo obravnavo." Želi kdo besedo? Ugotavljam, da ne in dajem sklep na glasovanje. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>Hkrati vas opozarjam, pozabil sem to povedati. Prejeli ste nov pregled stališč in sklepov, tako da boste lažje sledili glasovanju. To je pregled, ki je označen z 10.995, za tem 10 je verjetno mišljeno 2. in oznako "novo".</p>
               <p>Drugič: "Predlagatelj naj pri pripravi predloga odloka za drugo obravnavo upošteva naslednja stališča:</p>
               <p>2.1 Smiselno upošteva sprejete sklepe in amandmaje Državnega zbora Republike Slovenije ob drugi obravnavi nacionalnega programa razvoja železniške infrastrukture ter zagotovi ustrezen prikaz zasnove železniškega omrežja." Predlagatelj je Odbor za infrastrukturo in okolje. Želi kdo besedo o tem predlogu sklepa? Ugotavljam, da ne in ga dajem na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli.</p>
               <p>Dalje: k 2. točki stališč in sklepov se doda vejica in stavek, ki se glasi: "Stranska proga Otiški vrh <stage>(Dravograd)</stage>, Slovenj Gradec, Velenje." Predlagatelj je poslanec Peter Petrovič, Odbor za infrastrukturo in okolje ne podpira.</p>
               <p>Želi kdo besedo? Izvolite, gospod Maks Sušek ima besedo!</p>
            </sp>
            <sp xml:id="SDZ1-Redna-28-1995-02-16.sp52">
               <speaker>MAKS SUŠEK</speaker>
               <p>: Hvala za besedo. Spoštovane kolegice in kolegi! Tu gre praktično za dva predloga istega poslanca gospoda Petroviča in sicer ta, ki je bil ravnokar prezentiran. Potem pa kar naslednji. Prvega ni smiselno podpreti in se tudi strinjam z mnenjem odbora, da se ga ne podpre. Za drugi njegov predlog predlagam, da se ga podpre, ker tu gre za smiselno spremembo in sicer v tem smislu, da podpremo tudi druge dokumente razvoja cestnega in železniškega prometa, ki so dejansko te relacije, ki so že v tem sklepu, so že tam navedene, dočim pa dikcija v tem odloku na nek način spravlja to stvar v nedoločnost. Sprememba oziroma namen predloga gospoda Petroviča je predvsem v tem, da se spremeni namen, recimo, tega pomena v tem smislu, da namesto: naj se prouči smotrnosti izgradnje, se dikcija spremeni tako, da se prouči potek tras tega. To je smiselno za ta dokument in ni v nasprotju z vsemi drugimi razvojnimi dokumenti na tem področju. Prosim.</p>
            </sp>
            <sp xml:id="SDZ1-Redna-28-1995-02-16.sp53">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo? Prosim, gospod dr. Leo Šešerko, izvolite!</p>
            </sp>
            <sp xml:id="SDZ1-Redna-28-1995-02-16.sp54">
               <speaker>DR. LEO ŠEŠERKO:</speaker>
               <p>Spoštovani, gospod podpredsednik, spoštovani zbor! Očitno ima nekaj težav v konceptu. Jaz namreč podpiram ta amandma kolege Petroviča, zato ker je po eni strani zelo neobvezujoč. Pravi, naj se prouči potek teh tras ali hoče reči, naj se vzpostavi neka železniška povezava na relaciji, ki je že bila in to se meni zdi nadvse smiselno. Bom povedal na primer Ljubljane. Poglejte! Ljubljana, kot prestolnica države, ima ozračje zelo slabo zaradi tega, ker vozijo po mestu avtobusi z ogromnimi količinami izpuha. Saj, če stojite poleg avtobusa, ko spelje s postaje, vidite, kaj se dogaja. Množica mladih in različnih ljudi stoji na postaji in to diha, poleg vseh drugih emisij, ki jih mesto daje. V takem mestu kot je Ljubljana, je nujno, da se zgradi omrežje, ki ne bo delovalo na principu avtobusov. Najboljši bi bil tramvaj ali podzemska železnica ali druga rešitev, na vsak način, eno teh rešitev je treba dobiti. To velja za vso Slovenijo in ne samo za Ljubljano, kjer je tako velika koncentracija prebivalstva. Če je pa seveda globalna politika države takšna, da je cena bencina prenizka, da je nižja kot v vseh sosednjih državah, da so ljudje stimulirani k neki Ameriki, recimo v narekovajih, meni so ZDA sicer zelo simpatične, ampak sam sistem spodbujanja čimveč individualnih voženj pa ni smiseln, v Evropi pa tudi ni mogoč. V takšnih pogojih je ta amandma še kako potreben. Kako si bodo ti kraji poskušali čez nekaj let zagotoviti komunalno obliko transporta, če bomo mi danes porezali vse poti in ne bomo sprejeli niti takega blagega sklepa, naj se preuči smiselnost uvedbe železniške povezave. To je oblika lokalnega transporta, ki jo je treba spodbujati, je treba videti celo vrsto vzporednih učinkov, ki jih ima ta transport in ne samo enega, to je recimo njegovo prostorsko dimenzijo. Zato, kot rečeno, ga bom jaz podprl. Hvala lepa.</p>
            </sp>
            <sp xml:id="SDZ1-Redna-28-1995-02-16.sp55">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Ivan Verzolak, izvolite.</p>
            </sp>
            <sp xml:id="SDZ1-Redna-28-1995-02-16.sp56">
               <speaker>IVAN VERZOLAK:</speaker>
               <p>Hvala za besedo. Vsekakor podpiram to pobudo. Moramo vedeti, da je to ena najstarejših poti, ki so povezovale Srednjo Evropo tudi preko Slovenije, to se pravi preko Dravograda, Velenja, Celja, Krškega in do Zagreba. To je gotovo več kot 1000 let stara pot, vem, proga. Hočem povedati to, da ima to že zgodovinsko osnovo. Glede proge, že v prejšnjem stoletju je to progo dal zgraditi cesar Franc Jožef. Utemeljenost  ponovno vzpostaviti to progo bi okrepil s tem, da so tu veliki centri industrijske moči, od Velenja, Celja in naprej tudi proti Krškemu, v tej smeri. Ravno zaradi ukinitve te proge je cesta skozi Hudo luknjo popolnoma uničena. Zakaj? Tukaj so vozili, sicer zdaj malo manj, ampak verjetno zdaj ponovno z novim zagonom rudnika, svoj čas težki vlačilci s 40 in 50 ton premoga dnevno, tudi po sto in več, vozili so premog v avstrijsko železarno in so totalno zmleli cesto, ne samo skozi Hudo luknjo, ampak v samem Velenju. Ob glavnih križiščih so ceste in bloki začeli pokati zaradi speljavanja težkih tovornjakov in njihovega zaviranja; takšno škodo so povzročili ti tovornjaki. Absolutno podpiram ta predlog in prosim, da to podprete. Kot sem povedal, to je stara evropska povezava tudi s tem delom Slovenije. Prosim, da me podprete.</p>
            </sp>
            <sp xml:id="SDZ1-Redna-28-1995-02-16.sp57">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Žaro Pregelj, izvolite.</p>
            </sp>
            <sp xml:id="SDZ1-Redna-28-1995-02-16.sp58">
               <speaker>ŽARKO PREGELJ:</speaker>
               <p>Spoštovani, dovolite, da vam dam nekaj pojasnil, da ne bo narobe razumljeno. Odbor je sprejel stališče, v katerem predlaga, da se v spremembo prostorskega plana vključijo vse dopolnitve Državnega zbora v drugi obravnavi nacionalnega programa železniške infrastrukture in s tem se zagotovi ustrezen prikaz železiškega omrežja. V dopolnitvah je ta proga, ki je zdaj predmet razprave, predlagana v preučitev in v višjo kategorijo kot jo tukaj ta dopolnitev predlaga. Medtem ko drugo dopolnilo, ki sledi temu, je v resnici nekakšen amandma že na sam odlok. V tej fazi se pa tega ne da narediti. Želel bi zgolj to opozoriti, da je v resnici že vse vsebovano v veliko bolj ohlapnem stališču matičnega odbora, ki se pa nanaša na čisto konkretne sklepe, ki smo jih že sprejeli v tem zboru ob obravnavi železniškega nacionalnega programa. Hvala.</p>
            </sp>
            <sp xml:id="SDZ1-Redna-28-1995-02-16.sp59">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem najprej na glasovanje, da ne bo kake pomote, prvi amandma, ki ga je vložil gospod Peter Petrovič, to je ta, ki ga Odbor za infrastrukturo ne podpira. Medtem ko o drugem, naslednjem, o katerem bomo glasovali, odbor ni izrazil svojega stališča, ker je bil oddan prepozno. Na glasovanje dajem torej prvi amandma, ki ga je vložil gospod Peter Petrovič. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da ta amandma ni bil sprejet.</p>
               <p>Zdaj dajem na glasovanje drugi amandma, ki se glasi: v točki 2.2. se prvi del zadnjega stavka drugega odstavka točke 3.1.32. dolgoročnega plana spremeni z novim tekstom, ki se glasi: "Pri pripravi prostorskega plana Republike Slovenije naj se prouči potek tras sodobnih železniških prog v smereh opuščenih prog, zlasti na relaciji Otiški vrh <stage>(Dravograd)</stage> - Slovenj Gradec - Velenje." Nato pa sledi tekst, ki je sicer v točki 2.3 odloka. Želi o tem še kdo besedo? Ugotavljam da ne in ga dajem na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je ta amandma sprejet.</p>
               <p>Naslednji: v 2. členu predloga odloka se dopolni besedilo 2. točke s smerjo druge glavne proge v smeri Sežana - Anhovo - Jesenice. Predlagatelj je Odbor za infrastrukturo in okolje. Želi kdo besedo? Ugotavljam da ne in dajem ta amandma na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(48 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli.</p>
               <p>Naslednji, 2.3: v 2. členu predloga odloka besedilo 6. točke dopolni, tako da bo nedvoumno opredeljeno osnovno daljinsko cestno omrežje, ki ga tvori avtocestni križ Koper - Ljubljana - Maribor - slovensko-madžarska meja in Karavanke - Ljubljana - Obrežje, z odcepom v smeri proti Fernetičem, prečno avtocestno povezavo preko mariborskega prometnega vozišča v smeri Šentilju in v smeri proti Gruškovju, prečno povezavo preko Koprskega prometnega vozlišča s hitrima cestama v smeri proti Škofijam in slovensko-hrvaški meji v Istri. Prečno povezavo s priključkom avtoceste Razdrto - Vrtojba ter prečno povezavo s hitro cesto v smeri Postojna - Jelšane. Predlagatelj je Odbor za infrastrukturo in okolje. Želi kdo besedo. Ugotavljam da ne in dajem amandma na glasovanje oziroma ta sklep. Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>Naslednji, 2.4: podpre predlog variante poteka obalne ceste kot priključne avtoceste. Predlagateljica je poslanka Jadranka Šturm-Kocjan. Odbor amandmaja ne podpira. Želi kdo besedo o tem amandmaju. Prosim, gospod dr. Leo Šešerko, izvolite.</p>
            </sp>
            <sp xml:id="SDZ1-Redna-28-1995-02-16.sp60">
               <speaker>DR. LEO ŠEŠERKO:</speaker>
               <p>Spoštovane kolegice in kolegi! Veste, da je argument tukaj proti ta, da pač ni denarja, da bo to zminiralo vse skupaj. Moje stališče je, in zato podpiram ta amandma, da je cena bencina v Sloveniji ta trenutek nižja od vseh sosednjih držav in da to ni ugodno ne ekološko ne energetsko. Če je energija prepoceni, njena raba ni racionalna in tudi za okolje je to škodljivo. Poleg tega pa mislim, da je to območje z vidika nacionalnih interesov Slovenije tako pomembno, da ga je treba povezati, integrirati v Slovenijo ali omogočiti ustrezno povezavo s Slovenijo bolj kot pa nekatere tranzitne povezave, o katerih smo ravnokar odločili, da so pomembne. To bo dalo tudi gospodarski zagon tako v Sloveniji kot temu območju in zato vidim razloge v vsakem pogledu, da tak amandma sprejmemo. Hvala lepa.</p>
            </sp>
            <sp xml:id="SDZ1-Redna-28-1995-02-16.sp61">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod dr. Pavle Gantar, izvolite.</p>
            </sp>
            <sp xml:id="SDZ1-Redna-28-1995-02-16.sp62">
               <speaker>DR. PAVLE GANTAR:</speaker>
               <p>Želel bi samo pojasniti, zakaj Ministrstvo za okolje in prostor ne podpira obalne ceste kot priključne ceste. Razlog ni tak, kot ga je navedel Leo Šešerko. Če bi bil to razlog, bi se seveda mi z njim strinjali. Razlog je drugačen. Mi to cesto definiramo kot hitro mestno cesto, ki povezuje to urbano konglomeracijo, in sicer stran od obale. Ta je v planu razločno narisana. Ima seveda nekatere druge tehnične karakteristike, priključna avtocesta je seveda dosti bolj, če hočemo po svojih definicijah, grobo položena v prostor, medtem ko ima ta cesta nekatere značilnosti, ki jo morajo utemeljiti kot medcesto, ki povezuje konrubacijo in s tem prenaša promet s sedanje obalne ceste in sprošča obalo, in je to tudi v grobem seveda zarisano v planu. Se pravi, v načrtu je narisana kot hitra mestna cesta.</p>
            </sp>
            <sp xml:id="SDZ1-Redna-28-1995-02-16.sp63">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospa Jadranka Šturm-Kocjan, potem pa še gospod Žarko Pregelj.</p>
            </sp>
            <sp xml:id="SDZ1-Redna-28-1995-02-16.sp64">
               <speaker>JADRANKA ŠTURM-KOCJAN:</speaker>
               <p>Hvala lepa za besedo. No, saj sem že prej na kratko razložila. Ampak sedaj imam občutek, kot da me hočejo malo speljati s to interpretacijo. V obrazložitvi Odbora za infrastrukturo je napisano, da je to hitra cesta, ki bo v tehnični izvedbi imela vse elemente avtoceste. Ko pa jaz potem predlagam, da naj bo to priključna avtocesta, se pa naenkrat pojavijo razlike. Seveda, razlike so v finančni postavki. Glede samega prostorskega plana, kje bo tekla in tako naprej, stvari niso sporne s tem, da predlagam varianto. Gre za to, da če je sprejeto kot priključna avtocesta, seveda se potem to vključi v avtocestno omrežje, kar potegne za seboj vse ostale izvedbene, finančne in planske dokumente. Ne glede na to prosim, ker gre res za pomembno obalno cesto, če ne bo priključena, je potem obala na nek način odtrgana od ostalega omrežja, da to podprete. Hvala.</p>
            </sp>
            <sp xml:id="SDZ1-Redna-28-1995-02-16.sp65">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žaro Pregelj.</p>
            </sp>
            <sp xml:id="SDZ1-Redna-28-1995-02-16.sp66">
               <speaker>ŽARKO PREGELJ:</speaker>
               <p>Spoštovani! O problematiki obalne ceste je Odbor za infrastrukturo govoril celo sejo, cel popoldan in razprava je bila zelo vroča. Vsi se zavedamo tega zelo nujnega problema, hkrati pa se zavedamo, da sploh še ni rešeno financiranje gradnje te avtoceste. Poleg tega tudi še ni jasno določen njen status. V kolikor bi jo razglasili za avtocesto, pomeni to določeno eksteritorialnost, cestninske postaje,  pobiranje cestnine. Zato je tudi ta dilema, ali je to priključek avtoceste ali je to zgolj hitra mestna cesta, v resnici na tej ravni. Zavedati se moramo, da avtoceste zahtevajo določene radiuse, naklone in tako naprej, ki bi bili lahko na tako majhnem področju zelo problematični in odločitev stroke je bila, da naj ta cesta ostane kot hitra, lahko tudi glavna cesta, toda nikakor ne avtocesta, se pravi tista, ki bi zahtevala poleg sebe še  dodatno ali regionalno ali drugo ustrezno cesto. Zavedati se moramo, da bo to v resnici uvoznica obalnih mest in vsakršna odločitev, preden se za to cesto predvidi način financiranja, bi bila lahko prejudic. Po razpravi na odboru je bilo jasno, da ni želje, da bi to cesto uvrstili v nacionalni program, v tisto obdobje izgradnje avtocest, ki jih pokriva bencinski tolar. To je bil rezultat razprave na tem odboru. Razlog je bil jasen. Ta odsek, se pravi obalna cesta je tako obremenjen odsek, da bi zlahka prišla v prvo prioriteto in potem preprosto vzela to prioriteto drugim odsekom.</p>
               <p>Gre za čisto regionalni spopad med posameznimi interesi, resnica pa je tudi ta, da ta odsek ni pokrit z zakonom o bencinskem tolarju. V kolikor bi se odločili, da to postane avtocesta, in v kolikor bi se odločili, da spreminjamo zakon o bencinskem tolarju, potem bi moral za to cesto odgovarjati DARS in bi jo moral zgraditi na podlagi zahtev stroke in na podlagi sprejetih finančnih opredelitev. Ker do tega še ni prišlo, obstaja še druga možna rešitev, da se ta cesta gradi v okviru gradnje glavnih in regionalnih cest, se pravi, da jih gradi bivši RUD ali DDS, da se za njih predvidevajo ali mednarodna posojila ali sredstva državnega proračuna in za sedaj ni še nobenega s strani Vlade, ki bi znal povedati, katera rešitev je za obalno cesto boljša. V kolikor se sedaj odločimo, da je to priključna avtocesta, kar bi lahko bila, čeprav so določeni prostorski pomisleki, potem ji že določimo tudi finančno pot, s tem pa spet zapletamo uresničitev nacionalnega programa v tem okviru, kot je sedaj zastavljen. Mislim, da je ta problem zelo odprt in bi bilo prav, da bi ne samo Ministrstvo za okolje in prostor, ampak tudi Ministrstvo za promet dalo odgovor oziroma pokazalo analizo, ne zgolj prostorsko, ne zgolj prometno, ampak predvsem finančno, ki bi pokazala, kaj naj v resnici naredimo s to cesto, da se ne bodo dogajale te stvari, kot se letos dogajajo. V prvih dveh mesecih je na tem odseku že pet smrtnih žrtev. Za cesto, ki je vredna vse državne pozornosti, žal odbor ni dobil še nobenega konkretnega odgovora in zato tudi ni mogel svetovati Državnemu zboru, kaj naj naredi in se je pač opredelil tako, kot se je uspel v okviru razprave opredeliti. Hvala lepa.</p>
            </sp>
            <sp xml:id="SDZ1-Redna-28-1995-02-16.sp67">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroslav Geržina.</p>
            </sp>
            <sp xml:id="SDZ1-Redna-28-1995-02-16.sp68">
               <speaker>MIROSLAV GERŽINA:</speaker>
               <p>Hvala lepa za besedo. Tokrat ni replika. Ko smo na Odboru za infrastrukturo in okolje o tem govorili, kot je že rekel predsednik, je bilo še kar mnenje, da je v kontekstu tega dokumenta to priključna cesta, če beremo enako kot vse druge. Vendar s tem, če rečemo, da je to priključna avtocesta, bomo postavili na kocko program izgradnje do leta 1999 avtocestnega programa, ki smo ga sprejeli. Kot je bilo že rečeno, ta cesta naj bi šla kot glavna cesta. Verjetno bi bilo pravilno, da glasujem za priključno avtocesto v prvi fazi, s tem, da Vlado zadolžimo oziroma prisilimo, da pride do končnega sprejema tega dokumenta z rešitvijo kot glavno cesto, vendar že nakazano finančno rešitev, to je posojilo, ker fizibilnost, kot se pravi, je primerljiva. Cesta je obremenjena, mrtvi so, smo danes slišali. Če pa gremo na to, da bomo reševali to cesto, potem vas moram sedaj spomniti, da moramo pri sprejemanju proračuna predvideti že za letošnje leto, ker zadeva je nujna, namensko za to cesto določeno vsoto, da ta zadeva začne delati.</p>
               <p>Mislim, da bi premaknili stvar in ker vidimo določene strahove, da to ne bo tako, da bi pač podprli, da bi bila to priključna avtocesta. Do naslednje pa lahko Vlada pride z rešitvijo, ki je bolj ugodna za Vlado, za ministrstvo in tudi ugodna za rešitev vseh perečih problemov. Hvala lepa.</p>
            </sp>
            <sp xml:id="SDZ1-Redna-28-1995-02-16.sp69">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jože Lenič, potem pa še gospod minister.</p>
            </sp>
            <sp xml:id="SDZ1-Redna-28-1995-02-16.sp70">
               <speaker>JOŽE LENIČ:</speaker>
               <p>Gospod podpredsednik, spoštovane dame in gospodje! Dejstvo je, da je ta amandma sestavljen iz dveh delov. Prvi je tisti, ki se opredeljuje o varianti. Ta sodi bolj direktno v sam prostorski plan kot drugi del. Drugi del pa je po mojem vedenju zgolj taktični manever, kako se preko višje kategorije "prišlepati" na program DARS-a. To je bila intencija, vsaj če stvari dobro poznam, in mislim, da jih.</p>
               <p>Sam tudi podpiram in to sem že večkrat javno izrazil, da je treba to primorsko cesto zgraditi. Ampak ocenjujem, da je večji manevrski prostor, če cesta ostane v nižji kategoriji, se pravi ne kot avtocesta oziroma ne kot priključna avtocesta, ampak kot hitra mestna cesta kot sta bili tista okrog Maribora in tudi ljubljanska obvoznica. DARS je že naredil izjeme in bo financiral tudi odseke, ki niso avtoceste. Recimo, tistega, kjer smo mi sprejeli sklep, to je Slovenska Bistrica - Ptuj, Ptuj - Ormož. Ocenjujem, da imajo Primorci več možnosti, da si sfinancirajo to cesto, če ostane nižje kategorije. Plan pa mislim, da je bolj konsistentno, prostorsko bolj pravilno, če ostane glavna cesta, ne pa priključna avtocesta. Zato tega amandmaja ne bom podprl. Bom podprl varianto kot varianto, ampak za to imamo še dovolj časa in dovolj manevrskega prostora. Tega amandmaja pa v tem trenutku ne bom podprl. Hvala lepa.</p>
            </sp>
            <sp xml:id="SDZ1-Redna-28-1995-02-16.sp71">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima še gospod minister. Izvolite.</p>
            </sp>
            <sp xml:id="SDZ1-Redna-28-1995-02-16.sp72">
               <speaker>DR. PAVLE GANTAR:</speaker>
               <p>Za pojasnitev, ki bo ob tem amandmaju zadnja z moje strani. Mislim, da je bilo sedaj rečeno najbolj pomembno. Če bi prekvalifikacija v priključno avtocesto pomenila, da je s tem uvrščena v program DARS-a, bi lahko celo o tem kaj razmišljali. Vendar pa to ne pomeni nič. Tako že danes DARS financira dve mestni hitri cesti, ljubljansko in mariborsko, ob sofinanciranju lokalnih dejavnikov oziroma mesta Ljubljane in Maribora in je v programu. Medtem, ko pa ta ni v programu pa naj bo priključna ali nepriključna oziroma ali je hitra mestna cesta. Po statusu, ki je ob tej obali, o tem danes govorimo, ne o financiranju, je povsem jasno, da mi ne moremo odstopiti od tega, da je to hitra mestna cesta. Poleg tehničnih parametrov, ki so bili navedeni, je ključno vprašanje križišč in nivojskih križanj.  Avtocesta ima izrazito izvennivojska križanja in mislim, da v tem prostoru na ta način teh križanj ne moremo dovoliti iz ekoloških in drugih razlogov. Prosil bi vas, da se to dosti jasno loči.</p>
               <p>Vprašanje prioritet z vidika prostorskega razvoja, ne z vidika programa DARS-a, je pa jasno. Prostorci smo zainteresirani za graditev tistih cest, ki pomenijo čimprejšnjo premostitev nekaterih urbanih zgoščevanih problemov. Ta zanesljivo je, zato je tudi uvrščena kot hitra cesta v prostorski plan. Prostorski plan pa ni plan izgradnje cest.</p>
            </sp>
            <sp xml:id="SDZ1-Redna-28-1995-02-16.sp73">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod dr. Leo Šešerko, izvolite. Potem pa še gospa Breda Pečan.</p>
            </sp>
            <sp xml:id="SDZ1-Redna-28-1995-02-16.sp74">
               <speaker>DR. LEO ŠEŠERKO:</speaker>
               <p>Spoštovani! Ko smo slišali argumente vseh strani, je meni postalo še bolj jasno, da je še kako pomembno, da sprejmemo ta amandma in sklep o tem, da je to avtocesta. Zakaj? Če bomo sprejeli, da je to mestna cesta, bo rezultat tega, da bodo planerji narisali to cesto zvijugano mimo vseh gričkov in čez vinograde in polja itd. To mora biti avtocesta, ki bo, tako kot je mimo Beljaka, spoštovani gospodje, si pojdite pogledat, narejena avtocesta 6 km skozi tunel, ker to območje ne prenese avtoceste, ki gre čez polje in čez njive in skozi gozd. Če si hočemo Slovenci ohraniti svoje morje in tudi deželo zadaj za morjem, potem je ne moremo povaljati z neko mestno cesto, ampak je treba sprejeti rešitve, ki bodo v resnici nekaj dražje, ampak take, ki bodo zagotavljale ohranitev okolja in razbremenitev prometnih problemov. To možnost vidim s sprejetjem tega amandmaja.</p>
            </sp>
            <sp xml:id="SDZ1-Redna-28-1995-02-16.sp75">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospa Breda Pečan, potem pa še gospod Janez Jug.</p>
            </sp>
            <sp xml:id="SDZ1-Redna-28-1995-02-16.sp76">
               <speaker>BREDA PEČAN:</speaker>
               <p>Hvala lepa. Z Diogenesom bi rekla, da šele sedaj vem, da nič ne vem. Zaradi tega, ker se zelo strinjam s kolegom Šešerkom, zelo se strinjam s kolegico Jadranko Šturm - Kocjan. Ne vem pa še vedno ne, tudi po razlagi gospoda ministra ne, na kakšen način bi na Obali prišli do tega, da bi lahko pripeljali reke avtomobilov mimo naših treh mest, ne da bi bilo zaradi tega pri tem mrtvih vsako leto toliko, da jih bo kmalu več kot se jih bo rodilo, če bo šlo tako naprej. In zaradi tega mislim, da bom, ne glede na posledice in mislim, da me ne more nihče proglasiti za neodgovorno, podprla predlog gospe Jadranke Šturm - Kocjan zaradi tega, ker imamo potem vsaj eno garancijo, da bo ta cesta zgrajena kot cesta, ki bo imela izvennivojske priključke in križanja, kar je za to cesto zelo pomembno in da bo prišla tudi v gradnjo na tak način, sicer ne v skladu s tistim, kar je prej govoril gospod Lenič, vendar mislim pri tem na obalno obveznico, če jaz kar po domače rečem. To je, da bomo namesto ob obali, kjer uničujemo več kot 4 km morske obale, speljali to cesto skozi tunel in tako rešili nekaj našega morja. Tudi to je lahko cilj, ki ga kot stranski produkt pripeljemo v kvaliteto našega življenja in našega okolja. Zaradi tega mislim, da najmanj kar je lahko, pritrdimo amandmaju, ki ga je vložila gospa Šturmova in potem naprej vidimo, kako bomo stvar speljali, da bomo tudi tri obalne občine zavezali, da bodo svoj delež pri izgradnji te, ki je za nas dejansko obvoznica, ne prava avtocesta, tudi same sofinancirale. Tako kot smo štiripasovnico med križiščem Ankaran in Koprom sofinancirali s 25% že tudi v preteklosti, bomo pač morali pljuniti v roke in to sofinacirati tudi pri nadaljnjih km. Mislim, da smo znali in da bomo znali tudi vnaprej. Hvala.</p>
            </sp>
            <sp xml:id="SDZ1-Redna-28-1995-02-16.sp77">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Žarko Pregelj, izvolite!</p>
            </sp>
            <sp xml:id="SDZ1-Redna-28-1995-02-16.sp78">
               <speaker>ŽARKO PREGELJ:</speaker>
               <p>Spoštovani! Menim, da je šla razprava v napačno smer. Obalna cesta je avtocesta, je najmanj štiripasovna, lahko bo pa šestpasovna cesta, ker ima toliko prometa. Mi se moramo zavedati, da je med obalnimi mesti na vhodu v Koper, kjer je gostota najvišja, že zdaj v konicah preko 30.000 vozil na dan. Da je lahko v turistični sezoni ta številka celo mnogo večja. Da je v projekcijah do leta 2010 mišljeno na vhodu v Koper preko 60.000 vozil. Take kapacitete ne zdrži nobena dvopasovna cesta več. Zato je ta dilema, ali bo to avtocesta ali ne, to je, štiripasovna ali celo šestpasovna cesta popolnoma nepotrebna, ker vemo vsi, da mora biti ta cesta taka kot to območje zahteva. Tu ne gre zgolj za povezavo treh obalnih mest, tu gre za povezavo celotnega obalnega pomočja s Trstom na eni strani in z Istro na drugi strani. Celotno to območje pa ima približno 3/4 milijona prebivalcev. Zato menim, da je prav, da če je potrebno, da danes popolnoma jasno povemo, da je obalna cesta cesta v kategoriji avtoceste. Lahko ji reče tudi priključna avtocesta. Toda, naziv priključna avtocesta je uporabljen v tem planu samo za eno cesto, to je za vipavsko avtocesto. Zakaj priključna? Zato, ker še ne more biti v rangu normalne avtoceste, ker po čisti prometni logiki še nima dovolj prometa. Je pa problematično sedanje stanje in problematična je struktura tega prometa. Kajti gre v veliki meri za tovornjake, ki izredno ovirajo hitro potekanje prometa ostalih vozil. Zato se je vipavska cesta preimenovala v priključno avtocesto, v avtocesto nižje kategorije. Medtem ko obalna cesta bi v resnici morala biti že super avtocesta glede na vse obremenitve, ki jih mora prenašati. Zato, v kolikor bomo s tem razrešili ta nesporazum, da bo to res avtocesta, potem to dopolnilo sprejmimo.</p>
            </sp>
            <sp xml:id="SDZ1-Redna-28-1995-02-16.sp79">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta predlog sklepa na glasovanje. Pred tem pa bo svoj glas obrazložil mag. Janez Jug.</p>
            </sp>
            <sp xml:id="SDZ1-Redna-28-1995-02-16.sp80">
               <speaker>MAG. JANEZ JUG:</speaker>
               <p>Čeprav hočem biti včasih objektiven, vendar bom sedaj podprl amandma gospe Šturmove. Iz preprostega razloga, ker je reševanju tega problema že tako staro približno kot Kristus, tam nekje, ista leta ima reševanje tega problema, malo manj. Druga zadeva je, država se mora zavedati, da od tam, kjer se konča ta avtocesta, o kateri govorite, pa naj bi šla ta naprej, mora vedeti, da bo ta država ustvarila 50% deviznega priliva oziroma turističnega priliva in ta problem je potrebno rešiti. In tretja zadeva, za katero bom glasoval, se morate gospod minister zavedati in tukaj v Ljubljani, v centru, da je potrebno s cesto, in to avtocesto, o kateri govorimo, še enkrat priključiti Primorsko k Sloveniji. Hvala lepa.</p>
            </sp>
            <sp xml:id="SDZ1-Redna-28-1995-02-16.sp81">
               <speaker>PODPREDSEDNIK DR. LEV KREFT:</speaker>
               <p>Hvala lepa. Kakor vem, so imeli težave s prometom tam že Argonavti. Želi še kdo obrazložiti svoj glas? Ugotavljam, da ne in dajem ta amandma na glasovanje. Ugotovimo sklepčnost! <stage>(46 prisotnih.)</stage></p>
               <p>Kdo je za? <stage>(25 poslancev.)</stage> Je kdo proti? <stage>(18 poslancev.)</stage></p>
               <p>Ugotavljam, da je ta amandma sprejet.</p>
               <p>Prekinjam to točko dnevnega reda ter odrejam odmor do 14. ure.</p>
            </sp>
            <stage type="time">(Seja je bila prekinjena ob 13.00 uri in se je nadaljevala ob 14.12 uri.)</stage>
            <sp xml:id="SDZ1-Redna-28-1995-02-16.sp82">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke in kolegi poslanci, gospe in gospodje! Pričenjam popoldansko nadaljevanje 28. seje Državnega zbora Republike Slovenije. Obveščen sem, da so se za popoldanski čas opravičili še gospod Ivan Oman, gospod mag. Jože Protner in gospod Tone Partljič. Ugotovimo prisotnost v dvorani! Prosim vse, da zasedete svoja mesta. Ugotavljam, da je v dvorani prisotnih 53 poslank in poslancev. Tako je zbor sklepčen in lahko odloča.</p>
               <p>Predstavniki Vlade Republike Slovenije so še vedno povabljeni in jih še vedno lepo pozdravljam. Popoldansko nadaljevane bomo, kot je bilo najavljena nadaljevali z</p>
               <p>11. točko dnevnega reda - s predlogom zakona o igrah na srečo, potem pa se bomo vrnili k 29. točki dnevnega reda in do konca po vrsti.</p>
               <p>Prehajam torej k <title>11. TOČKI DNEVNEGA REDA, njenem nadaljevanju TRETJE OBRAVNAVE PREDLOGA ZAKONA O IGRAH NA SREČO</title>.</p>
               <p>Zbor je na tej seji, dne 3. februarja 1995, po končanem glasovanju o amandmajih k predlogu zakona o tretji obravnavi obravnavo te točke tega zakona prekinil in zadolžil Sekretariat za zakonodajo in pravne zadeve, da do 14.2.1995 pripravi celovito besedilo predloga zakona. Sekretariat je predložil zboru prečiščeno besedilo, ki ste ga prejeli dne 10.2.1995, skupaj z opozorilom o medsebojni neskladnosti določb zakona. V skladu s tem je Vlada Republike Slovenije na podlagi tretjega odstavka 198. člena Poslovnika Državnega zbora pripravila amandma za medsebojno uskladitev določb predloga zakona o igrah na srečo, ki ste ga danes prejeli na klop, po moji zabeležki, ob 12.30 uri. Ste želeli proceduralno gospod Franc Černelič, predno dam besedo predstavniku Vlade? Izvolite.</p>
            </sp>
            <sp xml:id="SDZ1-Redna-28-1995-02-16.sp83">
               <speaker>FRANC ČERNELIČ:</speaker>
               <p>Hvala lepa. Predlagam, da daste na glasovanje predlog, da vendar dokončamo to glasovanje in takoj za tem, nadaljujemo to, kar je predlagano. Hvala lepa.</p>
            </sp>
            <sp xml:id="SDZ1-Redna-28-1995-02-16.sp84">
               <speaker>PODPREDSEDNIK DR. LEV KREFT:</speaker>
               <p>O tem predlogu bomo glasovali. Dajem torej na glasovanje predlog, da najprej nadaljujemo z glasovanje pri 29. točki dnevnega reda in se potem vrnemo k 11. točki dnevnega reda. Dajem ta proceduralni predlog na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(38 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da smo ta proceduralni sklep sprejeli.</p>
               <p>Vračam se k <title>29. TOČKI DNEVNEGA REDA - TO JE PREDLOG ODLOKA O SPREMEMBAH IN DOPOLNITVAH PROSTORSKIH SESTAVIN DOLGOROČNEGA IN SREDNJEROČNEGA DRUŽBENEGA PLANA REPUBLIKE SLOVENIJE</title>.</p>
               <p>Ostali smo na drugi strani pregleda, in sicer, pod točko 2.5. Končali smo glasovanje o predlogu gospe Jadranke Šturm-Kocjan, ki smo ga pred odmorom sprejeli.</p>
               <p>Dajem v obravnavo naslednji predlog 2.5: v drugem členu predloga odloka se besedilo 6. točke dopolni, tako da našteje vse prometne smeri glavnih cest, prikazane v publikacijskih kartah 3A-2 <stage>(zasnova cestnega omrežja)</stage> in 3A - 2 <stage>(cestno omrežje)</stage>. Predlagatelj je Odbor za infrastrukturo in okolje. Želi kdo besedo o tem predlogu sklepa. Ugotavljam, da nihče in ga dajem na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta predlog sprejeli.</p>
               <p>Naslednji se razdeli na dva dela po predlogu  predlagatelja gospoda Benjamina Henigmana, zato dajem najprej v obravnavo prvi amandma: k 2.6 točki se dopolnijo še s smerjo Žlebic - Sodražica - Cerknica - Unec - Glavna cesta. Želi kdo besedo o tem predlogu? Ugotavljam, da nihče in ga dajem na glasovanje. Želite, gospod Žaro Pregelj, besedo? Izvolite.</p>
            </sp>
            <sp xml:id="SDZ1-Redna-28-1995-02-16.sp85">
               <speaker>ŽARKO PREGELJ:</speaker>
               <p>Spoštovani! Gospod Henigman je svoj amandma razdelil na dva dela. Menim, da prvi del, ki obravnava odsek med cesto Ljubljana - Ribnica - Kočevje in avtocesto pri Postojni, torej gre za povezavo teh dveh smeri preko Cerknice, da je ta amandma upravičen. Mi ga sicer takrat na odboru nismo imeli. Gre za pomembno pot, ki je tudi v skladu s krogom glavnih cest. Gre za koncept, da se na tej širini naše države pač taka cesta lahko pojavi in menim, da je prav, da ji priznamo status glavne ceste.</p>
            </sp>
            <sp xml:id="SDZ1-Redna-28-1995-02-16.sp86">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod minister ima besedo. Izvolite.</p>
            </sp>
            <sp xml:id="SDZ1-Redna-28-1995-02-16.sp87">
               <speaker>DR. PAVLE GANTAR:</speaker>
               <p>Gospod predsedujoči, poslanke in poslanci! Jaz bi predlagal, da se nam prva alinea točke 2.6 naloži do proučitve do naslednje obravnave. To predlagam. Mislim, takšen sklep bi lahko bil, sicer pa ne.</p>
            </sp>
            <sp xml:id="SDZ1-Redna-28-1995-02-16.sp88">
               <speaker>PODPREDSEDNIK DR. LEV KREFT:</speaker>
               <p>Takega predloga žal nimamo vloženega, tako da to ni mogoče, razen če bi sam poslanec želel spremeniti. Želi še kdo besedo? Prosim, gospod Černelič, izvolite.</p>
            </sp>
            <sp xml:id="SDZ1-Redna-28-1995-02-16.sp89">
               <speaker>FRANC ČERNELIČ:</speaker>
               <p>Hvala lepa. Oglasil sem se seveda pri prvem predlogu, ki po sklepanju o koprski cesti v bistvu opredeljuje nove ceste. Predlagam poslancem, da zaradi tega, da ne boste delali krivice vsem ostalim, da glasujete za to in še za kaj drugega in sam bom glasoval za ta dopolnila. Hvala lepa.</p>
            </sp>
            <sp xml:id="SDZ1-Redna-28-1995-02-16.sp90">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne in dajem prvi del prejšnjega skupnega predloga na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(24 poslancev.)</stage></p>
               <p>Ugotavljam, da je ta predlog sprejet.</p>
               <p>Dajem v obravnavo naslednji: 2.6. točki se dopolnijo še s smerjo Dolenja vas - Grčarice - Gotenica - Kočevska reka - Borovec - Osilnica - Podplanina - Draga - Loški potok z odcepoma Studenec in Sodražica - magistralna cesta. Želi kdo besedo o tem predlogu? Gospod Benjamin Henigman, izvolite.</p>
            </sp>
            <sp xml:id="SDZ1-Redna-28-1995-02-16.sp91">
               <speaker>BENJAMIN HENIGMAN:</speaker>
               <p>Spoštovani! Ta odsek ceste je ravno tako pomemben kot prejšnji oziroma mogoče še bolj glede na to, da je to nekdanje ali pa, lahko rečemo, še sedanje zaprto področje Kočevske. Brez te cestne povezave, brez republiške investicije, bo to področje lahko samo tako ostalo in nikakor drugačno. Prosim, da podprete tudi ta del. Hvala lepa.</p>
            </sp>
            <sp xml:id="SDZ1-Redna-28-1995-02-16.sp92">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Žarko Pregelj.</p>
            </sp>
            <sp xml:id="SDZ1-Redna-28-1995-02-16.sp93">
               <speaker>ŽARKO PREGELJ:</speaker>
               <p>Spoštovani! Ta smer je zelo pomembna, toda to nikakor ne more biti glavna cesta, je regionalna in - vem, ne more biti, ni več magistralnih cest. Govorimo o glavnih cestah. Ta sprememba prostorskega plana obravnava avtoceste in glavne ceste. Avtoceste pod enako še hitre in priključne, ampak gre za to, da naj bi ta smer, ki je tukaj, ki je sicer zelo pomembna za te kraje in menim, da bo morala imeti prednost pri pripravi proračuna izredno pozornost in da se bo takoj začelo z urejanjem teh povezav, toda to nekako ni glavna cesta. To so regionalne ceste za sedaj in je prav, da jih bo obravnavala sprememba prostorskega plana, ki bo tej spremembi sledila. Imamo že predlog dodatnega sklepa, da Vlada čimprej vloži dodatno spremembo prostorskega plana za regionalne ceste. Hvala.</p>
            </sp>
            <sp xml:id="SDZ1-Redna-28-1995-02-16.sp94">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta predlog na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da ta sklep ni bil sprejet.</p>
               <p>Naslednji: doda se nova alinea, ki se glasi: Pudob - Kozarišče - Leskova dolina - Mašunj - Ilirska Bistrica. Predlagatelj je poslanec Sašo Lap. Želi kdo besedo o tem predlogu? Ugotavljam, da ne in ga dajem na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(15 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da predlog ni bil sprejet.</p>
               <p>Naslednji: k 2.6 točki sklepov in stališč se doda nova alinea, ki se glasi: Lenart - Cerkvenjak - Videm - Bučečovci. Predlagatelj je poslanec gospod Jožef Kocuvan. Odbor za infrastrukturo in okolje amandmaja ne podpira oziroma sklepa ne podpira. Želi kdo besedo o tem predlogu? Ugotavljam, da ne in ga dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(21 poslancev.)</stage></p>
               <p>Ugotavljam, da predlog ni bil sprejet.</p>
               <p>Naslednji predlog: stališča in sklepi pod 2.6 točko se dopolnijo še s smermi Brežice - Bizeljsko - Slovenska Bistrica in Metlika - Črnomelj - Kočevje. Predlagatelji so poslanci Franc Černelič, Branko Janc in Marjan Šetinc. Odbor za infrastrukturo in okolje tega predloga ne podpira. Želi kdo besedo? Gospod Franc Černelič ima besedo.</p>
            </sp>
            <sp xml:id="SDZ1-Redna-28-1995-02-16.sp95">
               <speaker>FRANC ČERNELIČ:</speaker>
               <p>Hvala lepa. Spoštovani! V glavni razpravi sem govoril o tem, da je treba politični konsenz za obmejne ceste. Ta predel predlaganj ravno v teh predelih so vezani na to področje in če boste to odklonili, potem pomeni, da niste za, da ste deklerativno za nekaj, v resnici pa ne. Hvala lepa.</p>
            </sp>
            <sp xml:id="SDZ1-Redna-28-1995-02-16.sp96">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta predlog na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(37 poslancev.)</stage> Je kdo proti? <stage>(5 poslancev.)</stage></p>
               <p>Ugotavljam, da smo ta predlog sprejeli.</p>
               <p>Naslednji predlog: k 2.6 točki sklepov in stališč se doda nova alinea, ki se glasi: Vojnik - Vitanje. Predlagatelj je poslanec Stane Frim. Odbor za infrastrukturo in okolje predloga ne podpira. Želi kdo besedo? Ugotavljam, da ne in dajem predlog na glasovanje. Ugotovimo sklepčnost! <stage>(42 prisotnih.)</stage> Prosim za pozornost. Ugotavljamo sklepčnost! <stage>(51 prisotnih.)</stage></p>
               <p>Kdo je za? <stage>(19 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da predlog ni bil sprejet.</p>
               <p>Naslednji predlog: k 2.6 točki sklepov in stališč se doda nova alinea, ki se glasi: Kranj - Preddvor - Jezersko. Predlagatelj je poslanec Brane Eržen. Odbor za infrastrukturo in okolje ni dal mnenja, ker je bil amandma vložen kasneje. Želi kdo besedo? Ugotavljam, da ne in dajem ta amandma na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(17 poslancev.)</stage> Je kdo proti? <stage>(20 poslancev.)</stage></p>
               <p>Ugotavljam, da predlog ni bil sprejet.</p>
               <p>Naslednji predlog: k šesti podtočki 2. točke se doda nova alinea, ki se glasi: Črna - Smrečje - Solčava - Luče - Štajerski rak - Kamnik. Predlagatelj je poslanec Sašo Lap. Odbor amandmaja ne podpira. Želi kdo besedo? Ugotavljam, da ne in dajem predlog na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(27 poslancev.)</stage></p>
               <p>Ugotavljam, da predlog ni sprejet.</p>
               <p>Naslednji predlog: Prouči in po potrebi umesti med smeri glavnih cest tudi naslednje smeri: Kranj - Škofja Loka - Tolmin, Godovič - Ajdovščina, Ajdovščina - Štanjel - Sežana, Unec - Cerknica - Ribnica in Nova Gorica - Bovec. Predlagatelj je Odbor za infrastrukturo in okolje. Želi kdo besedo? Ugotavljam, da ne in ga dajem na glasovanje. Gospod Miroslav Geržina, izvolite.</p>
            </sp>
            <sp xml:id="SDZ1-Redna-28-1995-02-16.sp97">
               <speaker>MIROSLAV GERŽINA:</speaker>
               <p>Hvala lepa za besedo. To ni Godič, ampak Godovič - Ajdovščina in da je cela smer Kranj, od Kranja preko Tolmina, ne na Tolmin gre na Keltiko, ampak Godovič - Ajdovščina do Sežane, da je to vzporedna smer avtocesti, če ne, jo bo treba v kratkem urediti za 6 pasovnico. Tudi iz tega razloga je dobro, da se ta vertikala, ki je cela vertikala, je po delih sestavljena, da se jo sprejme. Hvala.</p>
            </sp>
            <sp xml:id="SDZ1-Redna-28-1995-02-16.sp98">
               <speaker>PODPREDSEDNIK DR. LEV KREFT:</speaker>
               <p>Gospod Benjamin Henigman, izvolite.</p>
            </sp>
            <sp xml:id="SDZ1-Redna-28-1995-02-16.sp99">
               <speaker>BENJAMIN HENIGMAN:</speaker>
               <p>Spoštovani! Predzadnja alinea Unec - Cerknica - Ribnica je bila že sprejeta z amandmajem pod točko 2.6 kot smer. Tukaj pa piše, da naj se prouči in po potrebi umesti. Zato predlagam, ker je to že sprejeto, da se ta alinea črta. Hvala.</p>
            </sp>
            <sp xml:id="SDZ1-Redna-28-1995-02-16.sp100">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo o tem amandmaju. Ugotavljam da nihče in dajem ta amandma na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(43 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo ta predlog sprejeli.</p>
               <p>Naslednji: 2.7 - v 2. členu predloga odloka besedilo 6. točke preoblikuje, tako da bodo smeri cestnih povezav vseh kategorij v svojem vplivnem območju zajele kar največje število urbanih središč. Predlagatelj je odbor. Želi kdo besedo? Ugotavljam, da ne in dajem ta predlog na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo predlog sprejeli.</p>
               <p>Naslednji: 2.8 - v predlogu odloka besedilo, ki se nanaša na nacionalne programe za ceste, se uskladi z besedilom o predlogu zakona o javnih cestah. Predlagatelj je odbor. Želi kdo besedo? Ugotavljam da ne in dajem ta predlog na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo sklep sprejeli.</p>
               <p>Naslednji: 2.9 - v točki 2.9 stališč in sklepov se doda: "V kolesarsko omrežje naj se vključi tudi kolesarska povezava tretjega reda na relaciji Lenart - Crkvenjak - Videm - Bučečovci približno 30 km". Predlagatelj je poslanec Jožef Kocuvan. Želi kdo besedo? Ugotavljam da ne in dajem ta amandma na glasovanje. Ugotovimo sklepčnost! <stage>(43 prisotnih.)</stage> Prosim za pozornost in ponovno prosim, da ugotovimo sklepčnost. <stage>(44 prisotnih.)</stage> Ponovno vas prosim za pozornost, v dvorani nas je veliko več in dovolj za sklepčnost. Prosim vse, da omogočite delo Državnemu zboru. Tretjič in zadnjič vas prosim, da ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(32 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da smo ta sklep sprejeli.</p>
               <p>Naslednji: v točki 2.9 stališč in sklepov se doda: "V daljinsko kolesarsko omrežje naj se vključi tudi kolesarska povezava na relaciji Unec - Cerknica - Žlebič - Ribnica - Kočevje - Livold - Črnomelj - Metlika - Novo mesto. V glavno kolesarsko omrežje naj se prekategorizira kolesarska trasa ob južni obkolpski meji na relaciji Kočevje  - Fara - Osilnica - Draga - Loški potok - Loška dolina - Ilirska Bistrica". Predlagatelj je poslanec Benjamin Henigman. Želi kdo besedo? Ugotavljam da ne in dajem ta predlog na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(21 poslancev.)</stage> Je kdo proti? <stage>(25 poslancev.)</stage></p>
               <p>Ugotavljam, da predlog ni bil sprejet.</p>
               <p>Naslednjega amandmaja, ki je bil oddan na novo, v pregledu nimate. To je predlog gospoda Miroslava Geržine za sklep, ki se glasi: v 2. členu v 9. točki, nova točka 3.1 33/1 naj predlagatelj predvidi tudi državne kolesarske povezave ob obstoječih magistralnih ali regionalnih cestah na dodatnih cestiščih za kolesarje, gradbeno in kmetijsko mehanizacijo. Želi kdo besedo o tem predlogu sklepa? Gospod Miroslav Geržina, izvolite.</p>
            </sp>
            <sp xml:id="SDZ1-Redna-28-1995-02-16.sp101">
               <speaker>MIROSLAV GERŽINA:</speaker>
               <p>Hvala lepa za besedo. Lahko bodo šli tudi tanki, ker bo toliko široka za mehanizacijo, kot sem slišal pripombo. Če bo treba, upam da ne bo potrebe. Ampak mislim, da poleg tega, ko pravi, da naj bodo v tej točki 2.9 "državne kolesarske povezave se praviloma urejajo kot samostojne kolesarske poti, v naseljih pa lahko tudi kot kolesarske steze in kolesarski pasovi na cestišču." Mislim, da imamo pri nas že kar priložnost videti izvedbo take kolesarske poti praktično v Prekmurju. Državni zbor je že sprejel sklep, da se najame posojilo za rekonstrukcijo ceste. Mislim, da imamo tak primer med Vrhniko in Ljubljano, kjer je taka cesta kar kolesarska za mehanizacijo, za kmečko mehanizacijo. In naj bi se, kjer se le da, se pravi, kjer ni cesta preveč obremenjena s hrupom in predvsem onesnaženim, zrakom, ker tam kolesarji nimajo kaj iskati, naj bi se na tak način izvedlo. Ker s tem, da gremo po vsej Sloveniji s posebnimi kolesarskimi stezami, ki bodo, nekateri pravijo, šest metrov, drugi tri metre široke, sami sebe tunkamo v nesnago, ker s tem zopet vzamemo toliko dragocenega prostora. S tem pa, če gremo poleg glavne ceste, kjer že tako poteka promet, katerega ovirajo kmetijski stroji, to je pa po vsej Sloveniji, ki imajo približno enako hitrost kot kolesarji. Ti dvoji se ne ovirajo in predlagam, da se lahko, in kjerkoli se to da, razen tam, kjer so preveliki klanci oziroma druge ovire, da se to na takšen način sprejme. Predlagam, da sprejmemo ta dodatni predlog. Hvala.</p>
            </sp>
            <sp xml:id="SDZ1-Redna-28-1995-02-16.sp102">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod minister.</p>
            </sp>
            <sp xml:id="SDZ1-Redna-28-1995-02-16.sp103">
               <speaker>DR. PAVLE GANTAR:</speaker>
               <p>Mi se ne strinjamo s tem predlogom, čeprav bi se strinjali z obrazložitvijo, vendar ne s tekstom, ki je predlagal obrazložitev. Obrazložitev je bila bolj smiselna kot tekst, ki je tukaj predlagan. Zakaj se ne bi mogli strinjati s tem? Zato, ker te cestne povezave oziroma kolesarske premalo služijo turističnim rekreativnim namenom, potekati morajo zato po možnosti izven območja emisij, hrup, zrak in takšnih cest, ki takšne zadeve proizvajajo. Vendar pa so v točki, ne v tej točki, kjer se amandmira, ampak nižje dol, po alinei na koncu: "v omrežje kolesarskih povezav bodo glede na državni interes vključene ustrezne poljske poti, gozdne ceste ali opuščene trase drugih infrastruktur, ki ustrezajo kriterijem kolesarskih poti." To in v kombinaciji s tem, kar je že notri, zadostno močno sledi intenciji tega, kar je bilo v obrazložitvi rečeno in to po našem mnenju ni potrebno.</p>
            </sp>
            <sp xml:id="SDZ1-Redna-28-1995-02-16.sp104">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Miroskav Geržina. Izvolite.</p>
            </sp>
            <sp xml:id="SDZ1-Redna-28-1995-02-16.sp105">
               <speaker>MIROSLAV GERŽINA:</speaker>
               <p>Hvala lepa za besedo. Če bi pisalo, "naj se", kot je bil prvotno predviden ta amandma, dokler je bil usklajen z nekaterimi kolegi, da "naj se izključno na takšen način gradi", potem bi se strinjal z gospodom ministrom. Sam sem rekel, da tam, kjer se da, naj se tako izvede. Namreč, zame ta glavna kolesarska cesta pa ni kot neka avtocesta primer za promet in v nekaterih delih magistralk, ki niso toliko obremenjene, kot na nekaterih drugih mestih, se na ta način - to je samo možnost in ocena, ki jo boste vi, kot sedaj prvi v tem ministrstvu pač rekli: "Tukaj bo šlo, tam pa ne bo šlo." Zakaj ne bi prihranili nekoliko prostora kljub temu in uskladili drugo z drugim, to se pravi, ker imamo blizu cestišč tudi oskrbo regionalnih in magistralnih cest. Če naredimo skozi čist gozd, to je res najbolj čisto, to se strinjam. Ampak, potem bo tam potrebno vlagati še in še. Ne vem, če bo smiselno, da bo nekdo naredil ob kolesarski, čeprav bo magistralna ali celo mednarodna evropska steza, neko počivališče, neko gostišče, ker vemo, kako je. Gostišča so na zanimivih mestih že danes. Da bi morali zato, kar ste vi rekli, gospod minister, posebej pregledati in posebej iskati spet nove točke pa mislim, da so v naši deželi najlepše točke že znane in da so tudi na teh točkah največkrat tudi gostišča. Tudi s tega stališča bi bilo dobro uporabiti ta dodatni sklep. Hvala lepa.</p>
            </sp>
            <sp xml:id="SDZ1-Redna-28-1995-02-16.sp106">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta predlog sklepa na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(5 poslancev.)</stage> Je kdo proti? <stage>(23 poslancev.)</stage></p>
               <p>Ugotavljam, da sklep ni bil sprejet.</p>
               <p>Naslednji: k točki 2.9 stališč in sklepov se doda nova alinea, ki se glasi: "Daljinska kolesarska povezava Šmarje pri Jelšah - Logatec - Toperce - Majšperk, medtem, ko se Majšperk - Poljčane spremeni v glavno kolesarsko povezavo in glavna kolesarska povezava Ptuj - Juršinci - Gomila - Videm ob Ščavnici - Radenci." Predlagatelj je odbor. Želi kdo besedo? Ugotavljam, da ne in dajem ta predlog na glasovanje. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(4 poslanci.)</stage></p>
               <p>Ugotavljam, da smo ta predlog sprejeli.</p>
               <p>Naslednji: kolesarsko omrežje na publikacijski karti 3B I - zasnova kolerskega omrežja in publikacijski karti 3B I - kolesarsko omrežje dopolni z obstoječo kolesarsko povezavo Murska Sobota - Lendava, ter zagotovi navezavo na kolesarsko omrežje tudi zdraviliščem na Pomurju. Predlagatelj je odbor. Želi kdo besedo? Prosim, izvolite. Gospod Geza Džuban ima besedo.</p>
            </sp>
            <sp xml:id="SDZ1-Redna-28-1995-02-16.sp107">
               <speaker>GEZA DŽUBAN:</speaker>
               <p>Hvala lepa. Iz materialov lahko razberemo, da je to edino prekmursko stališče oziroma sklep, ki predlaga, da se že na obstoječo magistralno, tudi kolesarsko povezavo v Prekmurju navežejo naravna zdravilišča v Pomurju. V tem programu na nek način delamo kolesarske povezave, kot da bomo preusmerili del avtomobilskega prometa na kolesarske steze, tudi daljinske, kjer se bomo vozili od ene do druge meje s kolesi in se na takšen način povezovali. V tem sklepu predlagamo, da se poveže mreža, kjer je kolesarska služba že organizirana, zdravilišča, ali so to zdravilišča ali je pa razvoj turizma v tej regiji takšnega značaja, da te kolesarske službe služijo dejavnosti, ki je širšega regijskega ali državnega pomena. Hkrati je del teh odsekov toliko majhen in toliko lahko razgiba to kolesarsko povezavo, da je izredno pomemben za celotno regijo in ne samo za lokalne povezave. Hvala lepa.</p>
            </sp>
            <sp xml:id="SDZ1-Redna-28-1995-02-16.sp108">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta predlog na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(35 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli.</p>
               <p>2.10 - kartografski prikaz sprememb in dopolnitev prostorskih sestavin dolgoročnega plana Republike Slovenije zasnova železniškega omrežja in kartografski prikaz sprememb in dopolnitev prostorskih sestavin srednjeročnega družbenega plana Republike Slovenije - železniško omrežje, uskladi v skladu s stališčem, sprejetim pod točkama 2.1 in 2.2. Želi kdo besedo? Ugotavljam, da ne. Predlagatelj je odbor. Dajem ta predlog na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo predlog sprejeli.</p>
               <p>Naslednji: 2.11 - kartografski prikaz sprememb in dopolnitev prostorskih sestavin dolgoročnega družbenega plana Republike Slovenije, zasnova cestnega omrežja in kartografski prikaz sprememb in dopolnitev prostorskih sestavin srednjeročnega družbenega plana Republike Slovenije, cestno omrežje, po potrebi uskladiti v skladu s stališčem, sprejetim pod točko 2.6. Želi kdo besedo? Predlagatelj je odbor. Ugotavljam, da ne in dajem ta predlog na glasovanje. Ugotovimo sklepčnost! <stage>(39 prisotnih.)</stage> Ponovno bi vas prosil za pozornost. Na glasovanje dajemo dodatno točko 2.11, ki jo je predlagal Odbor za infrastrukturo in okolje. Prosim, da ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo predlog sprejeli.</p>
               <p>2.12: k točki 2 predloga stališč in sklepov se doda nova 2.12 podtočka, ki s glasi: "V 2. členu predloga odloka se besedilo dopolni, tako da bo nedvoumno opredeljena izvedba večnamenskega pokritja sprejete trase avtoceste Malence-Šentjakob v njenem najbolj naseljenem delu od železniške proge do vključno območja največjega vpliva na KCL Psihiatrično kliniko." Predlagatelj je skupina s prvopodpisanim gospodom dr. Leom Šešerkom. Odbor za infrastrukturo in okolje tega predloga ne podpira in predlaga dodaten sklep. Želi kdo besedo o tem predlogu? Ugotavljam, da ne in ga dajem na glasovanje. Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(18 poslancev.)</stage> Je kdo proti? <stage>(17 poslancev.)</stage></p>
               <p>Ugotavljam, da je bil ta predlog sprejet.</p>
               <p>2.13: k točki 2 predloga stališč in sklepov se doda nova 2.13 podtočka, ki se glasi: "V 2. členu predloga odloka se besedilo dopolni, tako da bo opredeljena izgradnja tripasovne izvedbe obeh tunelov skozi Golovec na sprejeti trasi avtoceste Malence - Šentjakob." Predlagatelj je skupina poslancev s prvopodpisanim gospodom dr. Leom Šešerkom. Odbor za infrastrukturo in okolje tega ne podpira in predlaga dodaten sklep. Želi kdo besedo o tem predlogu? Ugotavljam, da ne in ga dajem na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(6 poslancev.)</stage> Je kdo proti? <stage>(20 poslancev.)</stage></p>
               <p>Ugotavljam, da ta predlog ni bil sprejet.</p>
               <p>2.14: k točki 2 predloga stališč in sklepov se doda nova 2.14 podtočka, ki se glasi: "V 2. členu predloga odloka se besedilo dopolni, tako da bo opredeljena izgradnja tunela odprte gradnje z renaturacijo dolžine 500 m med Verdom in Ravbarkomando na lokaciji, kjer na avtocesti Vrhnika - Postojna prihaja do najbolj številnih kolizij motornih vozil z medvedi, tako da bo možen prehod velikih sesalcev po njihovi naravni poti." Predlagatelj je skupina poslancev s prvopodpisanim dr. Leom Šešerkom. Odbor za infrastrukturo in okolje tega ne podpira in predlaga lastno dodatno stališče in dodaten sklep. Želi kdo besedo? Gospod Zmago Jelinčič ima besedo. Prosim.</p>
            </sp>
            <sp xml:id="SDZ1-Redna-28-1995-02-16.sp109">
               <speaker>ZMAGO JELINČIČ:</speaker>
               <p>Hvala za besedo. Vem, da bodo nekateri gospodje proti, predvsem iz LDS, ki zelo skrbijo za kakšne denarje, da ne gredo v kakšno pametno smer, da bi se na področju okolja in naravovarstvenih področij to zgodilo. Vendar pa mislim, da je zelo smiselno podpreti ta predlog gospoda Šešerka. Morda je v tem trenutku izven konteksta razmišljanja večine ljudi, vendar je ta predlog naravnan za nekaj let naprej. Če danes delamo te zadeve, lahko sprejmemo ta predlog, kajti drugače bomo čez pet, šest let ali mogoče kakšno leto več popravljali zadeve v tej smeri. Vedno pa vemo, da je najdražje kupovati takrat, kadar se kupuje dvakrat. Meni je žal, da že prejšnji predlog ni šel skozi in mislim, da je smiselno, da vsaj tega podpremo.</p>
            </sp>
            <sp xml:id="SDZ1-Redna-28-1995-02-16.sp110">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Jože Lenič.</p>
            </sp>
            <sp xml:id="SDZ1-Redna-28-1995-02-16.sp111">
               <speaker>JOŽE LENIČ:</speaker>
               <p>Gospod podpredsednik, dame in gospodje! To je replika. Vsi veliki so vedno ogroženi. Tako medvedje kot tokrat LDS s strani gospoda Jelinčiča. Ni res, da se mi ne bi zavzemali za te namene. Mi to ves čas podpiramo oziroma smo bili celo skupaj z drugimi protagonisti teh idej. Vendar večina tega ne bo podprla iz popolnoma proceduralnega vzroka, kajti v tem prostorskem planu se ne projektira in ne riše viadukte itd., ampak je prostor za osnovne opredelitve. Bomo pa tovrstne rešitve vsebinsko podprli na pravem mestu in ko bo za to čas. V tem trenutku pa bomo proti. Hvala lepa.</p>
            </sp>
            <sp xml:id="SDZ1-Redna-28-1995-02-16.sp112">
               <speaker>PODPREDSEDNIK DR. LEV KREFT:</speaker>
               <p>Hvala lepa. Izvolite. Gospa Nada Skuk.</p>
            </sp>
            <sp xml:id="SDZ1-Redna-28-1995-02-16.sp113">
               <speaker>NADA SKUK:</speaker>
               <p>Spoštovani! Tudi sama sem se oglasila samo z vprašanjem, ker se zopet navezuje na probleme na našem področju. Ta sklep in ta predlog ne mislite, da je tako nenavaden ali tako, ne vem, kako bi se izrazila. Dejansko se dogaja, da se na našem področju sedaj zbirajo medvedje dobesedno. Nič se ne smejte. Tako pravijo lovci, da prihajajo iz Bosne, ker avtocesta je prva naravna meja oziroma prepreči nadaljnjo pot, ker do avtoceste je strnjen gozd, če tega ne poznate. Naprej pa medvedje ne morejo in dobesedno smo že prebivalci ogroženi, ne pa medvedje, če ne bodo šli še malo na Primorsko.</p>
            </sp>
            <sp xml:id="SDZ1-Redna-28-1995-02-16.sp114">
               <speaker>PODPREDSEDNIK DR. LEV KREFT:</speaker>
               <p>Imate repliko? Gospod Zmago Jelinčič ima repliko. Gospod Avberšek, imate repliko? Torej dve repliki, potem pa gospod Benjamin Henigman.</p>
            </sp>
            <sp xml:id="SDZ1-Redna-28-1995-02-16.sp115">
               <speaker>ZMAGO JELINČIČ:</speaker>
               <p>Ker kaže, da je LDS tako zaščiten kot medvedje, verjetno potem ni seznanjen s problemi na terenu, kajti medvedje so v glavnem v rezervatih. LDS sicer še ni v rezervatu. Strinjam se z gospo Skukovo. Ta zadeva je problematična. Mislim, da je potrebno to zadevo urediti. Konec koncev, ni tako neobičajno, da se medvedje, ne bom rekel avtomobili zaletavajo v medvede, ampak da se medvedje zaletavajo v avtomobile na avtocesti. Po eni strani je to korist, ko prihajajo ti medvedje iz Bosne. V Franciji bi jih z veseljem odkupili. To bo pa verjetno gospod Avberšek kaj povedal. Povezava prodaje medvedov pa LDS-a v Francijo, to si pa sami naredite.</p>
            </sp>
            <sp xml:id="SDZ1-Redna-28-1995-02-16.sp116">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz sem sicer vesel tudi zabavnega dela razprave, vendar bi prosil, da se iz imen poslank in poslancev pa tudi drugih državljank in državljanov ne norčujete. Repliko ima gospod Avberšek.</p>
            </sp>
            <sp xml:id="SDZ1-Redna-28-1995-02-16.sp117">
               <speaker>MAG. FRANC AVBERŠEK:</speaker>
               <p>Hvala lepa. Spoštovani gospod podpredsednik, kolegice in kolegi! Mislim, da gre v tem primeru za veliko bolj resno vprašanje, kot pa v tem trenutku kaže oziroma kot ta razprava poteka. Bil bi zelo zato, da pride do resne razprave in da se o tem pogovorimo, kar je rekel gospod Lenič. Vendar bom podprl to glasovanje oziroma ta amandma zaradi tega, ker bom s tem tudi dokazal, da resno mislim, da se naj nekaj naredi.</p>
               <p>Zadnjič sem na Odboru za infrastrukturo razdelil revijo Lovec, v kateri je posnetek iz Nanosa narejen na cesto proti Čebulovici in se vidi, kaj pomeni taka rana v tem delu notri. Ne gre samo za medvede. Gre tudi za druge vrste divjadi, ki smo ji presekali pot, hočemo ali nočemo. Mislim, da bo še čas, da bomo o tem govorili, da se bomo o tem veliko pogovarjali. Upam, da ne bo seveda to prepozno, takrat, ko se ne bo dalo več pomagati. Danes so še trenutki, ko se to da in seveda takšne umetne prodore drugje po svetu že delajo. Tam, kjer so naredili avtoceste in kjer te stvari poznajo in že imajo izkušnje kaj se da narediti in česa se ne da.</p>
               <p>Dejstvo je, da medved to cesto, ograjo preskoči in gre preko ceste. Nekatere druge vrste pa seveda tega ne morejo in smo preprosto populacijam prekrižali pot, da bi lahko normalno populacija živela skupaj tako kot je bila. Še enkrat rečem, da je to zelo resno vprašanje. Tisto o medvedih, ki prihajajo iz Bosne, tisto je pa malo manj resno. Oprostite, mi smo medveda zaščitili z odlokom Vlade in če je v Sloveniji recimo 300, 350 medvedov in če je bilo z odlokom Vlade preprečeno, da medvede streljajo tako kot so jih prej, približno 50 na leto, jih je pač približno 30 na leto več v Sloveniji. Če je to dve leti, potem jih je pa 60 in seveda jih je več. Več jih je in o tem se bomo verjetno še pogovarjali, pa bomo tudi rekli kaj to pomeni. Nimamo nobenega dokaza, da prihajajo medvedi iz Bosne v Slovenijo. Vsekakor lahko prihajajo, imamo pa seveda dokaz. V tem tednu iščejo naše medvede, ki smo jih označili z radijskimi oddajniki, jih iščejo na Hrvaškem zato, ker so odšli navzdol preko slovenske južne meje. Tako, da mislim, da te zgodbice o teh medvedih, ki bežijo iz Bosne so neresnične. To, da pa z avtocesto sekamo življenjski prostor medvedu, to je pa res in to je resna razprava. Še enkrat rečem, mi se bomo k temu še vračali, čeprav se sedaj večina smeji, še vračali in stvar je veliko bolj resna kot je in jaz bom ta amandma podprl.</p>
            </sp>
            <sp xml:id="SDZ1-Redna-28-1995-02-16.sp118">
               <speaker>PODPREDSEDNIK DR. LEV KREFT:</speaker>
               <p>Repliko ima še gospod Benjamin Henigman. Izvolite! Gospod Maks Sušek.</p>
            </sp>
            <sp xml:id="SDZ1-Redna-28-1995-02-16.sp119">
               <speaker>BENJAMIN HENIGMAN:</speaker>
               <p>Ne bom povedal nobene lovske, ker nisem lovec, je pa res, da je področje Kočevske in Notranjske do Trnovskega gozda in naprej največje strnjeno področje gozda, vsaj v južni Evropi. Avtocesta je to področje presekala na dva kraja. Zato je zelo pomembno z okoljevarstvenega, živalskega vidika, da se omogoči živalim prost prehod. Tako, da je ta predlog v bistvu utemeljen. Kar se pa tiče meddržavnega sodelovanja na medvedjem nivoju med bosanskimi ali hrvaškimi in slovenskimi medvedi je pa dejstvo, oziroma tako se sliši na našem koncu, da se čuti večja navzočnost medvedov. Mogoče tudi zaradi vojne in ropotanja pri naših sosedih. Drugače pa mislim, da bi LDS, ki se zavzema za te mednarodne stike, to morala podpreti. Če drugače ne, tudi zato, da se bodo ribniški medvedje združili s tolminskimi ali pa Školčevimi medvedi. Dosti sem jih slišal na ta račun pri zakonu o Triglavskem narodnem parku. Tako, da bi predlagal, da jim omogočimo to združitev. Hvala lepa.</p>
            </sp>
            <sp xml:id="SDZ1-Redna-28-1995-02-16.sp120">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima še gospod Maks Sušek. Na koncu pa še minister.</p>
            </sp>
            <sp xml:id="SDZ1-Redna-28-1995-02-16.sp121">
               <speaker>MAKS SUŠEK:</speaker>
               <p>Cenjene kolegice in kolegi! Mislim, da imamo tu na razpolago dve rešitvi za isti problem. Prvi predlog je ta, o katerem je sedaj razprava. No ta posega v prostorsko  načrtovanje, objekt je pa že narejen. Kot se spomnim iz razprave na odboru, smo prišli do takega zaključka, da bi bilo bolj smotrno, boljše in hitreje priti do zastavljenega cilja na tak način, da Državni zbor Republike Slovenije predlaga Vladi Republike Slovenije, da ob sanaciji te avtoceste Vrhnika - Postojna zagotovi te prehode. Tu gre za konkretno zadevo, ki jo nalagamo Vladi in bomo prišli prej do cilja, recimo, kot pa samo z neko zahtevo načrtovanja na objektu, ki je praktično že v funkciji, ki jo je bilo treba že tako sanirati. Tako, da ne gre. Iz razprave lahko vidimo, da smo vsi za okoljetvorno rešitev, predvsem še letos, ko smo v letu svetovnega varstva okolja, da je to prava gesta, da rešimo to zadevo in še enkrat predlagam, da sprejmemo dejansko to rešitev, da Vladi naložimo, da pristopi k sanaciji tega problema čimprej in bomo hitreje prišli do cilja.</p>
            </sp>
            <sp xml:id="SDZ1-Redna-28-1995-02-16.sp122">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima še gospod minister, izvolite!</p>
            </sp>
            <sp xml:id="SDZ1-Redna-28-1995-02-16.sp123">
               <speaker>DR. PAVLE GANTAR:</speaker>
               <p>Seveda, spoštovani poslanke in poslanci, se ne bom spuščal v razpravo o poreklu medvedov, ker je po zakonu o varstvu okolja tako in tako medved, ki pride v Slovenijo, že po naravi takoj slovenski državljan. Ne vem sicer, kaj se zgodi, ko gre stran, ko gre ven, ali je še naš ali ni, ampak to bomo prepustili mednarodnim in drugim zadevam. Rad bi povedal to, da tega 2.14 ne moremo podpreti iz preprostega razloga, ker določa zadeve, ki so lahko takšne, lahko pa niso takšne. Vas bi opozoril na dokument, kjer imate na strani 5., levo zgoraj alineo, ki velja za vse te zadeve, ki jih delamo in sicer, da mora ohraniti, se pravi načrtovanje cest, ohraniti oziroma omogočiti prehodnost prostora za divje živali. To je univerzalno pravilo, ki ga je treba upoštevati pri tem. Medtem ko ta zadeva, kakor je tu, ne sodi v dokument, kot je prostorski plan. V tem trenutku pripravljajo študije prehodnosti za prosto živeče živali in se bo pri lokacijski obdelavi to seveda še kako upoštevalo. Potrebno pa je tudi vendarle upoštevati dejstvo, da je sedaj segment varovanje narave tudi pri nas in da bo zadeva še toliko lažja. Pač pa bi seveda predlagal, da se ob tem, potem, ko bomo sprejeli ali boste sprejeli ta dokument s sklepi v prvi obravnavi, da se sprejme drugi dodatni sklep, vendar ne v kontekstu prostorskega plana. Dodatni sklep, ki narekuje vprašanje sanacije, to je primer sanacije obstoječe avtoceste. V tem dokumentu pa ne moremo predlagati takšnega sklepa. Hvala.</p>
            </sp>
            <sp xml:id="SDZ1-Redna-28-1995-02-16.sp124">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in dajem ta predlog sklepa na glasovanje. Ugotovimo sklepčnost! <stage>(49 prisotnih.)</stage></p>
               <p>Kdo je za? <stage>(27 poslancev.)</stage> Je kdo proti? <stage>(11 poslancev.)</stage></p>
               <p>Ugotavljam, da smo ta predlog sklepa sprejeli.</p>
               <p>2.15 - k predlogu stališč in sklepov se doda nova točka, ki se glasi: v drugem členu predloga odloka se uvodno besedilo 8. točke dopolni, tako da se usmeritve in pogoji za načrtovanje upoštevajo tudi pri rekonstrukcijah in mordernizacijah obstoječih prometnih povezav. Predlagatelj je odbor. Želi kdo besedo? Ugotavljam, da ne in dajem ta predlog na glasovanje. Ugotovimo sklepčnost! <stage>(45 prisotnih.)</stage> Ponovno vas prosim za pozornost in hkrati, da ugotovimo sklepčnost. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(Nihče.)</stage></p>
               <p>Ugotavljam, da smo ta sklep sprejeli.</p>
               <p>2.16 - predlagatelj naj pri pripravi odloka za drugo branje doda 3.a člen v naslednjo vsebino: "Ne glede na določbo sedmega odstavka prejšnjega člena ostaja do sprejetja nacionalnih programov razvoja avtocest in drugih državnih cest v veljavi karta številka 3 - prometno omrežje, omrežje zvez in manj razvita območja iz kartografskega dela srednjeročnega plana v delu, ki se nanaša na gradnjo obvoznic naselij in rekonstrukcije magistralnih cest. Karta iz prejšnjega odstavka se dopolni z izgradnjo obvoznice Kostanjevica z rekonstrukcijo magistrale ceste od Ljubljane do Črnuč, do Domžal ter za gradnjo cest po programu zelena meja." Predlagatelj poslanec Franc Černelič. Želi kdo besedo o tem predlogu? Gospod Žaro Pregelj, izvolite.</p>
            </sp>
            <sp xml:id="SDZ1-Redna-28-1995-02-16.sp125">
               <speaker>ŽARKO PREGELJ:</speaker>
               <p>Spoštovani! Predlog je podan. Gre za karto, ki je sedaj v obrazložitvah. Ta karta nima drugih osnov kot te, da pojasnjuje. V glavnem, to ni karta, ki je bila pripravljena, da bi jo lahko kot takšno sprejemali, je zgolj orientacijska in tudi ni del sedaj veljavnega plana. Odbor je dobil to malo prepozno, da bi se lahko opredelil. Dejstvo je, da bi s tem verjetno naredili celoten program zelo nepregleden in verjetno je to problematika, ki je primerna za naslednjo fazo, ko se bo obravnavalo regionalne ceste. Hvala.</p>
            </sp>
            <sp xml:id="SDZ1-Redna-28-1995-02-16.sp126">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Prosim, gospod Franc Černelič,  izvolite.</p>
            </sp>
            <sp xml:id="SDZ1-Redna-28-1995-02-16.sp127">
               <speaker>FRANC ČERNELIČ:</speaker>
               <p>Hvala lepa. S tem sem želel samo opozoriti na to, da je seveda načrtovanih kar nekaj obvoznic različnih mest po Sloveniji, da je kar nekaj rekonstrukcij, za katere mora biti jasno, da se nadaljujejo, torej rekonstrukcije, magistralnih cest, da se že skoraj 18 let načrtuje obvoznica Kostanjevica na Krki - se vleče iz leta v leto, da je vprašanje teh cest, ki so tu. Zato menim, da bi bilo prav, da sprejmemo ta sklep, da potem kasneje eventualno tudi predlagatelj naredi ustrezno spremembo, tako da bo zadeva stala. Če ne bo sprejet takle sklep, menim, da potem skoraj ni možnosti za uvrstitev oziroma nadaljevanje teh del. Bi pa prosil za tolmačenje. Hvala lepa.</p>
            </sp>
            <sp xml:id="SDZ1-Redna-28-1995-02-16.sp128">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod minister, še vedno dr. Pavel Gantar.</p>
            </sp>
            <sp xml:id="SDZ1-Redna-28-1995-02-16.sp129">
               <speaker>DR. PAVLE GANTAR:</speaker>
               <p>Hvala lepa. K temu, kar je rekel predsednik Odbora za infrastrukturo bi povedal sedaj, da že imamo  takšen sklep, ki je takšen tekst, kot ga je gospod Černelič zahteval že v tekstu in sicer, če pogledamo na stran štiri, sedem, drugi odstavek, se namesti: "Pri izgradnji avtocest in hitrih cest se obstoječe magistralne ceste, ki potekajo vzporedno z njimi, razporedijo kot regionalne ceste. Obvozne ceste mimo   naselij bo možno izjemoma graditi tam, kjer bo predhodno preverjeno, da ni možno," in tako naprej. Sami poglejte tekst, da ne bom v celoti bral. Skratka, namesto tega, kar vi predlagate, konkretno obvoznico, mi predlagamo kriterije po katerih je možno graditi in po predhodni preveritvi obvozne ceste. In to je dosti boljše, dosti bolj tudi fleksibilno, kajti če sedaj začnemo z licitiranjem, potem je točno tako kot je bilo rečeno. Prvič, to ne sodi tu notri, drugič pa dejansko lahko katero, ki je prav tako pomembna, izpustimo in imamo potem težave pri opredeljevanju. Tako, da mislimo, da je to ustrezno rešeno in naše mnenje je takšno, vaš amandma pač ni potreben. Hvala.</p>
            </sp>
            <sp xml:id="SDZ1-Redna-28-1995-02-16.sp130">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam da ne in dajem ta predlog na glasovanje Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(13 poslancev.)</stage> Je kdo proti? <stage>(22 poslancev.)</stage></p>
               <p>Ugotavljam, da predlog ni bil sprejet. Hvala lepa.</p>
               <p>Naslednji vloženi amandma gospe Nade Skuk mislim, da je bil nadomeščen z naslednjim predlogom dodatnega sklepa. Gre namreč za amandma, ki govori o regionalnih cestah, ki pa niso predmet tega akta. Je tako, dobro. To se pravi dalje: "Predlagatelj odloka naj pri pripravi predloga odloka za drugo obravnavo upošteva mnenje Sekretariata Državnega zbora za zakonodajo in pravne zadeve." Predlagatelj je Odbor za infrastrukturo in okolje. Želi kdo besedo? Ugotavljam, da ne in dajem ta predlog na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(42 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta predlog sklepa sprejeli.</p>
               <p>In pod točko 4: "Predlagatelj naj pripravi predlog Odloka o spremembah in dopolnitvah dolgoročnega in srednjeročnega družbenega plana Republike Slovenije za drugo obravnavo tako, da bo omogočena razprava na 31. seji Državnega zbora." To je sprememba, ki izhaja iz poteka te seje glede prenosa iz marčevske na 31. sejo. Želi kdo besedo o tem predlogu sklepa? Ugotavljam, da nihče in ga dajem na glasovanje. Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da smo ta sklep sprejeli</p>
               <p>Prehajam na glasovanje o tistih dodatnih sklepih, ki niso del stališč in sklepov. Odbor za infrastrukturo in okolje predlaga Državnemu zboru Republike Slovenije, da sprejme naslednji sklep: "Državni zbor Republike Slovenije nalaga Vladi Republike Slovenije, da v skladu s četrto alineo, 45.a člena zakona o dopolnitvah zakona o urejanju naselij in drugih posegov v prostor, Uradni list Republike Slovenije št. 71/93, predloži v obravnavo lokacijski načrt za vzhodno obvoznico od Malenc do Šentjakoba in del severne obvozne ceste od Tomačevega do Zadobrove v Ljubljani, Uradni list Republike Slovenije št. 27/94." Želi kdo besedo o tem predlogu sklepa? Gospod Žarko Pregelj, izvolite.</p>
            </sp>
            <sp xml:id="SDZ1-Redna-28-1995-02-16.sp131">
               <speaker>ŽARKO PREGELJ:</speaker>
               <p>Spoštovani! Odbor je pripravil dodaten sklep, v bistvu kot odziv na vsa dodatna stališča, ki jih je zavrnil in pripisal, da predlaga dodaten sklep. Gre za materijo, ki smo jo deloma sprejeli, deloma zavrnili v stališčih in gre za materijo, ki jo ureja lokacijski načrt za odsek avtocestne oziroma vzhodne obvoznice od Ljubljane, Malenc, do Šentjakoba, oziroma tudi severne obvozne ceste. Gre za nekaj spornih zadev v zvezi s prekinitvijo avtoceste ob Psihiatrični kliniki skozi vas Studenec, potem je tukaj tudi problematična izgradnja krožnega križišča. Glede na to, da se to rešuje v lokacijskem načrtu, je na podlagi zakona o urejanju naselij in vseh drugih posegov v prostor, to je tista sprememba tega zakona, ki ga imenujemo popularno hitri postopki, pač pravilno, da bi ta lokacijski načrt obravnaval odbor. Tega, žal, Vlada do zdaj ni naredila, se pa ravno pri teh problemih, ki niso bili obravnavani, gradnja tega odseka ustavlja in zaradi tega zamuja izgradnja vzhodne obvoznice že za eno leto. Tako da je prav, da to pride v Državni zbor, da se tudi na tem nivoju te zadeve dogovorijo in uspe najti ustrezna rešitev, kajti očitno tako kot se zdaj urejajo zadeve, ne bo tako hitro prišlo do sprejemljive rešitve za vse prizadete.</p>
               <p>Zato je prav, da se Vlada drži zakonodaje in da jo zbor še enkrat spomni, naj svoje dolžnosti opravlja korektno.</p>
            </sp>
            <sp xml:id="SDZ1-Redna-28-1995-02-16.sp132">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima gospod Janez Jančar.</p>
            </sp>
            <sp xml:id="SDZ1-Redna-28-1995-02-16.sp133">
               <speaker>JANEZ JANČAR:</speaker>
               <p>Hvala. Nasprotujem predlaganemu sklepu, ker mislim, da je vaš namen, gospod Pregelj, bistveno drugačen, ker boste s tem, ko boste te stvari ponovno začeli odpirati, to gradnjo zavlekli še za naslednjih pet oziroma deset let. Glasoval bom pa proti. Hvala.</p>
            </sp>
            <sp xml:id="SDZ1-Redna-28-1995-02-16.sp134">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Žaro Pregelj.</p>
            </sp>
            <sp xml:id="SDZ1-Redna-28-1995-02-16.sp135">
               <speaker>ŽARKO PREGELJ:</speaker>
               <p>Gospod Jančar, repliciram vam, to je zakonska obveza. Če pa menite, da je prav, da Vlada ne izpolnjuje zakonskih obvez, potem glasujte proti dodatnemu sklepu. Je pa danes Državni zbor to vsebino že izglasoval, ampak na napačnem mestu - v okviru prostorskega plana, namesto tako kot zakon tukaj predvideva. Da se tam zapleta, so dejstva in jaz pri tistih zadevah nimam čisto nič.</p>
            </sp>
            <sp xml:id="SDZ1-Redna-28-1995-02-16.sp136">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Izvolite, gospod minister.</p>
            </sp>
            <sp xml:id="SDZ1-Redna-28-1995-02-16.sp137">
               <speaker>DR. PAVLE GANTAR:</speaker>
               <p>Vlada misli, da izpolnjuje svoje zakonske obveznosti. Mislim, da za takšen sklep ni pravne podlage. O tem govori tudi razsodba Ustavnega sodišča, ki je v zvezi z organizacijskim načrtom razsodilo, da sta bila postopek in procedura korektna in sprejeta.</p>
               <p>Rad bi povedal, da je bil dan osnutek lokacijskega načrta v začetku septembra in se zaključil oktobra 1993. Zakon o spremembah in dopolnitvah zakona o urejanju naselij in drugih posegih v prostor, 45.a člen, pa je bil sprejet konec decembra, razveljavljen v januarju. V tem smislu ni nobenih dilem o tem, kakšne so procedure. Mislim, da je tu dejansko nesporazum, ki nima nobene zveze s samim dokumentom, kar je jasno, ker je tudi dodaten sklep in drugič, zapletov teh vrst ni. V kolikor so zapleti pri tej cesti, je vprašanje, ali bodo uspeli pridobiti vsa zemljišča, tako kot je potrebno zaradi denacionalizacije in drugih zadev, ampak niso nič povezani s tem.</p>
            </sp>
            <sp xml:id="SDZ1-Redna-28-1995-02-16.sp138">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Ugotavljam, da nihče in dajem ta predlog na glasovanje. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(29 poslancev.)</stage></p>
               <p>Ugotavljam, da ta predlog ni bil sprejet.</p>
               <p>Naslednji predlog smo sprejeli že na drugem mestu. Mislim, da o njem ni potrebno glasovati, gospod Žaro Pregelj, ker smo ga v nekem razširjenem besedilu že sprejeli. Dobro. Mislim, ne morete umakniti v imenu odbora, ampak mislim, da je brezpredmeten.</p>
               <p>Naslednji predlog sklepa, ki ga nimate v pregledu, je oddal gospod Jože Lenič in ga potem umaknil.</p>
               <p>Dalje gospa Nada Skuk predlaga naslednja dva dodatna sklepa. Prvi: "Vlada naj takoj pristopi k reševanju najnujnejših posegov glede cestnih povezav na problematičnih področjih, predvsem ob južni meji s Hrvaško, da omogoči prebivalcem z ogroženih in strateško pomembnih področjih povezavo in dostop do lokalnih in regijskih središč ter povezavo z glavnimi prometnimi žilami, po možnosti v okviru že obstoječih programov za razvoj manj razvitih področij." Želi kdo besedo o tem predlogu sklepa? Ugotavljam da ne in ga dajem na glasovanje. Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo predlog sprejeli.</p>
               <p>Naslednji predlog gospe Nade Skuk je: "Vsi predlogi cestnih povezav, ki se nanašajo na ceste, ki so nižjega ranga od navedenih v odloku in prekatogorizacije le-teh, naj se proučijo in upoštevajo v novem predlogu prostorskega plana Republike Slovenije". Želi kdo besedo o tem predlogu? Ugotavljam, da ne in ga dajem na glasovanje. Ugotovimo sklepčnost! <stage>(54 prisotnih.)</stage></p>
               <p>Kdo je za? <stage>(41 poslancev.)</stage> Je kdo proti? <stage>(2 poslanca.)</stage></p>
               <p>Ugotavljam, da smo ta predlog sklepa sprejeli.</p>
               <p>Gospod dr. Janko Predan, mislim, da je bil že, ni potrebno o tem glasovati.</p>
               <p>S tem smo zaključili glasovanje o stališčih in sklepih, določili tudi rok za pripravo naslednje obravnave in zato lahko zaključim 29. točko dnevnega reda. Hvala lepa.</p>
               <p>Prehajam oziroma se vračam k <title>11. TOČKI DNEVNEGA REDA</title>, pri kateri smo prejeli gradivo, ki sem ga omenil že prej, preden smo glasovali o obratnem vrstnem redu obravnave teh točk. Sedaj smo pri tem, da na osnovi gradiva za uskladitev, ki smo ga prejeli od Vlade, vprašamo najprej, ali želi besedo predstavnik Vlade? Bomo počakali, da pride, je v prostoru Državnega zbora in prihaja, kot pravijo planinci.</p>
               <p>Imamo pa popravek gradiva, ki ga je dala Vlada, na tega bi rad opozoril, amandma k 104. členu na 6 strani. Gre resnično za redakcijo, verjetno za pretipkavanje. Amandma k 104. členu, imate ga na 6 strani: besedilo za vejico, "o kateri je bila posebna taksa vplačana" se nadomesti z novim, "kjer se uporablja igralni avtomat", pravilno se mora glasiti: k 106. členu. Gre za napako v številki in prosim, da to napako popravite in jo upoštevate. Gre za strojepisno napako.</p>
               <p>Sprašujem predstavnika Sekretariata za zakonodajo in pravne zadeve, če želi besedo? <stage>(Ne.)</stage> Iz tega sklepam, da nima pripomb. Želi besedo predstavnik Odbora za finance in kreditno-monetarno politiko kot matičnega delovnega telesa? <stage>(Ne.)</stage> Želijo besedo predstavniki poslanskih skupin? Ugotavljam da ne in dajem besedo poslankam in poslancem. Želi kdo besedo? Ugotavljam, da prav tako ne. Se opravičujem, gospa Danica Simšič in gospod Benjamin Henigman.</p>
            </sp>
            <sp xml:id="SDZ1-Redna-28-1995-02-16.sp139">
               <speaker>DANICA SIMŠIČ:</speaker>
               <p>Hvala za besedo. Dotaknila bi se uskladitvenih amandmajev k 46., 47. in 48. členu. Mislim, da je v 46. zadeva nesporna in lepo samo jasno razdeli invalidske in humanitarne na eni strani in na drugi športne organizacije. Postavljam pa vprašanje k 47. členu, kjer Vlada predlaga, da se črta besedilo "ter druga namenska sredstva", in podobno tudi v 48. z obrazložitvijo, da se zakon nanaša le na igre na srečo in da zato ne more razporejati drugih namenskih sredstev, da takšna rešitev ne izključuje možnosti katerihkoli nakazil na račun fondacije. V zvezi s tem sprašujem. Ali ta rešitev Vlade, v kakršnemkoli primeru onemogoča realizacijo 19. člena? V 19. členu je namreč natančno napisano, da od občasnih iger na srečo, da se 5% vplačuje v fondacijo za športne namene in 5% v fonacijo za humanitarne in invalidske organizacije. Samo to me zanima, jasen odgovor, ali črtanje teh namenskih sredstev onemogoča izpolnjevanje 19. člena, če ne, seveda nimam nobenih pripomb. Hvala.</p>
            </sp>
            <sp xml:id="SDZ1-Redna-28-1995-02-16.sp140">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima še gospod Benjamin Henigman. Izvolite.</p>
            </sp>
            <sp xml:id="SDZ1-Redna-28-1995-02-16.sp141">
               <speaker>BENJAMIN HENIGMAN:</speaker>
               <p>Hvala za besedo. Spoštovani! Predlog oziroma uskladitveni amandma smo dobili na mizo pred kakšno uro, vmes pa je bilo še nekaj časa za kosilo. V tem času, glede na to, da sem sodeloval pri prejšnji točki dnevnega reda, nisem imel možnosti proučiti tega uskladitvenega amandmaja s tistega vidika, kot smo se pogovarjali oziroma sprejeli določene sklepe na Komisiji za lastninsko preoblikovanje podjetij, ki je na svoji zadnji seji posvetila eno točko dnevnega reda temu vprašanju. Nedvoumno je izhajalo iz sklepa komisije, da komisija podpira prvotni 54. člen, govorim seveda glede uskladitve, glede lastništva oziroma, kako interpetiramo zakon o igrah na srečo kot krovni zakon nasproti posebnim zakonom, ki so v proceduri v Državnem zboru, kjer se bo definiralo lastništvo igralnic, tako za nazaj kot, za moje pojme, tudi za naprej. Zato predlagam, da predsedujoči dovoli, da se s tem gradivom bolje seznanim in da svoje verjetno povesta tudi sekretariat in Komisija za lastninsko preoblikovanje podjetij. Verjetno pa bi moral svoje povedati tudi Odbor za finance. Zdi se mi, da je to odločanje o tako ključni stvari, kateri smo namenili veliko časa, kot zadnja točka oziroma čisto na koncu zasedanja današnje seje, pet minut do pol treh, na hitro, prehitro oziroma, da se ne bomo mogli tako odločiti kot bi se po času, ki ga potrebujemo. Hvala lepa.</p>
            </sp>
            <sp xml:id="SDZ1-Redna-28-1995-02-16.sp142">
               <speaker>PODPREDSEDNIK DR. LEV KREFT:</speaker>
               <p>Hvala lepa. Opozoril bi gospod Henigma, da Komisija za lastninsko preoblikovanje podjetij v postopku usklajevanja nima nobenih pristojnosti v skladu z našim poslovnikom, ker je predlagatelj tega uskladitvenega amandmaja Vlada, in v tem postopku delamo tako, da predlog, bodisi sprejmemo, bodosi zavrnemo. Drugi kvalificirani predlagatelj pa je samo še matično delovno telo, to pa je Odbor za finance in kreditno monetarno politiko, ki pa seveda v tem primeru ni predlagal amandmana, ker smo terjali od Vlade, da ga predloži. Gre za uskladitveni postopek, ne pa za novo odpiranje tematike. Besedo je želel gospod Ivo Hvalica. Izvolite. Gospod Ivo Hvalica je bil prej, potem pa še gospod Rejc.</p>
            </sp>
            <sp xml:id="SDZ1-Redna-28-1995-02-16.sp143">
               <speaker>IVO HVALICA:</speaker>
               <p>Hvala lepa. Spoštovani! Nimam besed, s katerim bi opisal zgražanje nad tem, kar čutim ob pogledu na ta tako imenovani uskladitveni amandma. To ni nikakršni uskladitveni amandma. Uskladitveni amandma bi bil, če bi ta predlog tega amandmaja, govorim o 54., sedaj 56. členu, če bi povzel del enega in drugega amandmaja, ki sta si bila nasprotujoča. Malo aritmetično bi temu rekel a + b polovic ni a. Tudi ni samo b, ampak je a polovic + b polovic. Očitno to za našo Vlado ne drži, ampak grem na nekaj drugega. Navsezadnje, če pomislim, kaj se je dogajalo zadnje dni, potem ugotovim, da sem bil naiven, ker sem verjel v ljudi in ker sem pričakoval, da bo to a polovic + b polovic. V ponedeljek sem se nekajkrat pogovarjal po telefonu z gospodom Jaševičem in tukaj ga sedaj javno obtožujem, da mi je lagal in da me je zavajal, kar ni dostojno za državnega sekretarja. To ni dostojno.</p>
               <p>Še nekaj bi rekel. Nedvoumno smo v preiskovalni komisiji ugotovili, da je bil eden izmed funkcionarjev finančnega ministrstva v preteklosti podkupljen. To je bil gospod - ne vem, če si zasluži to ime, gospod namreč - Zvonko Draksler. Očitno ni bil samo on. Očitno ni bil samo on. Drugače si jaz te stvari ne morem predstavljati. Tudi danes je ta uskladitveni amandma, tako ga Vlada tu imenuje,  prikazan tako, da sem prepričan, da - ker zopet ni čistopisa, jasno - ampak črta se to, dodaja se ta beseda itd., ampak naj vam povem, kaj pomeni na strani 3 točka 3. Črta se osmi, deveti in deseti odstavek. Pika in amen. To je črtanje mojega amandmaja. Ali ni bil ta amandma zakonito sprejet v tem Državnem zboru? Zdaj se pa preprosto z enim kratkim stavkom, črta se. Seveda se ne črtajo sami, ampak črtamo, bi morali reči. Črtamo tisti, ki imamo interes, črtamo osmi, deveti in deseti odstavek. Črta se, sam se ne more črtati. Tako so stvari. Izgubil sem zaupanje v ljudi. Do danes sem verjel tudi v ministra Gasparija. Od danes naprej mu ne verjamem več in ga pozivam javno, če ima kaj dostojanstva, da odstopi. Hvala lepa.</p>
            </sp>
            <sp xml:id="SDZ1-Redna-28-1995-02-16.sp144">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Izidor Rejc, za njim se je javila še gospa Breda Pečan. Se opravičujem, gospod Rejc, gospa Breda Pečan ima repliko.</p>
            </sp>
            <sp xml:id="SDZ1-Redna-28-1995-02-16.sp145">
               <speaker>BREDA PEČAN:</speaker>
               <p>Hvala lepa. Replicirala bi gospodu Hvalici in sicer takole. Samo sodišče lahko ugotovi, da je bila neka oseba podkupljena in samo sodišče jo lahko neizpodbitno za to obsodi. Gospoda Hvalica pa bi rada izzvala, da enkrat namesto za tem govorniškem odrom, kjer ima absolutno imuniteto, te besede, kot jih je ponavljal včeraj in kot jih govori danes, pove v javnosti, tako da ga ta oder, ta dvorana ne bo varovala z imuniteto in da bo dal možnost tistim, ki jih neosnovano žali, tudi, da se lahko branijo. Hvala.</p>
            </sp>
            <sp xml:id="SDZ1-Redna-28-1995-02-16.sp146">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Izidor Rejc.</p>
            </sp>
            <sp xml:id="SDZ1-Redna-28-1995-02-16.sp147">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Govorim kot predsednik Komisije za spremljanje in nadzor lastninskega preoblikovanja družbene lastnine. Ta uskladitveni amandma, bi jaz dejal, da je izločitveni, ne uskladitveni, ker menim, da je to tipična tematika za delo in področje naše komisije. Mi smo to že zadnjič povedali, ko smo obravnavali zakon in tudi sklep Državnega zbora na koncu prve obravnave je bil nedvoumen in je povedal, da se lastninska problematika izloči iz zakona o igrah na srečo in posebej obdela. Sami vemo, da sta v postopku dva zakona, in sicer zakon o lastninjenju pravnih oseb, ki se ukvarjajo s posebnimi igrami na srečo in s tistimi, ki se ukvarjajo z loterijo oziroma z Loterijo Slovenije. Med tem smo sprejeli zakon o začasni prepovedi lastninskega preoblikovanja podjetij, ki se ukvarjajo s posebnimi igrami na srečo. In ker je to tisto, kar smo tudi zadnjič vztrajali, smo tudi mi na zadnji seji pred dvema dnevoma obravnavali problematiko lastninskega preoblikovanja oziroma lastninjenja, ki se je kar naenkrat znašla na osnovi amandmaja Vlade in nekaterih drugih v zakonu o igrah na srečo. Temu bi rekel tako, da tisto, kar je rekla Vlada, ko je v petek nenadoma, in seveda ne dovolj zgodaj, prišlo obvestilo, da umika lastninski amandma na to temo tega zakona, da to v bistvu ni bilo res. S te strani se gotovo Vlada ni držala besede in je v bistvu ta uskladitveni amandma, ki je pred nami, zagotavlja in določa, da imajo lahko zaposleni, bivši zaposleni v lasti do 10% družbene lastnine.</p>
               <p>S tega mesta mi ne ostane drugega kot to, da proceduralno pozovem predsednika Državnega zbora, da nam, kot matičnemu delovnemu telesu, komisiji, dodeli del tega zakona, ki se nanaša na lastninjenje. Mi smo tudi imeli sejo pred dvema dnevoma in dali v parlament, seveda se vodstvu parlamenta ni zdelo potrebno, da razmnoži, vendar, mi smo dali uskladitveni amandma, ki se glasi tako kot se glasi tekst, ki je šel v tretjo obravnavo, ne brez amandmaja, in samo to je lahko uskladitveni amandma. Se pravi, ne rešuje in se ne zajeda v lastninsko preoblikovanje. Imam samo to možnost, da v bistvu predlagam, da Državni zbor sprejme sklep, da, ali on pozove ali pa predsednik Državnega zbora, ko prejme ta poziv, dodeli komisiji matičnost, ker je samo matično delovno telo oziroma samo predlagatelj sta tista, ki lahko dasta uskladitvene amandmaje, da mi pridemo potem do svoje besede. To je edina varianta. Vse drugo pa, kakorkoli boste in bomo razlagali, bomo razumeli, da so si drugi ali pa drugo telo prisvojilo temo in področje, ki ga naša komisija pokriva. V poslovniku nedvomno piše, da je praviloma eno matično delovno telo, vendar je odvisno od obstoječe teme, in ker je že pred tem bil sklep Državnega zbora, da to ni tema tega zakona, potem imam vso pravico, da zahtevam, da se ta zadeva razreši, da predsednik Državnega zbora odloči o tem, da smo mi matično delovno telo in da potem predlagamo uskladitveni amandma, ki smo ga že napisali in predlagali, ni pa prišel med vas. Hvala.</p>
            </sp>
            <sp xml:id="SDZ1-Redna-28-1995-02-16.sp148">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz vam moram, žal, povedati, da tega predloga ne morem dati na glasovanje iz cele vrste razlogov. Glavni je pa ta, da bi ta predlog pomenil, da končamo postopek tega zakona, zavrnemo zakon in ponovno dodelimo zakon drugemu matičnemu delovnemu telesu. Ves postopek je potekal pod enim matičnim delovnim telesom in v postopku usklajevanja, ki je že po opravljeni tretji fazi, seveda ni mogoče začenjati postopka na novo. Poleg tega pa gre v tem postopku usklajevanja za postopek, v katerem Vlada ali matično delovno telo predlagata uskladitveni amandma na osnovi opozorila sekretariata. Edini, ki bi se še lahko tu ustno izjasnil, je samo sekretariat, ki bi povedal, ali je uskladitveni amandma res uskladitveni ali ni. Vemo, da je možnih več različnih smeri usklajevanja. Tu gre samo za to, če to smer, ki je tu predlagana,</p>
               <p>zavračamo, jo bomo pač kot Državni zbor zavrnili. Možno je za to govornico v razpravi povedati vse v prid za in v prid proti. Mislim pa, da je popolnoma jasno, da ena redkih pristojnosti, ki je dejansko pristojnost predsednika tega Državnega zbora, je matičnost delovnega telesa in edina sprememba, ki bi jo lahko predsednik Državnega zbora naredil, bi bila seveda ta, da se on sam odloči, brez našega glasovanja, ker mu ta pristojnost izvorno pripada, spremeni matičnost. Žal pa kljub temu, da morebiti gospod Jožef Školč to želi, mu tega ne moremo naložiti ob koncu, ko gre že za usklajevanje obravnave, morali bi mu to naložiti seveda v eni od faz postopka, kjer bi lahko tudi spremenili matičnost ali uvedli celo somatičnost, čeprav ne vem, če je po našem poslovniku somatičnost možna, ne moremo pa sedaj v postopku usklajevanja spreminjati stvari, kot so bile zastavljene že v začetku. Želi še kdo besedo? Prosim. Gospod Izidor Rejc, izvolite.</p>
            </sp>
            <sp xml:id="SDZ1-Redna-28-1995-02-16.sp149">
               <speaker>IZIDOR REJC:</speaker>
               <p>Spoštovani predsednik, gospe in gospodje! Mislim, da je normalno na tem ljubem svetu, da si človek pri velikem delu noče naložiti še dodatno delo. Vendar, ker se je takšen amandma pojavil po tretji obravnavi, se pravi, ko je bil tekst že čist in je potem Vlada dala amandma na predlagani tekst za tretjo obravnavo, potem še nekateri drugi poslanci, se je pojavila potreba, da se v to stvar vključimo. To je tisto, ko se je pač spremenila vsebina in namen tega zakona. Da pa ta matičnost ne more biti samo od enega, pa dokazujem tudi z zakonom o gospodarskih javnih službah, kjer smo bili v nekem trenutku tudi mi določeni, ker mi spremljamo nadzor lastninskega preoblikovanja, da smo v tistem delu, kjer gre za lastninjenje, to se je še vedno dogajalo, smo matično delovno telo. Hvala.</p>
            </sp>
            <sp xml:id="SDZ1-Redna-28-1995-02-16.sp150">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Žaro Pregelj, izvolite.</p>
            </sp>
            <sp xml:id="SDZ1-Redna-28-1995-02-16.sp151">
               <speaker>ŽARKO PREGELJ:</speaker>
               <p>Spoštovani! Proceduralno lahko zadevo obračamo tako ali drugače, rešitve tam ni. Rešitev je zgolj v vsebinski korektnosti obravnave tega zakona. Zavedati se moramo, kot je že predsednik Komisije za nadzor lastninskega preoblikovanja gospod Rejc pred menoj povedal, zavedati se moramo, da se je v tem zakonu v tretji obravnavi zgodilo nekaj, kar se v bistvu ne bi smelo zgoditi. Jasno, da je to pač posledica našega luknjastega poslovnika. Toda zgodilo se je, da se je v tretji obravnavi začela popolnoma nova obravnava, ki je bistvo zakona obrnila na glavo, ki je spremenila celoten koncept. Dejstvo je, da je posegla na področje drugega zakona, za katerega je matično telo Komisija za nadzor lastninskega preoblikovanja. Če pa gremo nekoliko bolj naprej ugotovimo, da je tudi ta uskladitveni amandma v resnici tako - jasno, kot ustreza sicer predlagatelju - toda narejen je na način, ki ni ravno zgleden za pripravo takšnega amandmaja v četrti fazi. Ta amandma je v bistvu konglomerat, niti jih nisem preštel, velikega števila manjših amandmajev in vsaj polovica od njih je čisto redakcijskega značaja. Četrta faza ni faza za redakcijske popravke, za to je namenjena tretja obravnava. Če Vlada takrat tega ni počela oziroma tudi verjetno ni mogla, ker so bili v tretji obravnavi sprejeti amandmaji, ki so bili tako ali drugače lahko tudi redakcijsko sporni, sedaj, v četrti obravnavi, to ni prav primer. Če gre zgolj za čisto redakcijo, naj to naredi sekretariat. Toda, sekretariat je dal takšen čistopis kot ga je dal in to pomeni, da je v redu, da niso več potrebni nobeni popravki, kajti za temi lepotnimi popravki se marsikje skriva globoka vsebina.</p>
               <p>V bistvenem delu tega amandmaja, to je v spremembi 56. člena, pa je najbolj zanimiva obrazložitev. Tam se govori, da takšna rešitev, da bi bil Casino Slovenija javno podjetje, da to ni v skladu z zakonom o gospodarskih javnih službah, in da zato pač to ne more biti. Zakaj bi moral biti v skladu? Saj gre za samostojen zakon za samostojno področje. Nikjer ni zapisano, da ne sme biti javno podjetje tudi nekaj, kar ni čista gospodarska služba, kot jo obravnava zakon o gospodarskih javnih službah. Dejansko gre tukaj za dokazovanje z nelogičnimi mislimi in to je običajno instrument tistega, ki hoče zakriti nekaj drugega.</p>
               <p>Mi vse to lepo razumemo, toda menimo, da je glasovanje o takšnem amandmaju, ki dejansko spremeni polovico zakona, podobno tistemu glasovanju pred enim letom; še bolj očitno pa pred dvemi leti, ko smo sprejemali proračun in smo z enim takšnim usklajevalnim amandmajem dobesedno podrli vse tisto, kar je zbor odločal nekaj mesecev, na koncu intenzivno teden dni. Enako se bo zgodilo tukaj. To je dobesedno, v kolikor zbor to sprejme, norčevanje iz samega sebe. Dobesedno norčevanje iz samega sebe. Na ta način ne bomo nikoli prišli do postopka, ki bo omogočal sprejemanje zakonodaje po neki smiselni in tudi korektni poti. S takšnim glasovanjem, kjer ne bi z enim samim zamahom, čeprav poslovnik dejansko tako tudi predvideva, spremenili takšno velikansko število določil, menim, da si bomo naredili medvedjo uslugo in verjetno je že bolj prav, če se ugotovi, da je nek zakon v tretji obravnavi tako zelo neusklajen, da Vlada lepo reče, da pač takšen zakon ni primeren za sprejem in da ga tudi potem vladna večina zavrne. Kajti vemo, da pomembni glasovi so glasovi vladne večina. V kolikor sprejmemo takšen amandma, bomo dobili ravno tako slab zakon, ne bo nič bolj usklajen, na videz bodo nekatera določila bolj jasna, v resnici pa bodo zgolj enostransko prilagojena čisto v nasprotju s tistim, kar se je zbor odločal cel teden dni. Hvala lepa.</p>
            </sp>
            <sp xml:id="SDZ1-Redna-28-1995-02-16.sp152">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo. Gospod Benjamin Henigman, izvolite.</p>
            </sp>
            <sp xml:id="SDZ1-Redna-28-1995-02-16.sp153">
               <speaker>BENJAMIN HENIGMAN:</speaker>
               <p>Spoštovani! Od predlagateljev zakona, Vlade Republike Slovenije in Ministrstva za finance, bi prosil jasen in kratek odgovor, preden glasujemo o tem zakonu. Kako je ta uskladitveni amandma v kontekstu tistega amandmaja na amandma, ki ga je sprejela Vlada in ki bi prej prišel po pošti s kočijo preko Ulan-Batorja do parlamenta od Vlade, kako je to uskladitveni amandma povezan - ali je v kontekstu, ali je nadaljevanje tistega predloga Vlade takrat? Prosim, če lahko na to odgovorite, ker sicer pri tem glasovanju ne morem sodelovati. Hvala.</p>
            </sp>
            <sp xml:id="SDZ1-Redna-28-1995-02-16.sp154">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Lojze Peterle.</p>
            </sp>
            <sp xml:id="SDZ1-Redna-28-1995-02-16.sp155">
               <speaker>ALOJZ PETERLE:</speaker>
               <p>Spoštovani! Odkar sem ponovno poslanec, nisem doživel, da bi kakšen zakon doživel v tretji obravnavi tako bistveno spremembo, kot jo je dosegel ta, kar pomeni, da mora biti za tem tudi kakšen poseben interes.</p>
               <p>Nasprotujem taki praksi, da se amandmajsko v tretji rundi ob tem, ko niti Vlada ni sprejela politike v tej smeri, da te zadeve tako bistveno spreminjamo in bi želel slišati tudi mnenje Sekretariata za zakonodajo o tem.</p>
            </sp>
            <sp xml:id="SDZ1-Redna-28-1995-02-16.sp156">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Miran Potrč, izvolite.</p>
            </sp>
            <sp xml:id="SDZ1-Redna-28-1995-02-16.sp157">
               <speaker>MIRAN POTRČ:</speaker>
               <p>Hvala. Oglašam se kot poslanec, ker se kot predsednik Komisije za poslovnik na zboru nikoli ne oglašam, ker v tej funkciji nimam svoje vloge. Vendar sta bili danes dve oceni, ki zadevata poslovnik, ki bi ju morali nameniti našemu delu, ne pa poslovniku.</p>
               <p>Če namreč pri prvi obravnavi nimamo jasnega koncepta, če ne damo nobenih jasnih navodil Vladi kaj naj stori, ali ji pa damo navodila, pa v drugi obravnavi spremenimo tričetrt členov zakonov, potem na žalost, lahko istih tričetrt spremenimo tudi v tretji obravnavi. To je vprašanje našega dela, ali vsak mesec spreminjamo svoja stališča in pridemo do novih spoznanj, ne pa vprašanje poslovnika. In ko se bomo navadili procedure v vseh treh obravnavah, bo delo v tem Državnem zboru normalno teklo. Tako kot teče sprejemanje tega zakona, je nenormalno. Z vsemi, ki to ugotavljajo, soglašam, vendar rad bi rekel svoje mnenje - ne na račun poslovnika, ampak na račun tega, kako slabo ta Državni zbor, to smo pa poslanci, v nekaterih primerih odloča. Hvala.</p>
            </sp>
            <sp xml:id="SDZ1-Redna-28-1995-02-16.sp158">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo besedo? Gospod Igor Omerza.</p>
            </sp>
            <sp xml:id="SDZ1-Redna-28-1995-02-16.sp159">
               <speaker>MAG. IGOR OMERZA:</speaker>
               <p>Hvala. Imam pripombo. Ker je treba zadeve v celoti sprejemati, bi samo opozoril - čeprav bom glasoval za - vendarle, da je to, kar se je vrglo ven, Casino Slovenija, da upravlja z državnim deležem in pri tem se je uporabljalo zakon o gospodarskih javnih službah, mislim, zelo pristransko. Uporablja se samo tiste člene, ki so se zdeli Vladi, pa tudi prej sekretariatu našega zbora, primerni. Če gledamo ta zakon o gospodarskih javnih službah, vidimo, da je osnova za tako delniško družbo javnega značaja in mislim, da je bilo to vrženo iz zakona z zelo ozkim in neprimernim tolmačenjem zakona o gospodarskih javnih službah. V 2. členu zakona o gospodarskih javnih službah natančno piše: "Gospodarske javne službe se določijo z zakoni s področja itn., energetike, prometa in zvez in na področju gospodarske infrastrukture." V 4. členu se pravi naprej: "Na podlagi pooblastil iz zakona lahko Vlada z uredbo, lokalna skupnost pa z odlokom predpiše, da se poleg proizvodov in storitev iz drugega odstavka 1. člena tega zakona zagotavljajo še drugi proizvodi in storitve na način in v oblikah, ki jih ta zakon določa za gospodarske javne službe." In potem naprej v 6. členu, prva, druga, tretja alinea: "V javnem podjetju, kadar gre za opravljanje ene ali več gospodarskih javnih služb večjega obsega ali kadar to narekuje narava  monopolne dejavnosti," in seveda, če mi podeljujemo koncesije, to pomeni, da gre za monopolno dejavnost, ki je določena kot gospodarska javna služba, gre pa za dejavnost, ki jo je mogoče opravljati kot profitno. Hočem povedati, da je zakon o gospodarskih javnih službah zelo lahko interpretirati tudi v smislu, da se lahko ustanovi javna delniška družba tudi na področju igralništva. Mislim, da bi bilo to neupravičeno in bi rekel, z interpretacijo zakona, ki ne zdrži, je bilo črtano iz zakona s tem amandmajem. Hvala lepa.</p>
            </sp>
            <sp xml:id="SDZ1-Redna-28-1995-02-16.sp160">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod dr. Franc Zagožen, izvolite.</p>
            </sp>
            <sp xml:id="SDZ1-Redna-28-1995-02-16.sp161">
               <speaker>DR. FRANC ZAGOŽEN:</speaker>
               <p>Spoštovani zbor! Strinjam se z gospodom Potrčem, da rezultat, kakršnega imamo po nekajletni obravnavi te problematike, ni samo posledica proceduralnih zapletov, ampak prav sistematičnega dela zbora in Vlade tudi. Mene ta uskladitveni amandma ni presenetil. Presenetilo bi me, če bi bil drugačen, ker natančno to sem pričakoval. Rad bi samo povedal, da pri sprejemanju takega zakona ne bom sodeloval. Naj tisti, ki so s takim načinom dela do tega pripeljali, prevzamejo odgovornost za to. Hvala.</p>
            </sp>
            <sp xml:id="SDZ1-Redna-28-1995-02-16.sp162">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne in prehajam h glasovanju. Glasovali bomo o uskladitvenem amandmaju, ki ga je predložila Vlada Republike Slovenije. Gre za obrazložitev glasu? Proceduralno. Najprej gospod Ivo Hvalica, potem pa še gospod Henigman. Dobro. Gospod Benjamin Henigman, izvolite. Proceduralno, ne.</p>
            </sp>
            <sp xml:id="SDZ1-Redna-28-1995-02-16.sp163">
               <speaker>BENJAMIN HENIGMAN:</speaker>
               <p>Ker predstavniki Vlade ne reagirajo na mojo prošnjo, da uskladijo oziroma, da povedo, kakšen je uskladitveni amandma proti amandmaju, ki je zamudil in kateri bi negiral oziroma saniral amandmaje predlagateljev, se pravi poslancev in amandmaje, katere je za tretjo obravnavo vložila Vlada; ker ugotavljam, da predstavniki na to nočejo odgovoriti, predlagam, da zbor o tem glasuje, da Vlada poda stališče. Glede na to gradivo, ki smo dobili, menim, da nismo v stanju se relevantno odločati. Hvala lepa.</p>
            </sp>
            <sp xml:id="SDZ1-Redna-28-1995-02-16.sp164">
               <speaker>PODPREDSEDNIK DR. LEV KREFT:</speaker>
               <p>O takem sklepu, gospod Henigman, seveda lahko glasujemo, vendar potem, ko bomo opravili glasovanje o zakonu. Vaš predlog sklepa ne more zadržati glasovanja o amandmajih in o zakonu v celoti.</p>
            </sp>
            <sp xml:id="SDZ1-Redna-28-1995-02-16.sp165">
               <speaker>BENJAMIN HENIGMAN:</speaker>
               <p>Gospod predsedujoči! Jaz za ta zakon, če tega ne izglasujemo oziroma, če o tem ne glasujemo, da Vlada pove svoje mnenje, ker mislim, da spreminja stališča iz dneva v dan, ne morem glasovati in tudi za zakon potem seveda ne bom glasoval. Zato je to bistveno, da o tem prej odločamo. Procedura je že tako komplicirana in tako zavlačujemo te zadeve, da ni nič hudega, če se tudi tukaj še malo ustavimo. Hvala.</p>
            </sp>
            <sp xml:id="SDZ1-Redna-28-1995-02-16.sp166">
               <speaker>PODPREDSEDNIK DR. LEV KREFT:</speaker>
               <p>Gospod Henigman. V tem primeru morate seveda v imenu poslanske skupine predlagati odmor, ne pa sklepa, o katerem ne moremo sklepati, dokler nismo glasovali o amandmaju in o zakonu, ker nima nobene zveze, formalne, s tem glasovanjem o amandmaju. Mi pa ne moremo tu na mestu sprejemati sklep, da mora Vlada odgovoriti na neko vprašanje. Tega sklepa ne moremo sprejeti. Kdo želi še besedo? Proceduralno. Obrazložitev glasu je bil prvi gospod Ivo Hvalica. Proceduralno. Izvolite, gospod Poljšak.</p>
            </sp>
            <sp xml:id="SDZ1-Redna-28-1995-02-16.sp167">
               <speaker>MARIJAN POLJŠAK:</speaker>
               <p>Glede na vse zaplete predlagam proceduralni sklep, da to točko dnevnega reda prekinemo oziroma jo preložimo na naslednjo sejo Državnega zbora in to je najbolj oddeljen, verjetno morate dati prvega na glasovanje. Razlogov, ste videli, saj veste, kaj se dogaja. Saj se dogaja to že dve leti itn. To je najbolj oddaljen proceduralni sklep in prvi na glasovanje.</p>
            </sp>
            <sp xml:id="SDZ1-Redna-28-1995-02-16.sp168">
               <speaker>PODPREDSEDNIK DR. LEV KREFT:</speaker>
               <p>O predlogu gospoda Poljšaka lahko glasujemo, vendar ne o tem, da se preloži na naslednjo sejo, to lahko stori samo predlagatelj zakona, tak predlog po našem poslovniku, pač pa lahko prekinemo to točko dnevnega reda ta trenutek in nadaljujemo z drugima dvema točka dnevnega reda, ki sta še ostali in se potem vrnemo k tej točki dnevnega reda. Dajem torej ta predlog na glasovanje. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(10 poslancev.)</stage> Je kdo proti? <stage>(33 poslancev.)</stage></p>
               <p>Ugotavljam, da tega proceduralnega sklepa nismo sprejeli.</p>
               <p>Ima še kdo proceduralno? Gospod Černelič, potem pa še gospod Tone Peršak.</p>
            </sp>
            <sp xml:id="SDZ1-Redna-28-1995-02-16.sp169">
               <speaker>FRANC ČERNELIČ:</speaker>
               <p>Predlagam, da glasujemo o tem, da zavrnemo uskladitvene amandmaje, kajti to niso uskladitveni amandmaji, ampak dejansko spreminjevalni in zahtevamo, da Vlada pripravi nove. Hvala lepa.</p>
            </sp>
            <sp xml:id="SDZ1-Redna-28-1995-02-16.sp170">
               <speaker>PODPREDSEDNIK DR. LEV KREFT:</speaker>
               <p>Hvala lepa. Saj o tem bomo glasovali tisti trenutek, ko se bodo proceduralni predlogi in seveda obrazložitve glasu zaključile. Gospod Tone Peršak ima proceduralni predlog.</p>
            </sp>
            <sp xml:id="SDZ1-Redna-28-1995-02-16.sp171">
               <speaker>ANTON PERŠAK:</speaker>
               <p>Opravičujem se, ampak najprej imam proceduralno vprašanje, potem bom pa postavil vprašanje, če bo odgovor tak, kot pričakujem. Proceduralno vprašanje je, da se bo o vsem tem, kakor jaz razumem, šopu amandmajev, glasovalo z enim glasovanjem. Ali je to res?</p>
            </sp>
            <sp xml:id="SDZ1-Redna-28-1995-02-16.sp172">
               <speaker>PODPREDSEDNIK DR. LEV KREFT:</speaker>
               <p>Točno.</p>
            </sp>
            <sp xml:id="SDZ1-Redna-28-1995-02-16.sp173">
               <speaker>ANTON PERŠAK:</speaker>
               <p>Potem bi pa postavil vprašanje, ki je proceduralne narave. Namreč, tu ne gre za eno neusklajenost in za odpravljanje ene neusklajenosti, ampak gre za različne neusklajenosti. Nekatere so znotraj enega člena, nekatere so med členi, nekatere so zgolj redakcijske narave in bi rad odgovor, ne vem ali je to predsedujoči ali je to sekretariat ali poslovniška komisija ali kdo, ali je mogoče, ker tekst poslovnika seveda v tem ni toliko natančen kot bi bilo dobro, da bi bil, ampak v principu tekst govori o eni neskladnosti, ne pa o desetih neusklajenostih, ki se potem vse z enim amandmajem. Nekatere neusklajenosti so tudi vsebinskega značaja in zahtevajo vsebinsko opredelitev in so med seboj različne. Za nekatere bi glasoval, za nekatere pa ne. Rad bi odgovor na to. Mislim, da to ni korektno, da se različne neusklajenosti rešujejo z enim amandmajem.</p>
            </sp>
            <sp xml:id="SDZ1-Redna-28-1995-02-16.sp174">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Tone Peršak, zakon je treba uskladiti v celoti, to se pravi ne eno da in drugo ne. Predlagatelj ima pravico predlagati uskladitveni amandma ali uskladitvene amandmaje tako kot pač sam hoče. Mi imamo pravico, in tak predlog sklepa, mislim, da lahko predlagate, da pred glasovanjem o amandmaju terjamo od predlagatelja, da amandma iz enega amandmaja razčleni na sestavne dele. Ta predlog lahko, če tako menimo, naslovimo na sekretariat ali pa tudi na naše matično delovno telo. To so trije možni nosilci, ki bi lahko ta amandma razčlenili na sestavne dele. To pa seveda potem predstavlja, da nimamo nobenega jamstva, da bomo uskladili ta zakon, kar je po mojem mnenju razlog, da je predlagan en sam amandma, kar seveda pomeni, da bomo uvedli še kakšno fazo usklajevanja. Je pa v tem možnost sklepa, če boste to predložili. Besedo ima gospod Ignac Polajnar.</p>
            </sp>
            <sp xml:id="SDZ1-Redna-28-1995-02-16.sp175">
               <speaker>IGNAC POLAJNAR:</speaker>
               <p>Predlagam, da Sekretariat za zakonodajo, če je potrebno, tudi skupaj z Vlado ugotovi, kateri deli tega amandmaja so vsebinske narave, kateri deli so pa zgolj redakcijske narave. Trdim, da gre za dve naravi sprememb: redakcijske in vsebinske. Ni mogoče glasovati z enim glasovanjem o vsebini in o redakcijah. Hvala lepa.</p>
            </sp>
            <sp xml:id="SDZ1-Redna-28-1995-02-16.sp176">
               <speaker>PODPREDSEDNIK DR. LEV KREFT:</speaker>
               <p>Hvala lepa. Sekretariat ni imel nobenega stališča. Želi morebiti zdaj kaj povedati? Prosim, gospod Baškovič, vodja Sekretariata za zakonodajo in pravne zadeve, izvolite.</p>
            </sp>
            <sp xml:id="SDZ1-Redna-28-1995-02-16.sp177">
               <speaker>MILAN BAŠKOVIČ:</speaker>
               <p>Hvala lepa. Samo opozorilo glede na prejšnje predloge. Sekretariat ni v isti ravni kot je predlagatelj ali kot je matično delovno telo in ne more razpolagati z amandmaji, jih ne more delati več ali manj in tako naprej. Mislim, da ga iz te igre prav gotovo morate izpustiti. Mi ne moremo amandmajev predlagati, jih ne moremo členiti, ne po poslovniku in po siceršnji naši vlogi.</p>
               <p>Kar zadeva pa splošni vpogled na materijo, ki se jo tu predlaga s tem amandmajem, moram opozoriti na naše mnenje, ki smo ga takrat dali po nalogu tega zbora. Imate napisano, mi smo opozorili na glavne neusklajenosti, ki so vse vsebinske narave, čeprav so nekatere po dikciji kot redakcija. Težko bi rekel, da je nekaj čisto redakcijsko in ni treba popravljati, drugo je vsebinsko in je potrebno. To je zopet selekcija, ki je ne moremo prevzeti na našo odgovornost. So pa nekatere, drobne na pogled formulacije, ki se tu pojavljajo, odvisne od materialnih rešitev na drugih mestih, zato jih pozdravljam. Tudi tiste, če so mogoče na prvi pogled zelo drobne, ker drugače bo moteno razumevanje zakona in izvajanje. Jasno pa je, da tisto, kar pa nikamor ne sodi v ta krog, ni povezano vsebinsko z vso to vrsto teh odločitev in povezav, tisto pa ne sodi v tak amandma, prav gotovo ne. Na hitro sem pogledal in nisem našel takih, čisto zunaj tega konteksta predloženih predlogov. Zato nismo reagirali. Hvala lepa.</p>
            </sp>
            <sp xml:id="SDZ1-Redna-28-1995-02-16.sp178">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Tone Peršak.</p>
            </sp>
            <sp xml:id="SDZ1-Redna-28-1995-02-16.sp179">
               <speaker>ANTON PERŠAK:</speaker>
               <p>Sekretariat je v svoji oceni ugotovil, da je enaindvajset neusklajenosti v zakonu, ali med členi ali znotraj členov in tako naprej. Predlagam sklep, da predlagatelj zakona v skladu s tem mnenjem ta amandma razdeli na 21 usklajevalnih amandmajev in da se pač o vsakem izmed teh enaindvajsetih posebej glasuje. Hvala.</p>
            </sp>
            <sp xml:id="SDZ1-Redna-28-1995-02-16.sp180">
               <speaker>PODPREDSEDNIK DR. LEV KREFT:</speaker>
               <p>Gospod Tone Peršak, to seveda lahko dam na glasovanje in bom tudi dal, če boste vztrajali, ampak 21 delov seveda ne pomeni 21 amandmajev. Gre lahko za veliko več ali pa tudi za veliko manj. Gre lahko za veliko več, ali pa tudi veliko manj. Gre za 21 neusklajenosti v zakonu. Ne bi rad nalagal števila. Če naredimo razčlenitev, dajmo narediti razčlenitev, ne pa števila. Ampak če vztrajate pri tem predlogu, bom dal na glasovanje. Mislim, da je predlog v bistvu ta, če se strinjate, gospod Peršak, da Državni zbor predlaga predlagatelju amandmaja, da ga razčleni na smiselne sestavne dele. Ali je v redu? Moram dati to najprej na glasovanje. Ugotovimo sklepčnost! <stage>(73 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(36 poslancev.)</stage></p>
               <p>Ugotavljam, da ta proceduralni predlog ni bil sprejet. Ali želite še proceduralno, gospod Pregelj?</p>
            </sp>
            <sp xml:id="SDZ1-Redna-28-1995-02-16.sp181">
               <speaker>ŽARKO PREGELJ:</speaker>
               <p>Moj prvotni predlog je bil zgolj dopolnitev Peršakovega. Mislim, da je gospod Peršak popolnoma pravilno zastavil zadevo. Tukaj je poslovnik zelo ohlapen. Govori o amandmaju, s katerim se medsebojno uskladijo določbe. Poudarjam, medsebojno. V tem amandmaju pa ne gre za medsebojno usklajevanje, gre za več primerov usklajevanj. In to, kar je gospod Peršak poskušal, je bilo zelo korektno in bi bilo prav, da bi Vlada to sprejela in tako naredila to medsebojno uskladitev.</p>
               <p>Zgolj suhoparno uporabljanje poslovnika lahko pripelje do nesmislov in nesmisel je tak konglomeratski amandma, kot je zdaj pred nami. To je popoln nesmisel. In bo vrezal počez in naredil popolnoma invaliden zakon. Zato menim, da bi bilo prav, da še enkrat glasujemo o tem proceduralnem predlogu, da Vlada pripravi take usklajevalne amandmaje, s katerimi bo vsa medsebojna neskladja uskladila v posebnem amandmaju. Ne v enem, skupnem, kajti sicer se ne da glasovati o takem čudnem amandmaju.</p>
            </sp>
            <sp xml:id="SDZ1-Redna-28-1995-02-16.sp182">
               <speaker>PODPREDSEDNIK DR. LEV KREFT:</speaker>
               <p>Hvala. Dajem tudi ta predlog na glasovanje. Ugotovimo sklepčnost! <stage>(72 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(37 poslancev.)</stage></p>
               <p>Ugotavljam, da ta predlog ni bil sprejet.</p>
               <p>Ker ni več proceduralnih predlogov, dajem besedo gospodu Ivu Hvalici, da obrazloži svoj glas za glasovanje o tem amandmaju.</p>
            </sp>
            <sp xml:id="SDZ1-Redna-28-1995-02-16.sp183">
               <speaker>IVO HVALICA:</speaker>
               <p>Brez strahu, ne bo štiri ure, kot sem slišal pripombo nežne gospe Pečanove. Spoštovani! Prišli smo do konca. Ker pa iz vsega tega, kar ste zdaj poslušali, gotovo ne veste, za kaj gre, bom pa le ponovil, za kaj gre. Gre preprosto za to, kot je tu napisano v tretjem odstavku 56. člena, ki ga predlaga Vlada, da ima lahko posamezna pravna oseba v lasti največ 20% delnic koncesionarja. Za to gre.</p>
               <p>Zdaj bom pa obrazložil svoj glas, oziroma obrazložil bom, zakaj ne bom glasoval za to. Ne bom glasoval zato, ker mi je do tega, da Slovenija ne bi postala mafijska država. Pozivam vse ljudi dobre volje, da to razumejo. Vas, poslance, pa prosim in apeliram na vas, da se pridružite neglasovanju, če vam je kaj do tega, kar sem prej rekel. Hvala. S tem sem zaključil. Nobenih maratonov ne bo. Prosim pa tiste, ki soglašate s tem, kar sem obrazložil zdaj kot obrazložitev mojega načina glasovanja, da me po tem dolgem maratonskem sprejemanju tega zakona na nek način podprete, čeprav je to tako rekoč vse skupaj že na meji normalnega. Hvala.</p>
            </sp>
            <sp xml:id="SDZ1-Redna-28-1995-02-16.sp184">
               <speaker>PODPREDSEDNIK DR. LEV KREFT:</speaker>
               <p>Hvala. Ali želi še kdo obrazložiti svoj glas? Gospod Omerza, izvolite.</p>
            </sp>
            <sp xml:id="SDZ1-Redna-28-1995-02-16.sp185">
               <speaker>MAG. IGOR OMERZA:</speaker>
               <p>Nisem najbolj zadovoljen z amandmajem in zakonom. Mislim, da so igralnice preveč obdavčene. To kažejo tudi primerjave z italijanskimi in avstrijskimi davki, primerjave, ki seveda upoštevajo dejanska stanja, ne pa izmišljotine. Mislim pa, da je zakon potreben. Zakaj? Zato ker uvaja temeljit nadzor nad igralništvom, ki ga doslej obstoječa zakonodaja ni zagotavljala, in da se izognemo vsem tem problemom, ki so se pojavljali, navideznim ali resničnim. V igralnicah mislim, da je takšen zakon potreben po treh letih in uvaja zelo strog nadzor, primerljiv s tem, kako se nadzoruje v drugih državah. Uvaja zelo stroga koncesijska pravila. Na podjetniški strani pa, kot sem že rekel, ni najboljši, vendarle bom podprl amandma in bom podprl zakon, ker mislim, da je potrebno stvari urediti. Kljub slabostim, ki jih ima zakon, ki so tudi posledice dolgotrajnega sprejemanja in vseh zapletov, vendarle mislim, da je pametno podpreti amandma in s tem pozneje zakon. Glasoval bom za ta amandma.</p>
            </sp>
            <sp xml:id="SDZ1-Redna-28-1995-02-16.sp186">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Jože Pučnik.</p>
            </sp>
            <sp xml:id="SDZ1-Redna-28-1995-02-16.sp187">
               <speaker>DR. JOŽE PUČNIK:</speaker>
               <p>Spoštovane kolegice in kolegi! Pri sprejemanju takšnega zakona in tega vladnega amandmaja seveda ne morem sodelovati. Razlog je v tem. Poglejte, sem že starejši letnik in sem doživel čase, ko je zelo ozka politična klika določala celotno gospodarsko dogajanje. Danes ugotavljam, da zelo ozka vplivna finančna klika vpliva, ima toliko vpliva na Vlado in se bojim, toliko vpliva na del parlamenta, da je dejansko začel rep mahati s psom, ne pa pes z repom. To zame, kolegice in kolegi, ni demokracija. To je tisto, pred čemer so nas včasih strašili v svojih prikazih demokracije, da finančni krogi vplivajo tako močno v mehanizme političnega odločanja, da od demokracije ne ostane več veliko. Vedno sem mislil, da Slovenija ne bo šla na to pot in sem bil vedno za demokracijo in za večstrankarski sistem in proti enopartijskemu sistemu. Toda, kolegice in kolegi, to ni takšna demokracija, če ena močna finančno igralniška hiša opleta s finančnim ministrstvom in bojim se, s celo Vlado. To je karikatura demokracije, kolegice in kolegi. Sram me je ob tem.</p>
            </sp>
            <sp xml:id="SDZ1-Redna-28-1995-02-16.sp188">
               <speaker>PODPREDSEDNIK DR. LEV KREFT:</speaker>
               <p>Hvala lepa. <stage>(Ploskanje.)</stage> Svoj glas bo obrazložil gospod Ignac Polajnar. Izvolite.</p>
            </sp>
            <sp xml:id="SDZ1-Redna-28-1995-02-16.sp189">
               <speaker>IGNAC POLAJNAR:</speaker>
               <p>Hvala lepa. Vlada je modro molčala, kar je po svoje tudi lahko zgovorno ali pa je, bom rekel, zelo pametna. Dokler Vlada ne odgovori na to vprašanje, zakaj se je radikalno spremenilo njeno stališče do lastninjenja igralnic, namreč v prvotnem predlogu zakona tega ni bilo, potem se je pa pojavilo; nič ne rečem, da je bila samo Vlada tukaj zraven, očitno je bila na nek način spodbujena tudi z razpoloženjem v Državnem zboru, ampak vendarle, ker tega odgovora Vlada ni dala, do takrat preprosto ne morem sodelovati pri takšnem glasovanju. Tudi naša poslanska skupina ne, ker ne vemo, zakaj je prišlo do tako radikalnega zasuka prav pri tem temeljnem vprašanju, ki očitno je temeljno vprašanje, sicer se okrog njega že ne bi vrteli toliko časa. Hvala lepa.</p>
            </sp>
            <sp xml:id="SDZ1-Redna-28-1995-02-16.sp190">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ja prosim. Gospod dr. Franc Zagožen, izvolite.</p>
            </sp>
            <sp xml:id="SDZ1-Redna-28-1995-02-16.sp191">
               <speaker>DR. FRANC ZAGOŽEN:</speaker>
               <p>Spoštovani zbor! Že prej sem povedal, da ne bom sodeloval pri sprejemanju takšnega zakona in menim, da ga Državni zbor ne bi smel sprejeti. Ker se bojim, da je razmerje moči v tem Državnem zboru takšno, da bo ta amandma izglasovan, da bo potem izglasovan potem tudi zakon, menim, da če bi tudi glasoval proti, bi bil kljub temu bil zraven in po svoje držal vrečo tatovom. Tega ne mislim, zato se niti ne bom priglasil h glasovanju. Hvala.</p>
            </sp>
            <sp xml:id="SDZ1-Redna-28-1995-02-16.sp192">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Marjan Poljšak.</p>
            </sp>
            <sp xml:id="SDZ1-Redna-28-1995-02-16.sp193">
               <speaker>MARIJAN POLJŠAK:</speaker>
               <p>Govoril bom samo številke. Vse kar sem povedal. V tem stanju tukaj notri, ko smo, dragi kolegi, se bo pokazalo, koliko je kdo kaj pogumen. V tem stanju tukaj notri jih ni več kakor 40 ali pa kaj več, recimo 42, ki se morajo prijaviti po strankarski liniji, drugim se nam ni potrebno prijaviti. Se pravi, ta sprememba 54. člena v tem parlamentu ne more biti sedaj sprejeta, ker sedaj je stanje takšno, da je z naše strani, s strani tistih, ki smo proti takšni rešitvi, kakor jo vi vsiljujete, taktično ali pa ne taktično, jih nekaj manjka. Se pravi, mi, ki smo proti takšnemu zakonu, proti takšni rešitvi, moramo vedeti, koliko naših manjka, slučajno, neslučajno, zato se ne smemo prijaviti. Ostali, če pa se zgodi, da ne bi bila večina trdna med nami, potem počakajmo, in če se zgodi 46, da se bo tam pokazalo, potem glasujmo proti, ker še zmeraj obstaja teoretična možnost, da jih preglasujemo, če bodo med njimi ljudje po vesti glasovali. Hvala.</p>
            </sp>
            <sp xml:id="SDZ1-Redna-28-1995-02-16.sp194">
               <speaker>PODPREDSEDNIK DR. LEV KREFT:</speaker>
               <p>Hvala lepa. To je bila sicer obrazložitev vseh 90. glasov, ampak naj bo. Svoj glas bo obrazložil gospod Lojze Peterle.</p>
            </sp>
            <sp xml:id="SDZ1-Redna-28-1995-02-16.sp195">
               <speaker>ALOJZ PETERLE:</speaker>
               <p>Gospod podpredsednik, spoštovane kolegice in kolegi! Sem malo v težavah, ker pravzaprav ne bom obrazložil glasu, ker ga ne bom dal. Rad bi pa povedal naslednje. Ne mislim reči, da miši plešejo, kadar mačke ni doma, ampak če ni danes, pri tako pomembni zadevi zraven ne predsednika Vlade ne finančnega ministra, res mislim, da nismo v okoliščinah, ko lahko glasujemo o tej zadevi. In rad bi slišal to, kar je že vodja naše poslanske skupine postavil. Naj Vlada pojasni, zakaj tak radikalni zasuk v tretji obravnavi. Enkrat za lastninjenje oziroma najprej ne, potem za. In ne mislim glasovati o tej zadevi.</p>
            </sp>
            <sp xml:id="SDZ1-Redna-28-1995-02-16.sp196">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Prosim, gospod Marjan Podobnik, izvolite.</p>
            </sp>
            <sp xml:id="SDZ1-Redna-28-1995-02-16.sp197">
               <speaker>MARJAN PODOBNIK:</speaker>
               <p>Spoštovani, tudi sam ne bom glasoval ob tem vprašanju. Kar se tiče Vlade, se strinjam z mnenjem gospoda Peterleta, njeno mesto bi bilo danes tukaj. In to, da je ni, lahko pove marsikaj. Samo naivneži lahko verjamejo, da Vlada ne ve, za kaj gre. V imenu tistih, ki imamo možnost vpogleda v več tisoč strani dokumentacije, tudi v povezavi z igralništvom, lahko povem, da se danes skuša legalizirati tudi hud kriminal in tisti, ki tega ne želite početi, ne storite tega. Ne storite tega. Ta Državni zbor bo danes, mnogi od vas verjamem, nevede, morda to legaliziral. Zato mislim, da je prav, da se tega ne sprejme in da prevzamete poslanci katerekoli stranke svojo osebno odgovornost za to. Nekateri med vami tukaj, gospod Kopač in še nekateri, dobro veste za kaj gre, pa molčite. Nič ne grozim. Povem samo to, da smo več kot leto dni spremljali zadeve, dokazovali hude stvari, take, ki so zelo obremenilne in danes se skuša na na videz zelo eleganten način te stvari legalizirati. Mislim, da je odgovornost vseh, ne glede na strankarsko pripadnost, da to preprečimo. Sam se ne bom opredelil.</p>
            </sp>
            <sp xml:id="SDZ1-Redna-28-1995-02-16.sp198">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil še gospod Janez Kopač. Ampak jaz bi prosil, da se sedaj ne začne polemika med poslankami in poslanci, ker nima nobenega smisla. Prosim.</p>
            </sp>
            <sp xml:id="SDZ1-Redna-28-1995-02-16.sp199">
               <speaker>JANEZ KOPAč:</speaker>
               <p>Hvala lepa. Ne bom izrabil tega za polemiko. Rad bi pa samo dal pojasnilo, ker mislim da je bilo tukaj zelo...</p>
            </sp>
            <sp xml:id="SDZ1-Redna-28-1995-02-16.sp200">
               <speaker>PODPREDSEDNIK DR. LEV KREFT:</speaker>
               <p>Ne morete dajati pojasnil, lahko samo obrazložite svoj glas gospod Janez Kopač.</p>
            </sp>
            <sp xml:id="SDZ1-Redna-28-1995-02-16.sp201">
               <speaker>JANEZ KOPAč</speaker>
               <p>: Obrazložil bom svoj glas in s tem poskušal pojasniti. Veliko nastopov je bilo tukaj, ki so po mojem globokem prepričanju izhajali iz čistega nepoznavanja zadeve. Poglejte. Ta zakon ne ureja lastninjenja, niti uskladitveni amandma Vlade ga ne ureja. Lastninjenje ureja zakon o lastninskem preoblikovanju podjetij, ki prirejajo posebne igre na srečo in je bil že sprejet v prvi obravnavi in ima oznako EPA 500 in bo v drugi obravnavi, verjetno na marčevski ali aprilski seji, odvisno od tega, kdaj ga bo Komisija za lastninsko preoblikovanje podjetij skupaj seveda v obdelavi z Vlado, vsaka po svoje, spravila na dnevni red Državnega zbora.</p>
               <p>Ta zakon ureja sistem prirejanja iger na srečo. Ta sistem ima sicer, po mojem mnenju, v členih, ki so bili spremenjeni s posameznimi poslanskimi amandmaji, kar nekaj slabosti. Tudi za razliko še od koga drugega, bi lahko rekel, da menim, da raven obdavčitve ni pretirana v tem zakonu. In da tudi podjetniška svoboda, ki naj bi izhajala ali pa možnost razvoja, ki naj bi bila predvidena, v tem zakonu ima svoje mesto. Zato menim, da je ta zakon s tega vidika dober. Ima nekaj slabosti, ki so bile vnešene skozi poslanske amandmaje, lahko rečem, zatrdim, da sta Odbor za finance in Vlada tistim poslanskim amandmajem nasprotovala, vendar so bili sprejeti. Zato seveda prevzema odgovornost Državni zbor. Vendar kljub temu, to so majhni odstopi. Sistem, generalno menim, je dokaj primerno urejen, predvsem z organom za nadzor, o katerem je govoril tudi gospod Omerza.</p>
               <p>Še enkrat bi pa rad poudaril. Jaz bom seveda glasoval za uskladitveni amandma, ker je čista redakcija in vse to politiziranje in velika demagogija o lastninjenju seveda nima nobenega mesta. Ta amandma je pač redakcija po svoji vsebini, zakon pa, o njem se boste seveda opredeljevali vsak po svoje. Jaz ga bom podprl, ker menim, da je bilo neurejenega stanja na področju igralništva in da zakon nujno potrebujemo. Po drugi strani pa samo še enkrat, čeprav sem to že rekel, da ne bo nejasnosti. Ta zakon ne ureja lastninjenja in kaj se bo zgodilo z lastnino obstoječih podjetij, ki prirejajo posebne igre na srečo, bo ta Državni zbor dorekel v zakonu pod oznako EPA 500, ki ga bomo imeli zelo kmalu ponovno na dnevnem redu, seveda v drugi obravnavi, kajti ob prvi obravnavi je bil navsezadnje že sprejet.</p>
               <p>In še to bi rad pojasnil za nazaj. Ko je ta zakon zares urejal tudi lastninjenje, je Odbor za finance predlagal Državnemu zboru in Državni zbor je to sprejel z veliko večino glasov, da se lastninjenje loči od sistema, od določb, ki urejajo sistem prirejanja iger na srečo. To se je zgodilo z amandmajem, s posameznimi amandmaji, na primer s tistim gospoda Hvalice, se je lastninjenje vrnilo. Sistem lastninjenja oziroma sistem prirejanja pa nikoli ni bil, čeprav se dotika seveda posameznih določb, ki govorijo o lastnini, seveda nikoli ni opredeljeval lastninjenja. To, kar je v drugi obravnavi predlagal gospod Poljšak in je bilo tudi sprejeto na Državnem zboru, je seveda po svoji naravi popolnoma enake vsebine kot tisto, kar je predlagala Vlada v prvi obravnavi za sedanji 56. člen ali, kar je predlagala v tretji obravnavi za sedanji 56. člen. Torej ne tisto, lahko bi rekli natančno isto, ne po posledicah, ampak po konceptu, ali pa po tem, kaj pomeni, so predlagali gospod Poljšak, Vlada v drugi obravnavi in tisto je bilo sprejeto, Vlada v prvi obravnavi nek drugačni tekst in Vlada v tretji obravnavi spet nek drugačen tekst. Samo lastninjenje pa, še enkrat poudarim, je bilo nekoč, v posebnem poglavju tega zakona in tistega poglavja ni več, to se je sedaj znašlo v drugem zakonu, ki je že bil sprejet v prvi obravnavi in se bo njegova obravnava tudi nadaljevala. Seveda podpiram, ali pa urejen način organiziranja iger na srečo. Samo to ureja ta zakon. O lastninjenju imam svoje mnenje in tega bom izrazil pri zakonu o lastninskem preoblikovanju podjetij, ki prirejajo posebne igre na srečo. Hvala lepa.</p>
            </sp>
            <sp xml:id="SDZ1-Redna-28-1995-02-16.sp202">
               <speaker>PODPREDSEDNIK DR. LEV KREFT:</speaker>
               <p>Hvala lepa. Obrazložitev glasu imata še gospod Izidor Rejc, ki mu dajem besedo, potem pa še gospod Benjamin Henigman.</p>
            </sp>
            <sp xml:id="SDZ1-Redna-28-1995-02-16.sp203">
               <speaker>IZIDOR REJC:</speaker>
               <p>Spoštovani gospod predsednik, gospe in gospodje! Ne bom oddal svojega glasu iz preprostega razloga, ker smo izjemno nedosledni pri urejevanju našega pravnega reda in mislim, da smo nedosledni tudi pri vodenju Državnega zbora. Ker vam povem, ni treba, da je človek poslanec, ni treba, da je človek magister, doktor, vsaka stara mama, ki še lahko bere, ve, da je v tem amandmaju lastninsko preoblikovanje in mislim, da se ne sprenevedajmo. Hvala.</p>
            </sp>
            <sp xml:id="SDZ1-Redna-28-1995-02-16.sp204">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Benjamin Henigman.</p>
            </sp>
            <sp xml:id="SDZ1-Redna-28-1995-02-16.sp205">
               <speaker>BENJAMIN HENIGMAN:</speaker>
               <p>Hvala za besedo. Težko obrazlagam glas za zakon, pri katerem ne bom glasoval. Bi pa repliciral gospodu Kopaču.</p>
            </sp>
            <sp xml:id="SDZ1-Redna-28-1995-02-16.sp206">
               <speaker>PODPREDSEDNIK DR. LEV KREFT:</speaker>
               <p>Tega pa ne morete. Vsaj drugače začnite.</p>
            </sp>
            <sp xml:id="SDZ1-Redna-28-1995-02-16.sp207">
               <speaker>BENJAMIN HENIGMAN:</speaker>
               <p>Težko, vendar vseeno obrazlagam svoj glas.</p>
            </sp>
            <sp xml:id="SDZ1-Redna-28-1995-02-16.sp208">
               <speaker>PODPREDSEDNIK DR. LEV KREFT:</speaker>
               <p>Brez replike. Ne morete replicirati nikomur.</p>
            </sp>
            <sp xml:id="SDZ1-Redna-28-1995-02-16.sp209">
               <speaker>BENJAMIN HENIGMAN:</speaker>
               <p>Rad bi opozoril, da zakon o igrah na srečo v svoji vsebini, tako kot je sedaj predlagan, še kako posega v lastninsko preoblikovanje tudi dosedanjih igralnic. Če to ne bi bilo tako, potem ne bi nekatere igralnice oziroma nekatere pravne osebe, predvsem pa mislim tukaj na HIT iz Nove Gorice, pošiljal oziroma se prizadeval z dopisi Državnemu zboru, kjer je izrecno navajal, da ta zakon, če bo sprejet takšen kot je bil predlagan za tretjo obravnavo s svojim 54. členom, v osnovnem tekstu, kot je bil, bom povedal kako, posega v lastninske pravice zaposlenih v teh igralnicah. Se pravi, to je eno, da ni res, da ta zakon na to področje ne bi posegal.</p>
               <p>Drugo. Kako in kaj bomo lastninili v igralnicah z družbeno lastnino, ko bo sprejet ta zakon kot krovni, kako bomo v posebnem specialnem zakonu lastninili in kateri preostanek bomo lastninili, ko pa vemo, da je iz lastništva igralnic, za katerega vemo, da je in še velja poseben zakon - posebni zakon je sprejela že bivša država - bilo določeno, da so igralnice posebnega družbenega pomena in da se lastninijo na poseben način. Se pravi, ločeno od posebnega zakona, od zakona o lastninskem preoblikovanju podjetij. Te družbene lastnine pa, tako ugotavlja Agencija oziroma bivši SDK, in to je pokazala tudi že razprava, praktično ni več ali pa kopni. Z določenim minimalnim vložkom, nekaj procentov v nekaj letih se je zgodilo, da je privatni kapital pridobil zelo velik delež, se pravi večinski delež. To je druga stvar.</p>
               <p>Tretja zadeva, na kar bi vas rad opozoril je in mislim, da bi me lahko podprli tudi drugi poslanci, ki so v Komisiji za lastninsko preoblikovanje sodelovali, da smo vsi ugotavljali, da sprejetje tega zakona, tako kot je bil sprejet po tretji obravnavi, v bistvu negira ali pa elimenira poseben zakon o lastninjenju. S sprejetjem tega zakona, tako kot je predlagan, ne potrebujemo posebnega zakona o lastninskem preoblikovanju. Vlada Republike Slovenije je v svojem bivšem 54. členu, pripravljenem za tretjo obravnavo, ki je bil sprejet v drugi obravnavi, definirala, da so lastniki igralnic lahko samo Republika Slovenija, lokalna skupnost in posebni skladi. Vseskozi smo si prizadevali, da bi do posebnega zakona o lastninskem preoblikovanju igralnic ta člen v tem sistemskem zakonu ostal. In zato, ker to ni tako, ne morem glasovati za ta predlog. Hvala lepa.</p>
            </sp>
            <sp xml:id="SDZ1-Redna-28-1995-02-16.sp210">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in dajem amandma na glasovanje. Ugotovimo sklepčnost! <stage>(41 prisotnih.)</stage> Ponovno vas prosim, da ugotovimo sklepčnost! <stage>(41 prisotnih.)</stage> Tretjič in zadnjič prosim, da v Državnem zboru ugotovimo sklepčnost! <stage>(41 prisotnih.)</stage></p>
               <p>Ugotavljam, da Državni zbor ni sklepčen in ne more odločati, zato bomo sejo nadaljevali čez 15 minut.</p>
            </sp>
            <stage type="time">(Seja je bila prekinjena ob 16.20 uri in se je nadaljevala ob 16.42 uri.)</stage>
            <sp xml:id="SDZ1-Redna-28-1995-02-16.sp211">
               <speaker>PODPREDSEDNIK DR. LEV KREFT:</speaker>
               <p>Prosim, da zasedete svoja mesta. Nadaljevali bomo delo.</p>
               <p>Spoštovane kolegice poslanke, spoštovani kolegi poslanci, gospe in gospodje! Nadaljujemo delo Državnega zbora in prosim, da ugotovimo prisotnost. Ugotovimo sklepčnost! <stage>(34 prisotnih.)</stage> Ugotovimo sklepčnost! <stage>(35 prisotnih.)</stage> Ugotovimo sklepčnost! <stage>(40 prisotnih.)</stage> Ugotavljam, da Državni zbor ni sklepčen in ne more odločati. Sejo bomo nadaljevali jutri ob 10.00 uri. Ker smo ostali pri glasovanju, bomo sejo nadaljevali na isti točki, kjer smo jo danes tudi zaključili. Hvala lepa.</p>
            </sp>
            <stage type="time">(SEJA JE BILA PREKINJENA 16. FEBRUARJA 1995 OB 16.44 URI IN</stage>
         </div>
      </body>
   </text>
</TEI>
