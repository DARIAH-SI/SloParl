<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-11-1993-07-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">30FCB03A46A3E4F9C1257832004838EA</idno>
               <idno type="URI">30FCB03A46A3E4F9C1257832004838EA</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-11-1993-07-26.DZ" n="11">
               <name>Redna</name>
               <date when="1993-07-26"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-11-1993-07-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>DRŽAVNI ZBOR REPUBLIKE SLOVENIJE</head>
            <stage type="session">11. seja</stage>
            <stage type="date">(26., 27., 28., 29. in 30. julij 1993, 16., 17. september
               1993)</stage>
            <stage type="chairman">Sejo so vodili: mag. Herman Rigelnik, predsednik Državnega zbora,
               dr. Lev Kreft in Vladimir Topler, podpredsednika Državnega zbora.</stage>
            <stage type="time">Seja se je pričela ob 10.01 uri</stage>
            <sp xml:id="SDZ1-Redna-11-1993-07-26.sp1">
               <speaker>PREDSEDNIK MAG. HERMAN RIGELNIK:</speaker>
               <p>Spoštovane kolegice poslanke, kolegi poslanci, gospe in gospodje! Pričenjam 11.
                  sejo Državnega zbora Republike Slovenije. Obveščen sem, da so zadržani in se
                  današnje seje ne morejo udeležiti naslednje poslanke in poslanci: gospod Dušan
                  Bavdek, gospod Franc Zagožen, gospod Jože Lenič, gospodična Polonca Dobrajc - eno
                  uro, gospod Miroslav Mozetič, gospod Janko Predan in gospa Mateja Kožuh-Novak.
                  Prosim, da ugotovimo prisotnost v dvorani. Ugotavljam, da je navzočih 53 poslank
                  in poslancev; tako je zbor sklepčen in lahko odloča. Na to sejo sem vabim
                  predstavnike Vlade Republike Slovenije in jih lepo pozdravljam.</p>
               <p>Prehajamo na <title>SPREJEM ZAPISNIKA 10. SEJE DRŽAVNEGA ZBORA REPUBLIKE
                     SLOVENIJE</title>.</p>
               <p>Zapisnik 10. seje, ki je bila od 21. do 24. junija in od 5. do 9. julija 1993, ste
                  prejeli. Ali kdo zahteva, da se zapisnik spremeni ali dopolni oziroma ima kakšno
                  drugo pripombo k zapisniku 10. seje? Ker na zapisnik ni pripomb, prehajamo na
                  odločanje o sprejemu zapisnika 10. seje.</p>
               <p>Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(54 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je zapisnik 10. seje Državnega zbora sprejet.</p>
               <p>Prehajamo na <title>DOLOČITEV DNEVNEGA REDA 11. SEJE DRŽAVNEGA ZBORA REPUBLIKE
                     SLOVENIJE</title>.</p>
               <p>Sklic 11. seje Državnega zbora je bil pripravljen na podlagi posvetovanj z vodji
                  poslanskih skupin, ki sta bili 6. in 13. julija 1993, in na podlagi prej veljavnih
                  poslovnikov. Po sklicu 11. seje je začel veljati novi poslovnik Državnega zbora,
                  na podlagi katerega je bil pripravljen nov predlog dnevnega reda, ki ste ga
                  prejeli na klop. Ta predlog dnevnega reda je pripravljen na podlagi posvetovanja
                  kolegijev predsednika Državnega zbora, ki je bilo 21.7.1993, in vsebuje predloge
                  zakonov za obravnavo v ustreznih fazah po novem poslovniku.</p>
               <p>Poslanke in poslance želim najprej obvestiti, da so bili pri določitvi predloga
                  dnevnega reda 11. seje Državnega zbora, po dogovoru kolegija predsednika, narejeni
                  manjši odmiki glede na nove poslovniške določbe, ker Državni zbor ni sprejel
                  predlaganih dodatnih prehodnih določb k predlogu poslovnika Državnega zbora.
                  Poslovnik tako velja v celoti tudi za to sejo Državnega zbora. Vsi se počasi
                  seznanjamo z njegovimi določbami, zato se vnaprej opravičujem, če vodenje te seje
                  ne bo teklo najbolj gladko. S strpnim razčiščevanjem problemov in ob pomoči
                  poslovniške komisije bomo prišli do ustreznih tolmačenj in prakse, ki bo
                  pripomogla k učinkovitemu uresničevanju sprejetega poslovnika Državnega zbora. Že
                  sedaj opozarjam vse predlagatelje ter poslanke in poslance, da bomo že za
                  septembrsko sejo spoštovali določbe poslovnika Državnega zbora brez izjem.</p>
               <p>Prehajamo na določitev dnevnega reda. Po 64. členu poslovnika Državni zbor najprej
                  odloča o predlogih, da se posamezne zadeve umaknejo z dnevnega reda, nato o
                  predlogih, da se dnevni red razširi in nato o predlogih za skrajšanje rokov,
                  združitev obravnav ali hitri postopek. O navedenih predlogih, ki jih predlaga
                  kolegij predsednika Državnega zbora ali najmanj tretjina poslancev, odloča zbor
                  brez razprave. Tudi o predlogih drugih predlagateljev - za umik, razširitev,
                  skrajšanje rokov, združitev obravnave ali hitri postopek - splošne razprave ni,
                  ampak lahko le predstavniki poslanskih skupin sporoče zboru stališča v zvezi s
                  temi predlogi. Ustna predstavitev takšnega sporočila ne sme trajati več kot 5
                  minut. Po tej predstaviti lahko predlagatelj v največ petih minutah dodatno
                  pojasni svoje predloge.</p>
               <p>Predloga za umik posamezne točke z dnevnega reda nismo prejeli, zato sprašujem,
                  ali kdo predlaga umik posamezne točke dnevnega reda. Želi kdo besedo?</p>
               <p>Ker ne želi nihče, prehajamo na predloge za razširitev dnevnega reda.</p>
               <p>V sklicu je bila napovedana razširitev dnevnega reda s spremembami in dopolnitvami
                  stanovanjskega zakona na podlagi sklepa Državnega zbora. Vlada Republike Slovenije
                  je še na podlagi starega poslovnika predlagala, da Državni zbor sprejme predlog za
                  izdajo zakona o spremembah in dopolnitvah stanovanjskega zakona z osnutkom zakona.
                  V skladu z določbami novega poslovnika in dogovorom kolegija predsednika lahko na
                  tej seji obravnavamo le predlog zakona v prvi obravnavi. S predlogom Vlade za
                  razširitev dnevnega reda soglašata matično delovno delo in kolegij
                  predsednika.</p>
               <p>Na glasovanje dajem predlog za razširitev dnevnega reda s predlogom zakona o
                  spremembah in dopolnitvah stanovanjskega zakona v prvi obravnavi.</p>
               <p>Ugotovimo prosim sklepčnost! <stage>(63 prisotnih.)</stage></p>
               <p>Kdor je za razširitev, naj prosim glasuje! <stage>(53 poslancev.)</stage> Je kdo
                  proti? <stage>(6 poslancev.)</stage></p>
               <p>Ugotavljam, da je predlog za razširitev dnevnega reda z omenjenim predlogom zakona
                  sprejet. Zbor bo to točko dnevnega reda obravnaval za 22. točko.</p>
               <p>Vlada Republike Slovenije nam je 14.7.1993 predložila</p>
               <p>predlog zakona o začasni ureditvi prirejanja posebnih iger na srečo na igralnih
                  avtomatih zunaj igralnic in o plačevanju takse za igralne avtomate in predlagala,
                  da Državni zbor ta zakon sprejme na tej seji po hitrem postopku.</p>
               <p>Kolegij predsednika o predlagani razširitvi ni razpravljal in je prepustil
                  matičnemu delovnemu telesu, da se opredeli o predlogu za razširitev dnevnega reda
                  in obravnavo zakona po hitrem postopku. Matično delovno telo predlog vlade za
                  razširitev dnevnega reda in obravnavo zakona po hitrem postopku podpira.</p>
               <p>Ali želi predstavnik vlade dodatno obrazložiti svoj predlog? <stage>(Ne
                     želi.)</stage> Želi besedo predstavnik matičnega delovnega telesa? <stage>(Ne
                     želi.)</stage> Želijo besedo predstavniki poslanskih skupin? <stage>(Ne
                     želijo.)</stage></p>
               <p>Na glasovanje dajem predlog vlade za razširitev dnevnega reda z omenjenim
                  predlogom zakona.</p>
               <p>Ugotovimo sklepčnost! <stage>(66 prisotnih.)</stage></p>
               <p>Kdor je za predlagano razširitev, naj prosim glasuje! <stage>(53
                     poslancev.)</stage> Je kdo proti? <stage>(1 poslanec.)</stage></p>
               <p>Ugotavljam, da je predlog za razširitev dnevnega reda z omenjenim predlogom zakona
                  sprejet. Zbor bo navedeni zakon obravnaval kot 17.a točko dnevnega reda, in sicer
                  v sredo.</p>
               <p>Odločiti moramo še o predlogu vlade, da se zakon sprejme po hitrem postopku. Želi
                  predstavnik vlade dodatno obrazložiti svoj predlog? <stage>(Ne želi.)</stage> Želi
                  besedo poročevalec matičnega delovnega telesa? <stage>(Ne želi.)</stage> Želijo
                  besedo predstavniki poslanskih skupin? <stage>(Ne želijo.)</stage></p>
               <p>Na glasovanje dajem predlog vlade za sprejem navedenega zakona po hitrem
                  postopku.</p>
               <p>Ugotovimo sklepčnost prosim! <stage>(66 prisotnih.)</stage></p>
               <p>Kdor je za predlog vlade, naj prosim glasuje! <stage>(40 poslancev.)</stage> Je
                  kdo proti? <stage>(11 poslancev.)</stage></p>
               <p>Ugotavljam, da je predlog vlade sprejet.</p>
               <p>Vlada Republike Slovenije nam je 23.7.1993 predložila predlog zakona o poroštvu
                  Republike Slovenije za obveznosti iz pogodbe o najetju posojila za obnovo
                  slovenskih železnic in predlagala, da Državni zbor ta zakon sprejme na tej seji po
                  hitrem postopku. Kolegij predsednika o predlagani razširitvi ni razpravljal in je
                  prepustil matičnemu delovnemu telesu, da se opredeli o predlogu za širitev
                  dnevnega reda in obravnavo zakona po hitrem postopku. Matično delovno telo se do
                  predloga vlade za razširitev dnevnega reda in obravnave zakona po hitrem postopku
                  še ni opredelilo. Želi predstavnik vlade dodatno obrazložiti predlog?
                     <stage>(Da.)</stage> Besedo ima mag. Mitja Gaspari, minister za finance.</p>
            </sp>
            <sp xml:id="SDZ1-Redna-11-1993-07-26.sp2">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! Predlog je pred vami, na podlagi odločitve
                  vlade v letošnjem spomladanskem obdobju, da bo začela z določenimi investicijami v
                  javnem sektorju. Poleg tega boste imeli na dnevnem redu zakon o cestnem tolarju in
                  koncesijah za izgradnjo cest. Tu gre za dodatne investicije v infrastrukturo v
                  železniškem transportu. Pogajanja z Evropsko banko za obnovo in razvoj so pri
                  kraju. Glede na postopek, ki velja v slovenskem parlamentu, je potrebno predložiti
                  najprej zakon in potem v naslednji fazi ratificirati takšen meddržavni sporazum.
                  Če hočemo ujeti roke, ki jih potrebujemo, da bi v letošnjem letu lahko začeli s
                  temi deli, je nujno, da damo to po hitrem postopku na dnevni red na julijski seji,
                  da bi lahko septembra šel ta sporazum v parlament, da bi ga tudi ratificirali in
                  začeli z ustreznimi deli oziroma drugimi dejavnostmi, ki so potrebne v tem
                  sektorju. Zato prosimo za hitri postopek.</p>
            </sp>
            <sp xml:id="SDZ1-Redna-11-1993-07-26.sp3">
               <speaker>PREDSEDNIK MAG. HERMAN RIGELNIK:</speaker>
               <p>Hvala ministru Gaspariju. Želijo besedo predstavniki poslanskih skupin? <stage>(Ne
                     želijo.)</stage> Na glasovanje dajem predlog vlade za razširitev dnevnega reda,
                  z omenjenim predlogom zakona.</p>
               <p>Ugotovimo prosim sklepčnost! <stage>(69 prisotnih.)</stage></p>
               <p>Kdor je za predlagano razširitev, naj prosim glasuje! <stage>(57
                     poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog za razširitev dnevnega reda z omenjenim predlogom zakona
                  sprejet.</p>
               <p>Zbor bo navedeni zakon obravnaval kot 17.b točko dnevnega reda, in sicer v
                  sredo.</p>
               <p>Odločiti moramo še o predlogu vlade, da se zakon sprejme po hitrem postopku.
                  Kolegij predsednika s predlogom za hitri postopek ne soglaša. Želi predstavnik
                  vlade dodatno obrazložiti svoj predlog? <stage>(Ne želi.)</stage> Želijo besedo
                  predstavniki poslanskih skupin? <stage>(Ne želijo.)</stage></p>
               <p>Na glasovanje dajem predlog vlade za sprejem navedenega zakona po hitrem
                  postopku.</p>
               <p>Ugotovimo sklepčnost! <stage>(69 prisotnih.)</stage></p>
               <p>Kdor je za predlog vlade, naj prosim glasuje! <stage>(39 poslancev.)</stage> Je
                  kdo proti? <stage>(13 poslancev.)</stage></p>
               <p>Ugotavljam, da je predlog vlade sprejet.</p>
               <p>Vlada Republike Slovenije je predložila predlog zakona o prisilni poravnavi,
                  stečaju in likvidaciji v zadnji zakonodajni fazi <stage>(po starem
                     poslovniku)</stage>. Glede na nujnost sprejema tega zakona iz razlogov, ki jih
                  je vlada navedla v svojem dopisu z dne 21.7.1993, predlaga, da Državni zbor
                  sprejme ta zakon po hitrem postopku. Želi predstavnik vlade dodatno obrazložiti
                  svoj predlog? Prosim, minister Gaspari.</p>
            </sp>
            <sp xml:id="SDZ1-Redna-11-1993-07-26.sp4">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! Gre za zakon, ki bi v principu moral rešiti
                  tisto, kar dosedaj ni bilo rešeno in kar je bilo neformalno urejeno z moratorijem
                  na stečaj družbenih podjetij. V situaciji, v kakršni smo ta trenutek, je več kot
                  700 med 900 družbenimi podjetji z več tisoč zaposlenimi v popolnoma brezizhodnem
                  položaju glede reševanja svojega problema. Nemogoče je izpeljati stečaj takšnega
                  podjetja, vsebinsko je nemogoče izpeljati stečaj, ker bi s tem povzročili takšne
                  socialne nemire oziroma tenzije, ki bi jih bilo nemogoče obvladati in bi jih bilo
                  tudi nesmiselno povzročati.</p>
               <p>Po drugi strani prisilna poravnava po sedanjem zakonu absolutno ni izvedljiva, ker
                  enostavno ni nihče zainteresiran, da bi po sedanjem zakonu tako prisilno poravnavo
                  izpeljal. Vlada meni, da je v tem trenutku ena najpomembnejših potez, ki bi jih
                  morala storiti, da se ta tako imenovani čep odčepi in da se dejansko lahko na
                  smiselno vsebinski način začne postopek urejanja finančne konsolidacije in pa
                     <stage>(po potrebi)</stage> tudi stečaj podjetij, ki so v taki situaciji.</p>
               <p>Zato v zakonskem tekstu, ki ga želimo predložiti parlamentu in prositi parlament,
                  da ga tudi obravnava po hitrem postopku, obstajajo prehodne in končne določbe, v
                  katerih je uveden predhodni poravnalni postopek nad dolžnikom - podjetjem z
                  družbenim kapitalom. S tem postopkom se urejajo tiste stvari, ki z zakonom do
                  sedaj niso bile urejene, kar pomeni, da se dajo upniku ustrezna pooblastila za
                  začetek postopka, da je ta postopek kratek, da ta postopek ne povzroča dodatnih
                  stroškov za državo, ampak za dolžnika in da s tem lahko začnemo postopek
                  prestrukturiranja in pa privatizacije teh podjetij, ker se ta podjetja ne morejo
                  privatizirati po zakonu o lastninskem preoblikovanju, ker enostavno nimajo več
                  lastnega kapitala, ki so ga izgubila v procesu poslovanja do sedaj z akumuliranimi
                  izgubami. Zato menimo, da je to zelo pomemben sistemski zakon in da je kakršnokoli
                  odlašanje odločanja o tem zakonu  nadaljevanje agonije podjetij, ki so v
                  situaciji, ko ne morejo v stečaj in se drugače ne znajo ali ne zmorejo
                  konsolidirati. Zato prosimo za ta postopek. Hvala lepa.</p>
            </sp>
            <sp xml:id="SDZ1-Redna-11-1993-07-26.sp5">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa minister Gaspari. Želijo besedo predstavniki poslanskih skupin? Prosim,
                  gospod Peršak.</p>
            </sp>
            <sp xml:id="SDZ1-Redna-11-1993-07-26.sp6">
               <speaker>ANTON PERŠAK:</speaker>
               <p>Spoštovane poslanke in poslanci! Povedati moram, da poslanska skupina Demokratov
                  ne soglaša s tem, da bi šel ta zakon po hitrem postopku danes na to sejo, in sicer
                  zaradi naslednjega razloga: zakon je bil doslej obravnavan po normalni proceduri
                  in sedaj, ko se je uveljavil nov poslovnik, so nastopili neki novi pogoji za
                  obravnavo zakona. Mi vemo, da je doslej bila tretja faza tista ključna faza,
                  medtem ko se v večini primerov <stage>(ne v vseh)</stage>, v predhodnih fazah
                     <stage>(največkrat smo prvo in drugo fazo celo združili, fazo predloga za
                     izdajo zakona z osnutkom)</stage> nismo tako resno, dovolj poglobljeno
                  ukvarjali s temi zakoni in smo čakali na to zadnjo fazo, v kateri smo pred tem
                  prihajali pri takih zakonih, kot je ta, ki ima 201 člen, tudi s po sto in več
                  amandmaji. Če bi ga na tej seji sprejemali po hitrem postopku, bi na nek način
                  bili v situaciji, ko po sedanjem poslovniku ne bi več imeli možnosti za tisto
                  normalno, vsebinsko obravnavo, tako pomembnega in tako obsežnega zakona. V bistvu
                  je prišlo do neke kolizije dveh situacij, ko do sedaj takšna obravnava kot je po
                  novem poslovniku, ko je skoncentrirana predvsem na prvo in drugo fazo, v prvi
                  obravnavi je dejanska vsebinska obravnava, te obravnave ne bi imeli, imeli bi pa
                  samo dosti omejeno pravico ali omejeno možnost, kako na ta zakon
                  intervenirati.</p>
               <p>Na ta način bi se lahko zgodilo, po oceni naše poslanske skupine, da bi v tem
                  zakonu prišle skozi rešitve, ki ne bi bile dovolj premišljene - ne s tega
                  socialnega aspekta, ne s kakšnega drugega aspekta - in predlagamo, da gre zakon v
                  normalno proceduro; da gre na tej seji v prvo obravnavo in da je potem, če ne bo
                  bistvenih ugovorov, na septembrski seji še vedno možnost <stage>(če ne bo nanj
                     amandmajev v septembru)</stage> pri drugi obravnavi, da se takrat odločimo za
                  takojšnji prehod na tretjo obravnavo, kar poslovnik dopušča.</p>
               <p>Sedaj predlagamo, da bi ga vendarle obravnavali po normalnem postopku. Hvala.</p>
            </sp>
            <sp xml:id="SDZ1-Redna-11-1993-07-26.sp7">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Peršak. Želi še kdo od predstavnikov poslanskih skupin besedo?
                  Prosim, gospod Šešerko.</p>
            </sp>
            <sp xml:id="SDZ1-Redna-11-1993-07-26.sp8">
               <speaker>DR. LEO ŠEŠERKO:</speaker>
               <p>Spoštovani gospod predsednik, spoštone kolegice in kolegi! Naša poslanska skupina
                     <stage>(Zeleni - Ekološko socialna stranka)</stage> meni, da je ta zakon nujno
                  potreben zaradi tega, ker bo odprl pot za prestrukturiranje gospodarstva,
                     <stage>(še posebej industrije)</stage>, ki ga potrebujemo, ampak menimo, da bi
                  se v hitrem postopku lahko zgodile nerodnosti, ki bi imele zelo težke posledice,
                  zato bomo glasovali za to, da gre v normalni postopek.</p>
            </sp>
            <sp xml:id="SDZ1-Redna-11-1993-07-26.sp9">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Šešerko. Želi še kdo od poslanskih skupin besedo? Gospod
                  Kopač.</p>
            </sp>
            <sp xml:id="SDZ1-Redna-11-1993-07-26.sp10">
               <speaker>JANEZ KOPAČ:</speaker>
               <p>Hvala za besedo. Jaz menim, da je predlog tega zakona izjemno pomemben in potreben
                  za našo sedanjost, kakor je razložil tudi minister Gaspari. Menim tudi, da je
                  sicer naziv "hitri postopek" za tak zakon neustrezen, vendar gre za krpanje
                  procedure po prejšnjem poslovniku in sedanjem. Skratka gre za, po mojem mnenju,
                  tretjo obravnavo; ta zakon je šel skozi fazo tez in osnutka že po prejšnjem
                  poslovniku. Prepričan sem tudi, da bo zaradi obsežnosti zakona razprava o tem
                  zakonu, ker imamo dogovorjeno, da se ob koncu tega tedna seja prekine, če bo kaj
                  še ostalo, se pa nadaljuje v septembru, torej da bo obravnava tega zakona
                  nadaljevana še v septembru. Če bi danes sprejeli ta zakon na dnevni red samo v
                  fazi II. obravnave, bi to pomenilo, da v septembru še nikakor ne moremo priti do
                  tega zakona, temveč šele kasneje - oktobra ali novembra. Menim pa, da je to
                  predolg čas za to, da bi začeli razreševati tako pereče stanje, kakršno na tem
                  področju danes obstaja.</p>
               <p>Zato menim oziroma predlagam, da se zakon uvrsti na dnevni red po hitrem postopku.
                  Prepričan pa sem, da ga bomo, tudi če to storimo, obravnavali šele septembra.
                  Hvala lepa.</p>
            </sp>
            <sp xml:id="SDZ1-Redna-11-1993-07-26.sp11">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Kopač. Želi še kdo od predstavnikov poslanskih skupin besedo?
                     <stage>(Ne želi.)</stage>
                  <stage>(Gospod Bučar, samo predstavniki poslanskih skupin.)</stage> Želi še kdo?
                  Želi besedo predstavnik matičnega delovnega telesa? <stage>(Ne želi.)</stage> Želi
                  predstavnik Vlade dodatno pojasniti razloge? <stage>(Da.)</stage>  Besedo ima
                  minister za finance Mitja Gaspari.</p>
            </sp>
            <sp xml:id="SDZ1-Redna-11-1993-07-26.sp12">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! Razlog je več kot očiten. Ta zakon je v
                  parlamentarni proceduri, mislim da že eno leto. V vseh teh fazah je bilo tudi
                  razpravljano o tem zakonu in se je ta zakon prilagajal razpravi. Tisto kar je
                  bistveno v tem zakonu v tem trenutku je, da smo zakon prilagodili bolj dejanskim
                  potrebam podjetji, ki so v teh težavah, in zaradi tega te prehodne določbe, ki jih
                  do zdaj v zakonu ni bilo, se pravi, da zakon brez teh prehodnih določb o stečaju
                  in likvidaciji v Sloveniji je tako in tako nekoristen in neuporaben - 800
                  podjetij, ali še več podjetji <stage>(govorim samo o podjetjih, ki imajo večje
                     število zaposlenih)</stage> je nemogoče peljati v tem trenutku skozi stečajni
                  postopek. To se je pokazalo v zad- njih dveh, treh letih, sicer ne bi prišlo do
                  tistih rešitev, ki so se imenovale moratorij in podobne zadeve v določenih
                  trenutkih. Če zdaj želimo, napol legalno situacijo nekega moratorija rešiti z
                  ustreznim zakonskim tekstom, potem ni druge rešitve, kot da obravnavamo ta zakon.
                  Če pa smatrate, da je to neustrezno, potem mislim, da ni nobenega razloga, da bi
                  kdor koli preprečeval SDK-ju začetek stečajnih postopkov, ker moratorija uradno
                  ni.</p>
               <p>Mislim, da je stvar toliko komplicirana, da bi bilo zelo neodgovorno trditi, da si
                  lahko vzamemo še nekaj mesecev za razpravo o tej temi, ker za podjetja, ki morajo
                  iti v reorganizacijo - posledično po tem so lahko tudi zdrava, ali gredo v stečaj,
                  če ta reorganizacija ne uspe - mislim, da je tako odlaganje nekoristno za vse
                  skupaj, ne samo za posamezne interesne skupine; tudi stroški naraščajo, s tem pa
                  tudi narodno-gospodarski stroški. Zaradi tega je Vlada poskušala, s tem ko se je
                  uspela dokopati do teh rešitev, za katere menimo, da so ustrezne in dobre in so
                  tudi mednarodno preverjene mimogrede, da ta postopek končamo v fazi, ki je - kot
                  je bilo že rečeno - tretja faza, imenuje se pa zaradi načina dela "hitri
                  postopek". Če bomo danes začeli razpravljati na novo, potem sem prepričan, da do
                  konca leta tega zakona Republika Slovenija ne bo imela, potem je vprašanje, kako
                  bomo lahko nadaljevali z reorganizacijo oziroma sanacijo tega pomembnega dela
                  gospodarstva v velikih podjetjih, ne samo velikih, v velikih in srednjih podjetjih
                  v izgubi oziroma tistih podjetjih, ki so nesolventna in se ne morejo lastniniti po
                  zakonu o lastninskem preoblikovanju, ker kapitala več nimajo. Se pravi, to so
                  podjetja, ki bodo ostala popolnoma osamljena in s tem povzročala velike težave
                  vsem ostalim gospodarskim subjektom, ki z njimi poslujejo oziroma bolje rečeno ne
                  poslujejo več, ker so ti finančno nesposobni. Hvala lepa.</p>
            </sp>
            <sp xml:id="SDZ1-Redna-11-1993-07-26.sp13">
               <speaker>PREDSEDNIK MAG. HERMAN RIGELNIK:</speaker>
               <p>Hvala.</p>
               <p>Na glasovanje dajem predlog Vlade za razširitev dnevnega reda z omenjenim
                  predlogom zakona.</p>
               <p>Ugotovimo sklepčnost! <stage>(79 prisotnih.)</stage></p>
               <p>Kdo je za? <stage>(49 poslancev.)</stage> Je kdo proti? <stage>(8
                     poslancev.)</stage></p>
               <p>Ugotavljam, da je predlog za razširitev dnevnega reda z omenjenim predlogom zakona
                  sprejet.</p>
               <p>Odločiti moramo še o predlogu Vlade, da se zakon sprejme po hitrem postopku. Želi
                  predstavnik Vlade dodatno obrazložiti svoj predlog? <stage>(Ne želi.)</stage> Želi
                  besedo poročevalec matičnega delovnega telesa? <stage>(Ne želi.)</stage> Želijo
                  besedo predstavniki poslanskih skupin? <stage>(Ne želijo.)</stage></p>
               <p>Na glasovanje dajem predlog Vlade za sprejem navedenega zakona po hitrem
                  postopku.</p>
               <p>Ugotovimo sklepčnost! <stage>(77 prisotnih.)</stage></p>
               <p>Kdo je za predlog vlade? <stage>(38 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da je predlog Vlade sprejet.</p>
               <p>Poslanci Izidor Rejc, Stane Frim in Miroslav Geržina so še na podlagi starega
                  poslovnika predlagali, da Državni zbor sprejme predlog za izdajo zakona o
                  lastninjenju stavbnih zemljišč s predlogom zakona. Navedeni zakon je obravnavala
                  Komisija Državnega zbora za spremljanje in nadzor lastninskega preoblikovanja
                  družbene lastnine in predlaga razširitev dnevnega reda z obravna-</p>
               <p>vo in sprejemom navedenega zakona v prvi obravnavi. Matično delovno telo in
                  kolegij predsednika Državnega zbora z navedeno razširitvijo soglašata.</p>
               <p>Na glasovanje dajem predlog za razširitev dnevnega reda s predlogom zakona o
                  lastninjenju stavbnih zemljišč v prvi obravnavi.</p>
               <p>Ugotovimo sklepčnost! <stage>(79 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti? <stage>(6
                     poslancev.)</stage></p>
               <p>Ugotavljam, da je predlog za razširitev dnevnega reda z omenjenim predlogom zakona
                  sprejet.</p>
               <p>Komisija za volitve, imenovanja in administrativne zadeve je predlagala Državnemu
                  zboru, da dnevni red seje razširi z obravnavo in sprejemom sklepa o realizaciji
                  drugega odstavka 34. člena zakona o poslancih. Kolegij predsednika Državnega zbora
                  z navedeno razširitvijo soglaša.</p>
               <p>Na glasovanje dajem predlog za razširitev dnevnega reda s predlogom sklepa.</p>
               <p>Ugotovimo sklepčnost! <stage>(75 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog za razširitev dnevnega reda sprejet. Zbor bo omenjeni
                  sklep obravnaval kot 27/a točko.</p>
               <p>Komisija za poslovnik predlaga Državnemu zboru, da dnevni red seje razširi z
                  obravnavo in sprejemom predloga spremembe sklepa poslovniške narave o
                  parlamentarni preiskavi. Kolegij predsednika Državnega zbora z navedeno
                  razširitvijo soglaša.</p>
               <p>Na glasovanje dajem predlogo za razširitev dnevnega reda z omenjenim predlogom
                  spremembe sklepa.</p>
               <p>Ugotovimo sklepčnost! <stage>(70 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog za razširitev dnevnega reda sprejet. Zbor bo omenjeni
                  sklep obravnaval kot 27/b točko.</p>
               <p>S tem je obravnava že vloženih predlogov za razširitev dnevnega reda končana. Ali
                  ima še kdo kakšen predlog za razširitev dnevnega reda? Gospod Toplak, prosim.</p>
            </sp>
            <sp xml:id="SDZ1-Redna-11-1993-07-26.sp14">
               <speaker>DR. LUDVIK TOPLAK:</speaker>
               <p>Hvala lepa. Predlagam, da se dnevni red 11. seje Državnega zbora razširi s
                  poročilom Vlade o zadevi orožja, odkritega na letališču v Mariboru. Poslanci
                  ocenjujemo, da je odkritje orožja akutno politično, pravno in tudi gospodarsko
                  vprašanje nacionalnih in mednarodnih razsežnosti. Glede na poročila v dnevnih
                  medijih gre za tako akutno zadevo, da je prav, da je Državni zbor informiran o tem
                  vprašanju in da tudi o tem razpravlja ter da o tej zadevi zavzame določena
                  stališča. Zlasti ocenjujemo, da je potrebno, da se poslance informira in da se
                  pravočasno in preventivno uvedejo ustrezni ukrepi v izogib, da se podobni pojavi
                  ne nadaljujejo. Hvala lepa.</p>
            </sp>
            <sp xml:id="SDZ1-Redna-11-1993-07-26.sp15">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Toplaku. V zvezi z razširitvijo dnevnega reda, ki ga je
                  predlagal gospod Toplak pa tole: na podlagi petega odstavka 64. člena Poslovnika
                  Državnega zbora, se lahko predlaga razširitev dnevnega reda le, če so razlogi
                  zanjo nastali po sklicu seje in če je bilo</p>
               <p>poslancem poslano ali izročeno gradivo, ki je podlaga za uvrstitev na dnevni
                  red.</p>
               <p>Ker predlagatelj razširitve dnevnega reda za obravnavo na seji zbora ni predložil
                  gradiva, niso izpolnjeni vsi pogoji za uvrstitev te točke na dnevni red zbora.
                  Predlagatelju gospodu Toplaku predlagam, da uveljavi možnost, ki mu jo daje 29.
                  člen Poslovnika, da postavi o tej problematiki poslansko vprašanje in nato skupaj
                  še z 9 poslanci oziroma kot poslanska skupina predlaga, da se o odgovoru Vlade na
                  to vprašanje opravi razprava v zboru.</p>
            </sp>
            <sp xml:id="SDZ1-Redna-11-1993-07-26.sp16">
               <speaker>DR. LUDVIK TOPLAK:</speaker>
               <p>Gospodu predsedniku vlagam s strani 11 poslancev podpisani predlog razširitve
                  dnevnega reda.</p>
            </sp>
            <sp xml:id="SDZ1-Redna-11-1993-07-26.sp17">
               <speaker>PREDSEDNIK MAG. HERMAN RIGELNIK:</speaker>
               <p>Gospod Toplak, predlagam, da to možnost uporabite pri postavitvi poslanskega
                  vprašanja, tako kot sem prej povedal. Poslansko vprašanje bomo poslali Vladi in
                  potem tudi to uvrstili, na osnovi 11 podpisov, na dnevni red.</p>
            </sp>
            <sp xml:id="SDZ1-Redna-11-1993-07-26.sp18">
               <speaker>DR. LUDVIK TOPLAK:</speaker>
               <p>V smislu 29. člena Poslovnika Državnega zbora, predlagam razširitev seje z novo
                  točko dnevnega reda, kakor je predlagano in predpisano s strani 11 poslancev.</p>
            </sp>
            <sp xml:id="SDZ1-Redna-11-1993-07-26.sp19">
               <speaker>PREDSEDNIK MAG. HERMAN RIGELNIK:</speaker>
               <p>Gospod Toplak, ker se pač sklicujete na 29. člen, sem ga dolžan prebrati. Dolžan
                  sem tudi dajati obrazlago raznih poslovniških določitev in se bom pač poslužil
                  tega, da bom ta člen prebral, ker vztrajate na njem.</p>
               <p>"Poslanec, ki je postavil poslansko vprašanje, lahko predlaga, naj se o odgovoru
                  Vlade opravi razprava v Državnem zboru. Državni zbor brez razprave odloči o tem,
                  ali in kdaj se opravi razprava o poslanskem vprašanju.</p>
               <p>Na zahtevo najmanj 10 poslancev ali poslanske skupine se v Državnem zboru opravi
                  razprava o odgovoru Vlade. Poslanci iz iste poslanske skupine lahko tako zahtevo
                  postavijo le na vsaki drugi seji. Razprava je omejena na predstavnika
                  predlagatelja zahteve, predstavnika Vlade in predstavnika poslanskih skupin.</p>
               <p>Razprava predstavnika predlagatelja zahteve lahko traja največ 15 minut, razprava
                  predstavnika Vlade 10 minut, razprava predstavnikov poslanskih skupin pa največ 5
                  minut."</p>
               <p>Zato predlagam, da za to zahtevo, tako kot sem že rekel, predlagate, da se
                  uveljavi torej možnost, ki jo daje 29. člen Poslovnika, tako da se postavi o tej
                  problematiki poslansko vprašanje in nato se na osnovi te zahteve potem opravi
                  razprava v tem zboru.</p>
               <p>Prosim, gospod Pučnik.</p>
            </sp>
            <sp xml:id="SDZ1-Redna-11-1993-07-26.sp20">
               <speaker>DR. JOŽE PUČNIK:</speaker>
               <p>Predlagam rešitev iz te dileme. 10 podpisov je bilo predloženih. Ti podpisi se
                  zavzemajo za razpravo. Predloženo je tudi poslansko vprašanje. Ko bomo dobili
                  odgovor Vlade, se na podlagi, ali pa s pomočjo teh 10 podpisov lahko opravi tudi
                  razprava o odgovoru Vlade na to poslansko vprašanje.</p>
            </sp>
            <sp xml:id="SDZ1-Redna-11-1993-07-26.sp21">
               <speaker>PREDSEDNIK MAG. HERMAN RIGELNIK:</speaker>
               <p>Tako bomo potem tudi ravnali. Hvala lepa gospod Toplak, hvala lepa gospod
                  Pučnik.</p>
               <p>Predlogov za skrajšanje rokov in združitev obravnav za posamezne točke dnevnega
                  reda nismo prejeli. Sprašujem, če ima kdo tak predlog? <stage>(Nima.)</stage></p>
               <p>Državni zbor je že na prejšnji seji sprejel sklep, da bo zakon o zagotovitvi
                  namenskih sredstev za gradnjo avtocestnega omrežja Republike Slovenije sprejemal
                  na tej seji po hitrem postopku, zato o tem ni potrebno glasovati.</p>
               <p>Vlada Republike Slovenije je predložila predlog zakona o pogojih koncesije za
                  modernizacijo cest, predlog zakona o spremembah zakona o predsanaciji, sanaciji,
                  stečaju in likvidaciji bank in hranilnic, predlog zakona o spremembah in
                  dopolnitvah zakona o bankah in hranilnicah, predlog zakona o taksi na izvoženo
                  blago, predlog zakona o najetju posojil pri Mednarodni banki za obnovo in razvoj
                  za prestrukturiranje podjetniškega in bančnega sektorja in predlaga, da se
                  navedeni zakoni sprejmejo po hitrem postopku.</p>
               <p>Matično delovno telo in kolegij predsednika s predlogi za obravnavo teh zakonov po
                  hitrem postopku soglašata.</p>
               <p>Prehajamo na odločanje o predlogu, da se predlog zakona o pogojih koncesije za
                  modernizacijo cest sprejme po hitrem postopku.</p>
               <p>Na glasovanje dajem predlog za sprejem navedenega zakona po hitrem postopku.</p>
               <p>Ugotovimo sklepčnost, prosim. <stage>(75 prisotnih.)</stage></p>
               <p>Kdo je za tak predlog?</p>
               <p>Gospod Šešerko ima obrazložitev glasu.</p>
            </sp>
            <sp xml:id="SDZ1-Redna-11-1993-07-26.sp22">
               <speaker>DR. LEO ŠEŠERKO:</speaker>
               <p>Gospod predsednik, to je obrazložitev glasu. Glasoval bom proti temu, in sicer
                  zaradi tega, ker smo v prejšnji razpravi že opozorili, da je naloga Vlade in javne
                  uprave, da gradi ceste in da jih je sposobna graditi. Mi to upravo imamo. Izračuni
                  študij o financiranju avtocest v Sloveniji pa kažejo, da bi gradnja po koncesijah
                  stala približno 100 odstotkov več v celotnem obdobju 30 let, kot če država sama
                  najame kredite ali če gradimo z lastnimi sredstvi. Zato ne potrebujemo nikogar, ki
                  si bo na račun Republike Slovenije si napolnil žepe v teh 30 letih, vzel od nekoga
                  kredit enako, kot bi ga vzela Republika Slovenija. Ker smo mnenja, da lahko to
                  razliko prihranimo, teh 100 odstotkov, bom glasoval proti temu predlogu.
                  Predlagam, da tudi vi tako ravnate.</p>
            </sp>
            <sp xml:id="SDZ1-Redna-11-1993-07-26.sp23">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo obrazložiti svoj glas? <stage>(Ne želi.)</stage></p>
               <p>Ugotovimo sklepčnost, prosim. <stage>(71 prisotnih.)</stage></p>
               <p>Kdo je za ta predlog? <stage>(43 poslancev.)</stage> Je kdo proti? <stage>(16
                     poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o predlogu, da se predlog zakona o spremembah zakona, o
                  predsanaciji, sanaciji, stečaju in likvidaciji bank in hranilnic sprejme po hitrem
                  postopku.</p>
               <p>Na glasovanje dajem predlog za sprejem navedenega zakona po hitrem postopku.</p>
               <p>Ugotovimo sklepčnost! <stage>(77 prisotnih.)</stage></p>
               <p>Kdo je za ta predlog? <stage>(56 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o predlogu, da se predlog zakona o spremembah in
                  dopolnitvah zakona o bankah in hranilnicah sprejme po hitrem postopku.</p>
               <p>Na glasovanje dajem predlog za sprejem navedenega zakona po hitrem postopku.</p>
               <p>Ugotovimo sklepčnost! <stage>(73 prisotnih.)</stage></p>
               <p>Kdo je za ta predlog? <stage>(57 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o predlogu, da se predlog zakona o taksi na izvoženo blago
                  sprejme po hitrem postopku. Na glasovanje dajem predlog za sprejem navedenega
                  zakona o hitrem postopku.</p>
               <p>Ugotovimo sklepčnost! <stage>(69 prisotnih.)</stage></p>
               <p>Kdo je za ta predlog? <stage>(60 poslancev.)</stage> Je kdo proti? <stage>(9
                     poslancev.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o predlogu, da se predlog zakona o najetju posojil pri
                  Mednarodni banki za obnovo in razvoj za prestrukturiranje podjetniškega in
                  bančnega sektorja sprejme po hitrem postopku. Na glasovanje dajem predlog za
                  sprejem navedenega zakona po hitrem postopku.</p>
               <p>Ugotovimo sklepčnost! <stage>(69 prisotnih.)</stage></p>
               <p>Kdo je za predlog? <stage>(60 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da je predlog sprejet.</p>
               <p>Vlada Republike Slovenije je predložila predlog za izdajo zakona o spremembah in
                  dopolnitvah zakona o urejanju naselij in drugih posegih v prostor s predlogom
                  zakona, predlog za izdajo zakona o spremembah in dopolnitvah zakona o delovnih
                  razmerjih s predlogom zakona, predlog za izdajo zakona o spremembah in dopolnitvah
                  zakona o zaposlovanju in zavarovanju za primer brezposelnosti. Glede na nujnost
                  sprejema teh treh zakonov iz razlogov, ki jih je Vlada navedla v svojih dopisih z
                  dne 21.7.1993, predlaga, da Državni zbor te zakone sprejme po hitrem postopku.</p>
               <p>Prehajamo na odločanje o predlogu, da se predlog za izdajo zakona o spremembah in
                  dopolnitvah zakona o urejanju naselij in drugih posegih v prostor s predlogom
                  zakona sprejme po hitrem postopku. Matično delovno telo in kolegij predsednika
                  soglašata s predlogom za hitri postopek. Na glasovanje dajem predlog za sprejem
                  navedenega zakona po hitrem postopku.</p>
               <p>Ugotovimo sklepčnost! <stage>(78 prisotnih.)</stage></p>
               <p>Kdo je za ta predlog? <stage>(56 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da je predlog sprejet.</p>
               <p>Prehajamo na odločanje o predlogu, da se predlog za izdajo zakona o spremembah in
                  dopolnitvah zakona o delovnih razmerjih s predlogom zakona sprejme po hitrem
                  postopku. Matično delovno telo in kolegij predsednika ne soglašata s predlogom za
                  hitri postopek. Želi predstavnik Vlade dodatno obrazložiti svoj predlog? Prosim,
                  ministrica za delo gospa Puharjeva.</p>
            </sp>
            <sp xml:id="SDZ1-Redna-11-1993-07-26.sp24">
               <speaker>JOŽICA PUHAR:</speaker>
               <p>Hvala lepa. Spoštovani predsednik, spoštovane poslanke in poslanci! Ne glede na
                  to, da matično delovno telo in predsedstvo ni soglašalo s kratkim postopkom za
                  spremembo zakona o delovnih razmerjih in s spremembo zakona o zaposlovanju, bi vas
                  vseeno rada opozorila, da te spremembe v bistvu pospešujejo procese
                  prestrukturiranja, ne posegajo pa do takšne mere v pravice, da bi populacijo
                  prizadele. Posegamo pravzaprav samo tam, kjer imamo skozi druge zakone tudi kakšne
                  nove rešitve in poskušamo pospeševalno vplivati na to, da bi se hitreje tudi
                  delavci vračali na delo, posebej skozi tiste spremembe zakona, ki omogočajo, da
                  dobi subvencijo delodajalec, če sprejme delavce s prve zaposlitve in tiste, ki so
                  dolgo brezposelni. V kolikor bomo odlašali s tovrstnimi zakonskimi spremembami,
                  bomo tovrstne pospeševalne ukrepe lahko izvajali verjetno šele drugo leto, bodo se
                  pa seveda ljudje kumulirali, na eni strani, na drugi strani pa se bo zaviral
                  proces prestrukturiranja, ki je tako potreben, če hočemo hitreje v gospodarski
                  zagon.</p>
               <p>Na to bi vas rada posebej opozorila in seveda, če se da kaj spremeniti,
                  predlagala, da to svojo odločitev spremenite. Hvala.</p>
            </sp>
            <sp xml:id="SDZ1-Redna-11-1993-07-26.sp25">
               <speaker>PREDSEDNIK MAG. HERMAN RIGELNIK:</speaker>
               <p>Hvala ministrici Puharjevi.</p>
               <p>Želi besedo poročevalec matičnega odbora? <stage>(Ne želi.)</stage> Želijo besedo
                  predstavniki poslanskih skupin? Prosim, gospa Metka Karner Lukač.</p>
            </sp>
            <sp xml:id="SDZ1-Redna-11-1993-07-26.sp26">
               <speaker>METKA KARNER-LUKAČ:</speaker>
               <p>Spoštovani zbor! V imenu poslanske skupine Slovenske ljudske stranke predlagam, da
                  se zavrne sprejem predloga zakona o spremembah in dopolnitvah zakona o delovnih
                  razmerjih po hitrem postopku iz sledečih razlogov:</p>
               <p>1. Spremembe zakona o delovnih razmerjih v tistem delu, ki skrajšujejo odpovedni
                  rok trajno presežnim delavcem od 6 na 3 mesece, ne bodo prinesle rešitve
                  podjetjem, čeprav predvidevajo prihranek 180.000 tolarjev po odpuščenem delavcu,
                  če se mu odpovedni rok skrajša na eno polovico. Ta prihranek podjetij nikakor ne
                  bo rešil, bo pa nedvomno povzročil pasivizacijo poslovodstev - kar vsekakor ne bi
                  hoteli - saj jim bo odpuščanje prvi poslovni ukrep, po katerem bodo posegli.
                  Menim, da Državni zbor za tako potezo ne more biti zainteresiran.    </p>
               <p>Drugi razlog, ki tudi govori o tem, da moramo zakon zavrniti, je ta, da se bodo
                  skrajševale pravice trajno presežnim delavcem ravno v času, ko Vlada ni poskrbela
                  za učinkovito pravno varstvo pravic delavcev, ni uredila inšpekcije dela
                     <stage>(službe, ki naj bi nadzorovala pravice iz delovnega razmerja)</stage> in
                  ni zagotovila tekočega delovanja sodišč združenega dela in socialnih sodišč. Iz
                  navedenih razlogov predlagam, da imamo dovolj časa, in da med tem časom pustimo
                  Vladi, da te zadeve iz 2. točke opravi, kot sem navedla, in da sprejemamo ta
                  predlog sprememb zakona po rednem postopku. Hvala.</p>
            </sp>
            <sp xml:id="SDZ1-Redna-11-1993-07-26.sp27">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospe Metki Karner-Lukač. Želi še kdo od predstavnikov poslanskih skupin
                  besedo? Gospa Simšičeva, prosim.</p>
            </sp>
            <sp xml:id="SDZ1-Redna-11-1993-07-26.sp28">
               <speaker>DANICA SIMŠIČ:</speaker>
               <p>Hvala lepa za besedo. Gospod predsednik, kolegice in kolegi! Poslanska skupina
                  Demokratov - Demokratske stranke je proti hitremu postopku preprosto zato, ker sta
                  predlagani spremembi obeh zakonov na prvi pogled sicer zelo preprosti in kratki,
                  gre pa za temeljito krčenje pravice delavcev na eni strani, in za poseg, ki je
                  zgolj segmentaren in ni, predvidevamo, usklajen s celotno delovnopravno zakonodajo
                  na tem področju, ki naj bi jo ta zbor obravnaval septembra; in tudi vse razprave
                  doslej so potekale na ta način, da je predviden normalen postopek.</p>
               <p>Predlagamo in smo za to, da se oba predlagana zakona ne uvrstita na dnevni red po
                  hitrem postopku ampak kot prva obravnava. Hvala lepa.</p>
            </sp>
            <sp xml:id="SDZ1-Redna-11-1993-07-26.sp29">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospa Simšičeva. Želi še kdo od predstavnikov poslanskih skupin besedo? Želi
                  besedo predstavnica Vlade besedo? <stage>(Ne želi.)</stage></p>
               <p>Na glasovanje dajem predlog Vlade za sprejem navedenega zakona po hitrem
                  postopku.</p>
               <p>Ugotovimo sklepčnost, prosim! <stage>(74 prisotnih.)</stage></p>
               <p>Kdo je za ta predlog? <stage>(26 poslancev.)</stage> Je kdo proti? <stage>(41
                     poslancev.)</stage></p>
               <p>Ugotavljam, da predlog ni sprejet in ugotavljam, da zbor predloga za sprejem
                  omenjenega zakona po hitrem postopku ni sprejel, zato ga bo obravnaval kot predlog
                  zakona v prvi obravnavi.</p>
               <p>Prehajamo na odločanje o predlogu, da se predlog za izdajo zakona o spremembah in
                  dopolnitvah zakona o zaposlovanju in zavarovanju v primeru brezposelnosti s
                  predlogom zakona sprejme po hitrem postopku. Matično delovno telo in kolegij
                  predsednika ne soglašata s predlogom za hitri postopek. Želi predstavnica Vlade
                  obrazložiti svoj predlog? <stage>(Ne želi.)</stage> Želi besedo poročevalec
                  matičnega delovnega telesa? <stage>(Ne želi.)</stage> Želijo besedo predstavniki
                  poslanskih skupin? Prosim, gospa Metka Karner-Lukač.</p>
            </sp>
            <sp xml:id="SDZ1-Redna-11-1993-07-26.sp30">
               <speaker>METKA KARNER-LUKAČ:</speaker>
               <p>V imenu poslanske skupine Slovenske ljudske stranke predlagam, da se zavrne hitri
                  postopek za sprejem predloga o spremembah in dopolnitvah zakona o zaposlovanju in
                  zavarovanju za primer brezposelnosti. Razlogi so sledeči: zakon posega v
                  zmanjševanje pravic, ki imajo zavarovalni značaj in so bile vplačane preko
                  prispevne stopnje za primer brezposelnosti za časa zaposlitve, ki so jo plačevali
                  vsi zaposleni. Prizadel bo veliko število brezposelnih. Nadalje menim, da ukrep
                  Vlade v smislu racionalizacije pravic na področju socialnih transferjev ni najbolj
                  posrečeno izbran, kajti Vlada posega v pogodbene pravice, kot sem že rekla;
                  enostavno pa pušča ob strani daritvene pravice <stage>(ta segment socialnega
                     transferja pa je še mnogo večji)</stage> in se ni držala usmeritve
                  proračunskega memoranduma, ampak je enostavno posegla po segmentu, ki ga je
                  najlažje obvladati. Nadalje. Prihranek, ki ga zakon predvideva je mesečno 65
                  milijonov tolarjev. To pa še ne pomeni direktnega prihranka, kajti en del teh
                  sredstev se bo preko kriterijev o socialni pomoči moralo vrniti državljanom.</p>
               <p>Predlagam, da si zbor vzame za to občutljivo vprašanje toliko časa, da v celoti
                  pretehta smiselnost in funkcionalnost in tudi ustavno upravičenost tega posega,
                  katerega želi Vlada izvesti, in ob tem presodi tudi za ostale socialne transferje,
                  ali je bila poteza Vlade najbolj primerna. Zato predlagam, da se spremembe zakona
                  uvrstijo v začetno fazo.</p>
            </sp>
            <sp xml:id="SDZ1-Redna-11-1993-07-26.sp31">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospa Metka Karner-Lukač. Želi še kdo od predstavnikov poslanskih skupin
                  besedo? Želi predstavnica Vlade dodatno pojasniti razloge? Ministrica Puharjeva,
                  prosim.</p>
            </sp>
            <sp xml:id="SDZ1-Redna-11-1993-07-26.sp32">
               <speaker>JOŽICA PUHAR:</speaker>
               <p>Spoštovane poslanke in poslanci! Mislim, da nikomur ni ljubo in ne bi bilo ljubo,
                  če bi dejansko posegali v kakšne pravice na socialnem področju, ki bi posebej
                  zniževale socialni nivo. Prej sem že omenila, ko sem prišla povedat, da s to
                  zakonodajo v bistvu spreminjamo tam, kjer imamo rešitve že po drugih zakonih.</p>
               <p>Vi veste, da je zakon o socialnem varstvu začel veljati lansko leto novembra,
                  nekatere nove institute je vpeljal, <stage>(omogoča pridobitev družinskih
                     dodatkov, omogoča pridobitev pomoči tudi za vse tiste, ki sicer nimajo teh
                     možnosti skozi plačo ali kaj podobnega)</stage>, kar pomeni, da imamo odprta
                  vrata.</p>
               <p>Racionalizacija na tem področju pravzaprav odpravlja možnost dvojnega vstopanja na
                  isto področje. Jaz to moram ponoviti zaradi tega, da ne bo izgledalo, da poskušamo
                  nekaj - bi rekla - skrajševati in minimalizirati tam, kjer že tako ni veliko.
                  Mislim, da je prav, da vnesemo - tudi s spremembo zakonodaje - določeno
                  pravičnost, in da ne omogočamo, da nekdo dobiva po več virih in da tudi država
                  reagira, recimo zmanjša višino denarnega nadomestila, če je nekdo sposoben zraven
                  še nekaj pridobiti in nekaj delati, to kar je v tem zakonu. Pa tudi pospeševalni
                  elementi, da se ljudje vključujejo, mislim, da so izjemno pomembni.</p>
               <p>Zato še enkrat poskušam potrkati na vaše razmišljanje, da ni dobro s takšnimi
                  spremembami predolgo odlašati, ker mislim, da smo vsi dolžni zagotoviti to, da
                  država deluje kolikor pač more pravično in da pospešujemo procese ob tej zagati, v
                  kateri smo - ob tem seveda, da ljudem zagotavljamo tisti osnovi socialni standard.
                  Hvala lepa.</p>
            </sp>
            <sp xml:id="SDZ1-Redna-11-1993-07-26.sp33">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa ministrica Puharjeva.</p>
               <p>Na glasovanje dajem predlog Vlade za sprejem navedenega zakona po hitrem
                  postopku.</p>
               <p>Ugotovimo sklepčnost, prosim! <stage>(72 prisotnih.)</stage></p>
               <p>Kdo je za predlog? <stage>(34 poslancev.)</stage> Je kdo proti? <stage>(31
                     poslancev.)</stage></p>
               <p>Ugotavljam, da je predlog sprejet.</p>
               <p>S tem je obravnava vloženih zakonov za obravnavo zakonov po hitrem postopku
                  končana.</p>
               <p>Želim vas obvestiti, da bomo pod točko volitve in imenovanja obravnavali naslednje
                  zadeve: mnenje k predlogu Sodnega sveta Republike Slovenije za izvolitev dveh
                  sodnic sodišča združenega dela Republike Slovenije in k predlogu za razrešitev
                  sodnice Temeljnega sodišča v Ljubljani; mnenje k predlogu Jožeta Perka za
                  razrešitev funkcije namestnika javnega tožilca Temeljnega javnega tožilstva v
                  Novem Mestu; predlog za razširitev štirih članov Sveta RTV Slovenija; predlog za
                  imenovanje štirih članov sveta RTV Slovenija; predlog odloka o sestavi in
                  imenovanju predsednika in članov Preiskovalne komisije Državnega zbora Republike
                  Slovenije o raziskovanju povojnih množičnih pobojev, pravno dvomljivih procesov in
                  drugih tovrstnih nepravilnosti; predlog odloka o sestavi Mandatno -imunitetne
                  komisije Državnega zbora Republike Slovenije; poročilo k predlogu odloka o sestavi
                  in imenovanju predsednika in članov Preiskovalne komisije Državnega zbora
                  Republike Slovenije o raziskovanju povojnih množičnih pobojev pravno dvomljivih
                  procesov in drugih tovrstnih nepravilnosti; poročilo k predlogu odloka o sestavi
                  Mandatno-imunitetne komisije Državnega zbora Republike Slovenije in sklep o
                  realizaciji drugega odstavka 34. člena zakona o poslancih. Pod to točko bo zbor
                  obravnaval tudi zadeve, ki jih bo Komisija za volitve, imenovanja in
                  administrativne zadeve predložila med sejo.</p>
               <p>Prehajamo na glasovanje o predlogu dnevnega reda v celoti.</p>
               <p>Predlagam za današnjo sejo dnevni red, ki ste ga prejeli danes na klop in mi
                  dovolite, da ga ne berem.</p>
               <p>Pričenjam razpravo. Kdo želi razpravljati? Gospa Simšičeva.</p>
            </sp>
            <sp xml:id="SDZ1-Redna-11-1993-07-26.sp34">
               <speaker>DANICA SIMŠIČ:</speaker>
               <p>Hvala za besedo. Spoštovane gospe, spoštovani gospodje! Imam predlog proceduralne
                  narave, nisem pa prepričana, če je povsem tak.</p>
               <p>Glede na dnevni red, ki smo ga obravnavali,na številne razširitve, na hitre in ne
                  hitre postopke, bi predlagala in prosila, če je možno prečiščen dnevni red dobiti
                  na klop, tudi glede določila novega poslovnika, ker gre za sprotno odločanje o
                  posamezni točki dnevnega reda, da ne bi prihajalo do neprijetnosti. Hvala
                  lepa.</p>
            </sp>
            <sp xml:id="SDZ1-Redna-11-1993-07-26.sp35">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospa Simšičeva. Torej, prečiščen dnevni red bomo zagotovili vsem
                  poslankam in poslancem na mizo.</p>
               <p>Na glasovanje dajem predlog dnevnega reda.</p>
               <p>Ugotovimo sklepčnost, prosim! <stage>(73 prisotnih.)</stage></p>
               <p>Kdo je za predlagani amandma? <stage>(61 poslancev.)</stage> Je kdo proti?
                     <stage>(4 poslanci.)</stage></p>
               <p>Ugotavljam, da je predlog dnevnega reda 11. seje Državnega zbora sprejet.</p>
               <p>Še nekaj obvestil. Na tej seji imamo kar precej predlogov, ki jih bomo sprejemali
                  po hitrem postopku. Poslanke in poslance prosim, da morebitne amandmaje čimprej
                  pisno vložijo pri sekretarki Državnega zbora, oziroma da imajo pri ustni
                  predstavitvi amandmaja pripravljen tudi že pisni tekst, ki ga predložijo
                  predsedujočemu, da ne bi prihajalo do morebitnih prekinitev pred glasovanjem
                  zaradi priprave pisnega teksta amandmajev. Za pomoč pri oblikovanju amandmajev se
                  obrnite na dežurno službo Državnega zbora v sobi 128.</p>
               <p>Poslanke in poslance tudi prosim, da v skladu s 67. členom poslovnika vložijo
                  pisne prijave pri sekretarki zbora pred pričetkom razprave, in sicer samo za
                  predloge zakonov, ki se obravnavajo v prvi obravnavi, kar pa ni potrebno za
                  razpravo pri predlogih zakonov po hitrem postopku.</p>
               <p>Poslanke in poslance obveščam, da bom izrabil možnost, ki mi jo daje drugi
                  odstavek 67. člena poslovnika in bom pri vsaki toči omejil razpravo poslancev, ki
                  se niso prej pisno prijavili, na 5 minut. Prijavnice dobite pri referentki
                  Državnega zbora.</p>
               <p>Poslance prosim, da svoja vprašanja in pobude dajejo danes v dopoldanskem delu
                  seje pri sekretarki zbora. To točko dnevnega reda bomo obravnavali v sredo od
                  17.00 do 19.00 ure. Na klop vam bo med sejo razdeljen pregled vprašanj in pobud
                  poslank in poslancev, ki so bili podani na prejšnjih sejah in pregled že danih
                  odgovorov oziroma stališč Vlade in ministrstev, ki se objavljajo tudi v
                  Poročevalcu. Razdeljen vam bo tudi pregled nerealiziranih sklepov, ki jih je zbor
                  sprejel na prejšnjih sejah.</p>
               <p>Po sklepu Odbora Državnega zbora za infrastrukturo in okolje je Ministrstvo za
                  promet in zveze h gradivu - gradnja avtocest Republike Slovenije - dodalo še
                  poročilo, <stage>(Stanje projektne dokumentacije in postopkom priprav za gradnjo
                     avtocestnega sistema v Republiki Sloveniji)</stage>, ki ste ga prejeli.
                  Predstavniki Ministrstva za promet in zveze so vam na voljo za vse informacije v
                  zvezi z omenjenim projektov v salonu nasproti velike dvorane.</p>
               <p>V skladu z določbami novega poslovnika bo zbor odločal o vsaki točki sproti, razen
                  če ne bo drugače dogovorjeno. S tem v zvezi vas opozarjam, da mora zbor biti
                  sklepčen ne samo ob glasovanju, ampak tudi med razpravo.</p>
               <p>Obveščam vas, da bo odmor predvidoma od 14.00 do 16.00 ure. S sklicem seje ste
                  bili obveščeni, da bo zbor zasedal, če bo potrebno, do vključno petka 30.7.1993 in
                  da v primeru, če zbor do tega datuma ne bi končal z delom, bo sejo nadaljeval v
                  mesecu septembru.</p>
               <p>Kolikor sem seznanjen, je odbor gospoda Preglja sedaj zasedal in obravnaval,
                     <stage>(mislim da)</stage> točke 1., 2., 3. današnjega</p>
               <p>dnevnega reda in pripravila dodatna poročila. Prosil bi gospoda Preglja za kratko
                  obrazložitev.</p>
            </sp>
            <sp xml:id="SDZ1-Redna-11-1993-07-26.sp36">
               <speaker>ŽARKO PREGELJ:</speaker>
               <p>Spoštovani! Odbor za infrastrukturo in okolje je imel danes zjutraj še dodatno
                  sejo na temo gradnja avtocest v Republiki Sloveniji zaradi razrešitve določenih
                  nejasnosti in problemov v zvezi s tem dokumentom. Odbor je svoja stališča
                  oblikoval in jih ravnokar služba piše in bodo v kratkem na razpolago, tako da
                  predlagam, da točko gradnja avtocest nekoliko zamaknemo pri današnji obravnavi,
                  ker bo lažje obravnavati, ko boste imeli pred seboj pisno poročilo in nekoliko
                  drugačne sklepe, kot smo jih obravnavali na predhodni seji odbora.</p>
               <p>V zvezi z ostalima dvema zakonoma ni bistvenih razlik, tako da ju lahko
                  obravnavamo <stage>(to sta zakon o pogojih koncesije in zakon o zagotovitvi
                     namenskih sredstev)</stage>. Spremenjeni bodo nekoliko le amandmaji, kajti pri
                  aktu gradnja avtocest v Republiki Sloveniji smo spremenili naslov in smo ga
                  preimenovali v "Nacionalni program avtocestnega sistema v Republiki
                  Sloveniji".</p>
               <p>Na ta način bodo torej zadeve lažje potekale in predlagam predsedniku, da začnemo
                  najprej s 3. in 4. točko, ki se vsebinsko ne bosta dotikali, do takrat pa upam, da
                  bo že poročilo, nakar bi se lotili gradnje avtocest. Hvala lepa.</p>
            </sp>
            <sp xml:id="SDZ1-Redna-11-1993-07-26.sp37">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospodu Preglju. Če poslanke in poslanci ne bi nasprotovali, bi
                  predlagal, da kompletni cestni sklop obravnavamo skupaj, tako da bi sedaj
                  obravnavali 4. točko; ko pa bomo dobili poročilo odbora, gremo pa normalno na
                  točko 1, 2 in 3. Je kdo proti temu predlogu? <stage>(Ni.)</stage></p>
               <p>Predlagam, da preidemo potem na <title>4. TOČKO DNEVNEGA REDA - PREDLOG ZAKONA O
                     SPREMEMBAH ZAKONA O PREDSANACIJI, SANACIJI, STEČAJU IN LIKVIDACIJI BANK IN
                     HRANILNIC</title> - po hitrem postopku.</p>
               <p>Predlog zakona je v obravnavo zboru predložila Vlada Republike Slovenije. V skladu
                  z 203. členom poslovnika bomo združili vse tri obravnave predloga zakona tako, da
                  bomo hkrati opravili splošno razpravo, razpravo in glasovanje po členih ter
                  razpravo in glasovanje o zakonskem predlogu v celoti. Razpravljalce prosim, da
                  razpravljajo istočasno tudi o naslovu zakona ter vložijo amandmaje oz. o njih
                  razpravljajo.</p>
               <p>Želi predstavnik Vlade besedo? Prosim, minister za finance Mitja Gaspari.</p>
            </sp>
            <sp xml:id="SDZ1-Redna-11-1993-07-26.sp38">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! Vlada predlaga zakon o spremembah zakona o
                  predsanaciji, sanaciji, stečaju in likvidaciji bank in hranilnic predvsem iz
                  razloga, da v enem od členov sedanjega zakona piše, da nov lastnik banke, se pravi
                  banke po sanaciji, ko se banka olastnini oz. privatizira, ne more imeti več kot 1%
                  v deležu skupnega kapitala nove banke, kar v principu - ta zakon je bil sprejet
                  julija oz. junija leta 1991 - onemogoča začetek privatizacije oziroma normalnega
                  lastninjenja posameznih bank in s tem v bistvu onemogoča prenos dela stroškov
                  sanacije oz. preureditve komercialnih bank z države na privatni kapital. Ker se
                  približujemo prvi taki privatizaciji ene od bank v Sloveniji, menimo, da je ta
                  sprememba nujna in seveda tudi v korist <stage>(kot sem rekel)</stage> prvič -
                  zmanjševanju stroškov države oz. proračuna na področju sanacije in privatizacije
                  bank, in drugič - k normalni lastninski strukturi, ki se bo lahko uveljavila pri
                  privatizaciji teh bank.</p>
               <p>In drugič. Prilagojeni so nekateri členi, ki govorijo o pogojih za začetek
                  predsanacijskega in sanacijskega postopka, ker so ti členi prilagojeni spremembam
                  in dopolnitvam zakona o bankah in hranilnicah, ki ga imate prav tako na dnevnem
                  redu.</p>
               <p>S temi dopolnitvami se zakon ustrezno izboljšuje in v bistvu olajšuje postopek
                  sanacije in privatizacije bank v Sloveniji. Hvala lepa.</p>
            </sp>
            <sp xml:id="SDZ1-Redna-11-1993-07-26.sp39">
               <speaker>PREDSEDNIK MAG. HERMAN RIGELNIK:</speaker>
               <p>Hvala ministru Gaspariju. Predlog zakona je obravnaval tudi Odbor za finance in
                  kreditno-monetarno politiko kot matično delovno telo. Želi poročevalec besedo?
                  Prosim, gospod Kopač.</p>
            </sp>
            <sp xml:id="SDZ1-Redna-11-1993-07-26.sp40">
               <speaker>JANEZ KOPAČ:</speaker>
               <p>Hvala lepa za besedo. Odbor je bil seznanjen s tem. Gre za nekaj redakcijskih
                  popravkov in za enega vsebinskega - tega, ki ga je ravnokar razložil minister
                  Gaspari. Odbor se je strinjal, da je takšna sprememba nujno potrebna. Na sam
                  predlog zakona ni bilo nikakršnega amandmaja in odbor je s soglasjem predlagal
                  sprejem po hitrem postopku in sprejem v besedilu, kakršen je predlagan. Hvala
                  lepa.</p>
            </sp>
            <sp xml:id="SDZ1-Redna-11-1993-07-26.sp41">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Kopač. Želi besedo predstavnik Sekretariata za zakonodajo in pravne
                  zadeve? <stage>(Ne želi.)</stage> Želijo besedo predstavniki poslanskih skupin?
                     <stage>(Ne želijo.)</stage> Besedo dajem poslankam in poslancem. Kdo želi
                  razpravljati? Ker ne želi nihče razpravljati, prehajamo na obravnavo in odločanje
                  o posameznih členih predloga zakona.</p>
               <p>V obravnavo dajem 1. člen. Kdo želi besedo? Ker ne želi nihče besede, prehajamo na
                  odločanje o tem členu.</p>
               <p>Na glasovanje dajem 1. člen.</p>
               <p>Ugotovimo sklepčnost! <stage>(60 prisotnih.)</stage></p>
               <p>Kdo je za tako oblikovan 1. člen? <stage>(52 poslancev.)</stage> Je kdo proti?
                     <stage>(1 poslanec.)</stage></p>
               <p>Ugotavljam, da je 1. člen sprejet.</p>
               <p>V obravnavo dajem 2. člen. Kdo želi besedo? Ker ne želi nihče besede, prehajamo na
                  odločanje o tem členu.</p>
               <p>Na glasovanje dajem 2. člen.</p>
               <p>Ugotovimo sklepčnost! <stage>(62 prisotnih.)</stage></p>
               <p>Kdo je za tako oblikovan 2. člen? <stage>(48 poslancev.)</stage> Je kdo proti?
                     <stage>(1 poslanec.)</stage></p>
               <p>Na glasovanje dajem 3. člen. Kdo želi besedo? <stage>(Nihče.)</stage></p>
               <p>Na glasovanjem dajem 3. člen.</p>
               <p>Ugotovimo sklepčnost! <stage>(62 prisotnih.)</stage></p>
               <p>Kdo je za 3. člen, tako kot je oblikovan? <stage>(48 poslancev.)</stage> Je kdo
                  proti? <stage>(Nihče.)</stage></p>
               <p>V obravnavo dajem 4. člen. Kdo želi besedo? Gospod Izidor Rejc.</p>
            </sp>
            <sp xml:id="SDZ1-Redna-11-1993-07-26.sp42">
               <speaker>IZIDOR REJC:</speaker>
               <p>Spoštovani predsednik, kolegice in kolegi! Ta člen v bistvu pomeni privatizacijo,
                  ker se ustanovitelji spremenijo v delničarje, se pravi se ta postopek sedaj uredi,
                  in prosim, da to pojasnite. Hvala.</p>
            </sp>
            <sp xml:id="SDZ1-Redna-11-1993-07-26.sp43">
               <speaker>PREDSEDNIK MAG. HERMAN RIGELNIK:</speaker>
               <p>Želi še kdo besedo? Ker ne želi nihče besede, dajem 4. člen na glasovanje.</p>
               <p>Ugotovimo sklepčnost! Se opravičujem. Gospod Podobnik želi besedo.</p>
            </sp>
            <sp xml:id="SDZ1-Redna-11-1993-07-26.sp44">
               <speaker>JANEZ PODOBNIK:</speaker>
               <p>Spoštovani gospod predsednik, poslanke in poslanci! Predlagam, ker smo nekako v
                  začetnem postopku, ko delamo po novem poslovniku, da smo vendarle zelo pozorni.
                  Gospod Rejc je dal zelo utemeljeno vprašanje. Ker ni odgovora nanj, jaz tega člena
                  ne podpiram in bom glasoval proti. Hvala.</p>
            </sp>
            <sp xml:id="SDZ1-Redna-11-1993-07-26.sp45">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Ker ne želi nihče... Se opravičujem! Gospod
                  Toplak.</p>
            </sp>
            <sp xml:id="SDZ1-Redna-11-1993-07-26.sp46">
               <speaker>DR. LUDVIK TOPLAK:</speaker>
               <p>Ponovno opozarjam na besede poslanca Rejca, ki od Vlade pričakuje odgovor. Ker
                  tega odgovora ni, predlagam dodatni sklep: Vlada na naslednji seji poda popolno
                  poročilo glede kontrolnega instrumentarija nad izvajanjem tega zakona. Hvala.</p>
            </sp>
            <sp xml:id="SDZ1-Redna-11-1993-07-26.sp47">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo besedo? Minister za finance, gospod Gaspari.</p>
            </sp>
            <sp xml:id="SDZ1-Redna-11-1993-07-26.sp48">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! Gre za 13. člen - če ste si ga prebrali - v
                  obstoječem zakonu, v katerem se 6. točka glasi: "Z nakupom vseh delnic ali
                  določenega števila delnic banke v sanaciji, pri čemer se upošteva boniteta kupca
                  in to, da ni posamičen kupec delnic in da ni skupina povezana s poslovnimi
                  interesi ali procesom..." da ne berem do konca, ker je bistvena tista točka, ki
                  govori o 1% deležu. Zaradi tega, to sem prej omenil v uvodni razpravi, je ta 1%
                  delež tisti faktor, ki onemogoča normalno lastninjenje banke po fazi sanacije
                  oziroma čiščenja bilance. Kajti, če bi želeli pridobiti lastnike z 1%, bi v večini
                  primerov ne zmogli pridobiti toliko kapitala, ker toliko lastnikov v Sloveniji
                     <stage>(za 10, ali za 20 bank)</stage> ne bomo našli. To je prva stvar.</p>
               <p>Druga stvar. Na tak način se bo disperziralo lastništvo v banki in s tem tudi
                  upravljanje oziroma upravljalske pravice, kar bo zmanjšalo možnost za kontrolo
                  poslovanja banke in s tem ustrezno prevzemanje tveganja v poslovanju banke. Temu
                  je namenjena sprememba in to tista vsebinska sprememba, o kateri je bil govor na
                  začetku. Zato se z novim tekstom spreminja samo 6. točka 13. člena in se po novem
                  predlogu glasi: "Z nakupom vseh delnic ali določenega števila delnic banke v
                  sanaciji, v skladu z 20. členom zakona o bankah in hranilnicah." 20. člen zakona o
                  bankah in hranilnicah pa govori o vlogi centralne banke oziroma Banke Slovenije
                  pri kontroli vplačnikov kapitala v posamezno banko. Če tako vplačilo presega
                  določen odstotek, Banka Slovenije zahteva določene dodatne podatke, informacije in
                  kontrole. Se pravi, da ne gre za nikakršno drugo radikalno spremembo, razen te, da
                  olajšujemo postopek sanacije s tem, ko odpravljamo stimulacijo, ki govori o 1%
                  maksimalnem deležu posameznega lastnika v banki.</p>
               <p>Mislim, da jaz drugače nisem razumel gospoda Rejca, kaj je želel vprašati. Menim
                  pa, da sem dovolj jasno odgovoril na povezavo sedanjega 13. člena in predloga za
                  spremembo 6. točke tega člena.</p>
               <p>Gospod Toplak je vprašal. Kontrolo izvaja Agencija za sanacijo bank, ki je
                  ustanovljena za odlokom na podlagi zakona o predsanaciji, sanaciji in stečaju
                  oziroma likvidaciji bank. Ta kontrola se opravlja. Parlament je pred časom dobil
                  na zahtevo preiskovalne komisije ustrezno dokumentacijo <stage>(oziroma vso
                     dokume- ntacijo, s katero razpolaga agencija)</stage> za nadaljevanje tistega
                  dela, ki si ga je zastavila ta preiskovalna komisija. Sicer je pa agencija pravna
                  oseba, ki pade pod vse mehanizme, ki veljajo za vse druge javno-pravne
                  institucije, se pravi kontrolo, revizijo - kar je vse v zakonu zapisano. In ker je
                  ta agencija v prvem letu svojega poslovanja, bo doživela vse te oblike kontrole in
                  revizije ob koncu poslovnega leta oziroma po potrebi tudi v teku poslovnega leta.
                  Hvala lepa.</p>
            </sp>
            <sp xml:id="SDZ1-Redna-11-1993-07-26.sp49">
               <speaker>PREDSEDNIK MAG. HERMAN RIGELNIK:</speaker>
               <p>Hvala minister Gaspari. Želi še kdo besedo? Ker ne želi nihče besede, prehajamo na
                  odločanje o 4. členu.</p>
               <p>Na glasovanje dajem 4. člen.</p>
               <p>Ugotovimo sklepčnost! <stage>(64 prisotnih.)</stage></p>
               <p>Kdo je za tako oblikovan 4. člen? <stage>(43 poslancev.)</stage> Je kdo proti?
                     <stage>(15 poslancev.)</stage></p>
               <p>Ugotavljam, da je 4. člen sprejet.</p>
               <p>V obravnavo dajem 5. člen. Kdo želi besedo? <stage>(Nihče.)</stage></p>
               <p>Prehajamo na odločanje o 5. členu.</p>
               <p>Na glasovanje dajem 5. člen.</p>
               <p>Ugotovimo sklepčnost! <stage>(68 prisotnih.)</stage></p>
               <p>Kdo je za tako oblikovan 5. člen? <stage>(51 poslancev.)</stage> Je kdo proti?
                     <stage>(2 poslanca.)</stage></p>
               <p>V obravnavo dajem 6. člen. Kdo želi besedo? <stage>(Nihče.)</stage></p>
               <p>Na glasovanje dajem tako oblikovan 6. člen.</p>
               <p>Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 6. člen sprejet.</p>
               <p>Opravili smo razpravo in glasovanje o posameznih členih.</p>
               <p>Glasovati moramo še o naslovu zakona. Želi kdo razpravljati o naslovu zakona?
                  Gospod Toplak.</p>
            </sp>
            <sp xml:id="SDZ1-Redna-11-1993-07-26.sp50">
               <speaker>DR. LUDVIK TOPLAK:</speaker>
               <p>Hvala za odgovor gospodu ministru. Ne glede na to, bi predlagal dodatni sklep:
                  "Vlada na prvi naslednji seji poda celovito poročilo o kontroli poslovanja bank
                  ter poročilo o delovanju celotnega kontrolnega instrumentarija nad zakonitostjo in
                  oportunostjo poslovanja bank."</p>
            </sp>
            <sp xml:id="SDZ1-Redna-11-1993-07-26.sp51">
               <speaker>PREDSEDNIK MAG. HERMAN RIGELNIK:</speaker>
               <p>Zdaj razpravljamo o naslovu zakona. Gospod Toplak je predlagal sklep. Ta sklep bom
                  predlagal v nadaljevanju. Želi kdo razpravljati o naslovu zakona. Ker ne želi
                  nihče razpravljati, zaključujem razpravo in dajem na glasovanje naslov zakona.</p>
               <p>Ugotovimo sklepčnost! <stage>(72 prisotnih.)</stage></p>
               <p>Kdo je za naslov zakona? <stage>(61 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je naslov zakona sprejet.</p>
               <p>Izglasovali smo zakon po členih in naslov zakona. Ugotavljam, da k predlogu zakona
                  ni bil sprejet noben amandma, zato ni možno vlaganje dodatnih amandmajev.</p>
               <p>Na glasovanje dajem predlog zakona v celoti.</p>
               <p>Ugotovimo sklepčnost! Gospod Pregelj želi besedo.</p>
            </sp>
            <sp xml:id="SDZ1-Redna-11-1993-07-26.sp52">
               <speaker>ŽARKO PREGELJ:</speaker>
               <p>Spoštovani! Poslanska skupina me je zadolžila za vprašanje: Ali lahko zdaj
                  prekinemo glasovanje o tretji obravnavi, ker moramo uskladiti stališče? Zanima me,
                  ali je to možno. Kot se spominjam, smo se pogovarjali, da je možno odločanje o
                  tretji obravnavi tekom iste seje odložiti, tako da ni treba, da se istočasno to
                  opravi. Sprašujem predsednika, če bi lahko to odločanje prestavili za določen čas,
                  da bi se lahko poslanska skupina poenotila glede stališča. Hvala.</p>
            </sp>
            <sp xml:id="SDZ1-Redna-11-1993-07-26.sp53">
               <speaker>PREDSEDNIK MAG. HERMAN RIGELNIK:</speaker>
               <p>Gospod Pregelj, če vas prav razumem, gre za posvet poslanske skupine in zato
                  predlagam, da prekinemo to točko in bomo nadaljevali, ko boste zaključili s
                  posvetom - in bi vas prosil, da me o tem obvestite.</p>
               <p>Predlagam, če želite, 10 minut odmora? Se pravi, da boste to kasneje opravili in
                  nas v nadaljevanju o tem seznanili? Predlagam, da vseeno naredimo 10 minut odmora,
                  drugače se bomo verjetno izgubili v proceduri.</p>
               <p>Predlagam torej 10 minut odmora in prosim, da to posvetovanje opravite.
                  Nadaljujemo ob 11.30 uri!</p>
            </sp>
            <stage type="time">(Seja je bila prekinjena ob 11.18 uri in se je nadaljevala ob 11.38
               uri.)</stage>
            <sp xml:id="SDZ1-Redna-11-1993-07-26.sp54">
               <speaker>PREDSEDNIK MAG. HERMAN RIGELNIK:</speaker>
               <p>Predlagam, da nadaljujemo s sejo. Prosim, da ugotovimo prisotnost v dvorani.
                     <stage>(64 prisotnih.)</stage></p>
               <p>Ugotavljam, da je zbor sklepčen in lahko odloča.</p>
               <p>Na glasovanje dajem predlog zakona v celoti.</p>
               <p>Besedo ima gospod Janez Podobnik. Gre za obrazložitev glasu, gospod Podobnik.    
                                 </p>
            </sp>
            <sp xml:id="SDZ1-Redna-11-1993-07-26.sp55">
               <speaker>JANEZ PODOBNIK:</speaker>
               <p>Poslanska skupina Slovenske ljudske stranke se zahvaljuje za odmor. V tem kratkem
                  odmoru smo se dogovorili: omenjenega zakona ne podpiramo in predlagamo sklep.
                  Predlagamo, da se glasovanje o zakonu odloži, in sicer Vlada naj do glasovanja o
                  zakonu o spremembah zakona o predsanaciji, sanaciji, stečaju, do naslednje seje
                  pripravi popolno poročilo v zvezi s predlaganim zakonom o lastninskih deležih na
                  osnovi prevzetega javnega dolga ter celoviti program lastninjenja bank. Torej ne
                  podpiramo omenjenega zakona.</p>
            </sp>
            <sp xml:id="SDZ1-Redna-11-1993-07-26.sp56">
               <speaker>PREDSEDNIK MAG. HERMAN RIGELNIK:</speaker>
               <p>Na glasovanje dajem sklep, ki ga je podal gospod Janez Podobnik in ga bom ponovno
                  prebral: "Vlada naj do glasovanja o zakonu o spremembah zakona o predsanaciji,
                  sanaciji, stečaju <stage>(do naslednje seje)</stage> pripravi popolno poročilo v
                  zvezi s predlaganim zakonom o lastninskih deležih na osnovi prevzetega javnega
                  dolga ter celoviti program lastninjenja bank."</p>
               <p>Ali želi kdo razpravljati o tem predlogu sklepa? Gospod Gaspari, minister za
                  finance.</p>
            </sp>
            <sp xml:id="SDZ1-Redna-11-1993-07-26.sp57">
               <speaker>MAG. MITJA GASPARI:</speaker>
               <p>Gospod predsednik, gospe in gospodje. Kar se tiče poročila - ni problem do
                  naslednje seje pripraviti poročila - medtem ko ostali del vprašanja kaže na
                  nerazumevanje te teme. Namreč, če govorimo o bankah v sanaciji, tam lastniških
                  deležev ni več. Te banke so začasno - če gre za izbiro take metode, kot je bila
                  recimo v primeru dveh bank, ki sta šli v sanacijo, izbrana - državna lastnina in
                  se v trenutku dokončne sanacije ta državna lastnina proda na trgu z izdajo delnic,
                  na prostem trgu pač tistim, ki take delnice želijo kupiti. Za to gre v tem zakonu
                  in ne gre za obstoječe lastniške deleže kogarkoli v teh bankah, ker teh lastniških
                  deležev, kot veste, ni več. Obstaja celo tožba na Vrhovnem sodišču enega od bivših
                  lastnikov delnic Ljubljanske banke d.d.. Tako da moram reči, da tega drugega dela
                  pobude na razumem. Se pa strinjam s prvim delom pobude in je tudi Vlada
                  zainteresirana poročati o dosedanjem poteku dela na sanaciji in bo to tudi
                  storila.</p>
               <p>Drugič. Ko gre pa za pobudo oziroma sklep, ki ga je predlagal gospod Toplak, ob
                  tej točki prekinitve, bi pa rekel, da glede kontrole bank in pa hranilnic v
                  njihovem rednem poslovanju ni pooblaščena institucija Vlade Republike Slovenije,
                  ampak Banka Slovenije, ki je samostojna, po zakonu pooblaščena institucija. Za
                  sanacijo oziroma za banke, ki pa so v sanaciji pa je skladno z zakonodajo
                  pooblaščena Vlada Republike Slovenije in bo tudi skladno s tem poročala.</p>
               <p>Medtem ko za tisti del redne kontrole, ki jo opravlja Banka Slovenije, bi pa
                  prosil zbor, da naslovi to zahtevo, če meni, da je to potrebno, direktno oziroma
                  neposredno na Banko Slovenije. Hvala lepa.</p>
            </sp>
            <sp xml:id="SDZ1-Redna-11-1993-07-26.sp58">
               <speaker>PREDSEDNIK MAG. HERMAN RIGELNIK:</speaker>
               <p>Hvala minister Gaspari. Besedo ima gospod Kopač.</p>
            </sp>
            <sp xml:id="SDZ1-Redna-11-1993-07-26.sp59">
               <speaker>JANEZ KOPAČ:</speaker>
               <p>Hvala za besedo. Prav tako, kot je rekel minister Gaspari, sem tudi jaz hotel
                  opozoriti, da gre verjetno za nerazumevanje ali pa mogoče za neko napačno
                  razumevanje; morda ni bilo zadosti časa za študiranje zakona ali kaj
                  podobnega.</p>
               <p>Skratka 4. člen predloga zakona o spremembah zakona, ki se nanaša na obstoječi 13.
                  člen <stage>(prej je bilo to uvodoma dvakrat obrazloženo)</stage>, govori samo o
                  tem <stage>(in mislim, da je to tisto, kar se nekaterim zdi sporno, čeprav jaz ne
                     vidim razloga za to)</stage>, da se limit, ki ga sedaj predstavlja en odstotek
                  delnic, briše, in da se skratka omogoči to, da Agencija za sanacijo bank izvede
                  sanacijo bank tudi tako, da ponudi deleže - ali lastniške deleže v banki, ki je v
                  sanaciji - na trgu. Pri čemer pa se seveda, na drugi strani, nakup tega ustavi ob
                  soglasju Banke Slovenije, ki mora dati tujcu soglasje <stage>(kot je
                     predvideno)</stage> od 0,1 odstotka naprej, domači pravni osebi pa od 14,9
                  odstotka naprej. Ta zakon pa omogoča <stage>(samo en nesmisel, izgleda, da se je
                     pač junija 1991 zapisalo nekaj, kar se ni dosti premislilo)</stage>
                  nadaljevanje sanacije bank in nima nikakršne zveze z lastništvom v obstoječih
                  bankah, ki so že šle, ali ki bodo morda šele šle v sanacijo. Skratka, je popolnoma
                  nepovezana zadeva!</p>
               <p>Mislim, da je sklep sicer na nek način dobronameren, vendar predlagam
                  predsedujočemu, da da predlog zakona o spremembah zakona na glasovanje, da pa po
                  glasovanju o zakonu glasujemo še o posameznih sklepih. In jaz tudi podpiram to, da
                  Vlada pripravi to poročilo. Vendar hočem samo reči, da tovrstno odlašanje nima
                  nobene potrebe in zavira nekaj, kar bi bilo dobro za to, da se delo opravlja
                  naprej. Hvala lepa.</p>
            </sp>
            <sp xml:id="SDZ1-Redna-11-1993-07-26.sp60">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Besedo ima gospod Toplak.</p>
            </sp>
            <sp xml:id="SDZ1-Redna-11-1993-07-26.sp61">
               <speaker>DR. LUDVIK TOPLAK:</speaker>
               <p>Hvala, gospod predsednik. Spoštovane poslanke in poslanci! Najprej zavračam
                  očitek, da gre za nerazumevanje problematike. Mislim, da gre za izraz arogance
                  Vlade, ali pa tudi nekaterih iz vladajoče koalicije, da bi a priori odbili
                  določena vprašanja oziroma da bi se izognili vsebinskim odgovorom. To načelno
                  zavračam.</p>
               <p>Nadalje priznam, da gre verjetno za pomanjkljivo informiranost. In če smo
                  konkretni: v zvezi s predlogom poslanske skupine Slovenske ljudske stranke gre za
                  nekaj vprašanj, za katera menimo, da bi bilo dobro, da se poslance predhodno
                  informira. Najprej je treba vendarle ugotoviti, kakšen je delež t.i. javnega dolga
                  za sanacijo bank. Ocenjuje se, da je večji, kot je celota dejanskih bančnih
                  dolgov. V primeru, da je iz naslova sanacije bank t.i. javnega dolga več, kaj je
                  potem s tem viškom? Drugo konkretno predvprašanje se postavlja: kaj je z državnimi
                  solastninskimi deleži, ki so že vloženi? In tretje konkretno vprašanje:  kaj je z
                  denarjem, ki je bil predviden za sanacijo železarn, pa je bil direktno vložen v
                  banke?</p>
               <p>In četrto vprašanje, ki se postavlja predhodno, preden bi glasovali o tem zakonu
                  in bi moralo biti pojasnjeno, je vprašanje celotnega programa privatizacije banke;
                  da ne gremo tako parcialno, kot se je tokrat navrglo, v parcialno privatizacijo
                  bank.</p>
               <p>Gre torej za sklop vprašanj, na katere bi bilo potrebno poslancem predhodno
                  odgovoriti in to se navezuje tudi na predlog mojega prejšnjega dodatnega sklepa.
                  Glede na odgovore, pa tudi razpravo v poslanskem klubu, je poslanski klub sicer
                  predlagal, da se odloži glasovanje. Jaz osebno pa bi ločeno predlagal, da se
                  predlog prekvalificira v osnutek in da se glasuje o osnutku. Hvala.</p>
            </sp>
            <sp xml:id="SDZ1-Redna-11-1993-07-26.sp62">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Toplak. Ali želi še kdo besedo? Gospod Frim, prosim.</p>
            </sp>
            <sp xml:id="SDZ1-Redna-11-1993-07-26.sp63">
               <speaker>STANE FRIM:</speaker>
               <p>Gospod predsednik, spoštovane poslanke in poslanci. Nedvomno so to zelo pomembna
                  vprašanja s strani procesa sanacije bank, sanacije železarn, vendar moram
                  opozoriti gospoda dr. Ludvika Toplaka, da smo vsa ta pomembna vprašanja imeli in
                  obravnavali na dnevnem redu Odbora za finance in monetarno politiko takrat, ko sem
                  predsedoval v odsotnosti gospoda Kopača. Moram reči, da je to, par dni smo imeli
                  na sporedu ta vprašanja, in sicer imeli smo tudi zaprte seje in če bi želel se sam
                  vključiti in bi imel kakšne pomisleke oz. če bi želel resnično vpeljati nadzor nad
                  temi procesi, potem mislim, da bi bilo pošteno, da bi se te seje udeležil v
                  preteklosti, tako bi bilo prihranjeno spraševanje tega zbora tukaj. Zato
                  protestiram proti postavljanju takšnih vprašanj, ko pa o teh vprašanjih
                  razpravljamo, pa predstavnikov ni blizu. Hvala.</p>
            </sp>
            <sp xml:id="SDZ1-Redna-11-1993-07-26.sp64">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Frim. Gospod Kopač ima besedo.</p>
            </sp>
            <sp xml:id="SDZ1-Redna-11-1993-07-26.sp65">
               <speaker>JANEZ KOPAČ:</speaker>
               <p>Hvala lepa. Želel sem povedati pravzaprav isto kot gospod Stane Frim, dodal bi pa
                  samo še tole, kot neke vrste odgovor na, kot pravi dr. Toplak, pomanjkljivo
                  informiranje. Nesprejetje tega zakona vsekakor pomeni večji javni dolg, kot pa
                  delovanje na podlagi sprejetja sprememb, torej na podlagi sprejetja tega zakona,
                  ki ga imamo na dnevnem redu. To pa lahko definitivno rečem z govornice. Skratka,
                  predlagam, da bi se ne ukvarjali s pomanjkljivim informiranjem. Doktor Toplak je
                  podpredsednik odbora in lahko bi se o vsem tem že prej informiral. Gospod Metelko,
                  kot član Slovenske ljudske stranke, kot drugi predstavnik Slovenske ljudske
                  stranke redno hodi na odbor, o stvareh je obveščen in mislim, da seja, plenarna
                  seja Državnega zbora res ni mesto za to, da bi se odpirale vse te debate in dajal
                  čas za dodatno informiranje, ki je že bil dan v redni proceduri. Hvala lepa.</p>
            </sp>
            <sp xml:id="SDZ1-Redna-11-1993-07-26.sp66">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kopač. Gospod Janez Podobnik.</p>
            </sp>
            <sp xml:id="SDZ1-Redna-11-1993-07-26.sp67">
               <speaker>JANEZ PODOBNIK:</speaker>
               <p>Spoštovani gospod predsednik, poslanke in poslanci. Jaz protestiram zaradi
                  razprave gospoda Frima. Državni zbor je mesto, kjer se postavljajo vprašanja. Ta
                  vprašanja, ki so se nam odprla, so se odprla tudi na podlagi današnje razprave
                  gospoda ministra. To so vprašanja, ki so nekatera nova. Z vso odgovornostjo
                  postavljamo vprašanje lastninjenja bank in zelo upravičeno zahtevamo, da pred
                  glasovanjem o tem zakonu dobimo jasen odgovor na ta vprašanja. Predvsem pa, jaz se
                  bojim, da bomo z novim poslovnikom vpeljali zelo dobro prakso: čim manj sprašujte
                  na Državnem zboru. Odločno odklanjam tak način. Hvala.</p>
            </sp>
            <sp xml:id="SDZ1-Redna-11-1993-07-26.sp68">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Janez Podobnik. Gospod Izidor Rejc.</p>
            </sp>
            <sp xml:id="SDZ1-Redna-11-1993-07-26.sp69">
               <speaker>IZIDOR REJC:</speaker>
               <p>Spoštovani predsednik, gospe in gospodje. Mislim, da smo v nekem trenutku, ko bi
                  vseeno morali dobiti odgovor na določena vprašanja, ne glede, ali to ustreza ali
                  ne. Gre za to, da se je sanacija bank začela že leta 1990, se pravi dobri dve leti
                  in pol, in da se je ta priprava na sanacije pa  začela komaj v letošnjem
                  januarskem času. Mi vemo, da smo sprejeli zakone, ki pokrivajo to sanacijo
                     <stage>(oz. pripravo na izvedbo te sanacije)</stage> v novembru lanskega leta.
                  Če pa gledam na program, ki je bil vseskozi nakazan in povedan, <stage>(tudi
                     zaupno)</stage>, kaj bo vse ta sanacija zadela, kdo bo prišel pod sanacijo,
                  potem se sedaj trenutno dogaja nekaj drugega. Ali drugače povedano, ta sanacija ne
                  gre po tem zaporedju naprej in v bistvu mnogo zaostaja. Pa ne samo to. Banke, ki
                  so bile na spisku teh bank za sanacijo, so že prikazale svojo, bi rekel, pozitivno
                  bilanco na osnovi mednarodne revizije in seveda na osnovi tega sklepam, da pač
                  potuje mimo sanacije in seveda se mi postavlja vprašanje: ali so bila sredstva res
                  pravilno zaračunana in naračunana ali so bila previsoko? Mislim, da je to najmanj,
                  kar je, da Vlada, potem pa tudi Agencija za sanacijo bank <stage>(ta vendar ni nič
                     mimo države Slovenije, je samo organ, ki pred Banko Slovenije to operacijo
                     opravlja)</stage> pove, ali se ta zadeva tako opravlja, kot je potrebno ali so
                  nastopili neki novi razlogi. Po mojem so nastopili neki novi razlogi in to je
                  tisto, kar spravlja pod vprašaj. In ko sem pač sprejel te sanacije in te napovedi,
                  sem ugotovil, da so že v glavnem iz vode ven tisti, ki naj bi bili v sanaciji in
                  da se v bistvu nič posebnega ne dogaja. Mislim, če je to res, potem mi prosim
                  odgovorite in se pridružujem temu, da se te stvari razčistijo - in nič se ne bo
                  ustavilo, če bomo to poročilo ali pa to obrazložitev dobili. Mislim, da je to ena
                  od osnovnih stvari. Smo v nekem procesu, ki ga moramo spremljati in Državni zbor
                  je tisti, ki ga mora spremljati. Jaz pa tudi kot predstavnik te komisije za
                  lastninjenje in vse te procese sem pač, nekako mi je to navrglo, da se nekaj ne
                  dogaja, kar bi se moralo dogajati in seveda se sprašujem, kaj je s tem. Nič
                  slabega seveda ne nameravam s tem izzvati, ampak samo poročilo, da vemo, kaj se
                  dejansko dogaja in ali sanacija gre tako, kot je bilo prej predvidevano ali je pa
                  nekaj drugega nastopilo. Hvala.</p>
            </sp>
            <sp xml:id="SDZ1-Redna-11-1993-07-26.sp70">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Izidor Rejc. Besedo ima minister za finance Gaspari.</p>
            </sp>
            <sp xml:id="SDZ1-Redna-11-1993-07-26.sp71">
               <speaker>MAG. MITJA GASPARI:</speaker>
               <p>Gospod predsednik. Najprej bi rad razjasnil tisto, kar je omenil gospod Toplak. Ne
                  gre za žaljenje osebe, ali pa kaj podobnega. Gre samo za način postavljanja
                  vprašanja, ki mi je dalo misliti, da je vprašanje napačno postavljeno, ker ne
                  govorimo o tistem, kar je bilo v vprašanju zastavljeno, ampak govorimo v zakonskem
                  tekstu <stage>(ki je na dnevnem redu)</stage> o nečem drugem. Zato sem rekel, da
                  je prišlo morda do nerazumevanja, ni pa to nikakor mišljeno pejorativno. Če je
                  bilo tako mišljeno, se pač v tem primeru opravičujem.</p>
               <p>Tisto, kar je bistveno in postavili ste pet vprašanj, jaz bom z največjim veseljem
                  na njih odgovarjal, ker mislim, da je to korektno in dobro, da ste jih postavili,
                  mislim, da je pa tudi dobro, da se na njih takoj odgovori.</p>
               <p>Poročilo lahko da svoje dodatne informacije, ne pa tiste, kar se lahko takoj
                  odgovori, kar tudi kaže, da vemo, za kaj gre.</p>
               <p>Prvič, je denar za sanacijo. Vi točno veste, koliko denarja je bilo za sanacijo
                  namenjenega in to s posebnim zakonom, ki je govoril o izdaji obveznic za sanacijo
                  bank v višini do  2,2 milijardi nemških mark. Kot veste je letošnji proračun v
                  inicialni fazi imel za sanacijo namenjenih milijardo 800 milijonov nemških mark v
                  obliki izdaje obveznic, kar pomeni v obliki izdaje javnega dolga oziroma
                  oblikovanje javnega dolga Države Slovenije. V tem notri  pa seveda potem pomeni
                  tistih 8% obresti na revalorizirano glavnico, je pa strošek tekočega proračuna
                     <stage>(kar ste z glasovanjem o proračunu v letošnjem aprilu tudi
                     potrjevali)</stage>. Kot veste, se je milijarda 800 v zaključni fazi
                  usklajevanja proračuna znižala na milijardo 690 <stage>(če se dobro
                     spomnim)</stage> in to je tisti znesek, ki vladi dovoljuje obseg sanacije z
                  uporabo obveznic agencije za sanacijo bank v letošnjem proračunskem letu; se pravi
                  nič več kot toliko. Razlika <stage>(bilo je vprašanje, kaj je z razliko)</stage>
                  do 2,2 milijardi je potencialni, a ne realizirani javni dolg. To se pravi, zakon
                     <stage>(ker ni letni, ampak ni vezan na termin)</stage> omogoča državi,
                  parlamentu in vladi, da do 2,2 milijardi uporabi obveznice, glede na to, kako bo
                  potekal postopek sanacije. S tem sem, upajmo, odgovoril, kako je z denarjem za
                  sanacijo in drugič, kje je višek, med zneskom, ki je za to leto namenjen skozi
                  proračun za sanacijo bank in tistim, kar je zakon kot celota omogočil brez časovne
                  omejitve, to se pravi za naslednja leta <stage>(glede  na to, da sanacija teče
                     nekaj let, več kot eno leto)</stage>.</p>
               <p>Kako je z denarjem železarn. Tu pa obstaja poseben zakon, ki je uzakonil, da
                  železarne izdajo obveznice za sanacijo svojih finančnih obveznosti do bank in da
                  Vlada Republike Slovenije jamči za tako izdane obveznice za sanacijo bank. Tukaj
                  bi rad poudaril, da zaradi tega, ker je ta zakon prišel naknadno oziroma predhodno
                  v proceduro parlamenta, preden je bil sprejet zakon o izdaji obveznic Republike
                  Slovenije, poskušamo ta problem v pripravi zakona o izplačanih hranilnih vloga
                  rešiti tako, da bodo vse banke v enakem izhodiščnem položaju, to se pravi, da
                  posamezne banke ne bodo pridobile neustrezno boljše izhodiščne pozicije, to so
                  predvsem tiste, ki so dobile na ta način železarske obveznice od tistih, ki jih
                  pač niso dobile iz preprostega razloga, ker železarska podjetja niso imela v vseh
                  slovenskih bankah svojih obveznosti, medtem ko banke, ki gredo v sanacijo, so pa
                  kot celota predmet  sanacije. Zaradi tega bo zakon, ki ga pripravljamo - in to je
                  zakon, ki ga je zahteval parlament - zakon o izplačanih hranilnih vlogah kot
                  obvezi države do poslovnih bank, uredil tudi to področje tako, da bodo izhodiščni
                  položaji vseh bank <stage>(tako tistih, ki so v sanaciji in so vezane na zakon o
                     predsanaciji, sanaciji in stečaju v postopku svojega zdravljenja, kot tistih,
                     ki so v sanaciji pa so zato pridobile železarske obveznosti)</stage> v enakem
                  položaju.</p>
               <p>Program privatizacije bank. Mi v danem trenutku ne moremo reči vnaprej, kako bo
                  šla privatizacija vseh, zdaj ko je, kot veste, približno že 30 bank v Sloveniji.
                  Zakaj? Preprosto zaradi tega, ker so nekatere od teh bank že privatne, ker so bile
                  ustanovljene s kapitalskimi deleži privatnih vlagateljev; pri vseh bankah pa je
                  sicer v veljavi, da so olastninjene. Zakaj? Zato ker so kapitalski deleži v teh
                  bankah znani. Se pravi lastnik posameznega kosa kapitala oziroma deleža kapitala v
                  bankah je znan. Razlika  za banke v sanaciji od ostalih bank je, da so te banke
                  zaradi akumulirane izgube, ki je nastala v preteklosti, ta kapital enostavno, če
                  se tako izrazim, požrle; tega kapitala v bankah ni več. Zato ker so izgube
                  nastale, je bila v programu sanacije prva prioriteta, da morajo nositi prvo
                  tveganje za sanacijo bank lastniki banke, ki so prispevali k temu, da je banka
                  prišla v situacijo, ko je dejansko de facto izgubila kapital, ki je sicer
                  nominalno še v knjigah. Zaradi tega je pri sanaciji dveh bank, ki sta že šli v
                  sanacijo <stage>(vi veste kateri sta, to je Ljubljanska banka in Mariborska
                     banka)</stage> prišlo najprej do odpisa kapitala lastnikov banke, to se pravi,
                  da so ti lastniki z odločbo, ki jo je izdala Banka Slovenije ta kapital izgubili,
                  Agencija Republike Slovenije je v skladu z zakonom izdala obveznice za zamenjavo
                  oziroma za odkup dela slabe aktive teh bank za obveznice Republike Slovenije, in v
                  naslednji fazi bo država ta svoj delež poskušala <stage>(in upamo tudi
                     uspešno)</stage> prodati na trgu spet novim lastnikom, to je privatnim
                  povpraševalcem po teh papirjih; s čimer se bo seveda obseg javnega dolga - za
                  znesek tako izdanih delnic oziroma tako vplačanega kapitala privatnih lastnikov -
                  zmanjšal. To je osnovna orientacija celotnega programa, da se na ta način seveda
                  zmanjšuje tudi delež javnega dolga in se hkrati izvaja normalno druga faza
                  sanacije bank, to je pa njihova normalizacija kot s privatizacijo oziroma
                  lastninjenjem novih lastnikov v teh bankah.  </p>
               <p>In povedal bi še to razliko med bankami v sanaciji in ne v sanaciji. Za vse ostale
                  banke velja vsa zakonodaja, ki normalno ureja to področje, medtem ko za banke v
                  sanaciji, za katere je bila izdana odločba po zakonu, velja sanacijski postopek,
                  kot ga je zakon predpisal, in so zato v drugačni poziciji kot druge finančne
                  institucije.</p>
               <p>Ali sanacija zaostaja ali ne? Po programu je bilo rečeno, da gredo v sanacijo
                  najprej tiste banke, ki so v najtežji situaciji. V najtežji situaciji glede
                  solventnosti in likvidnosti sta bili dve banki, ki sta z odredbo, odloki centralne
                  banke šli v sanacijo - to sta Ljubljanska banka d.d. in Kreditna banka Maribor.
                  Tretja banka je v postopku priprave sanacijskega programa; in kot ste lahko videli
                  iz Uradnega lista, je bila izdana objava natečaja za odkup te banke - tam gre za
                  javni natečaj - ko gre v tej tretji banki za drugačen način sanacije kot pri prvih
                  dveh. Gre za manjšo banko, kjer je nesmiselno, da država ostane v tej banki
                  lastnik in v bistvu zamrzne svoje obveznice za daljši čas. Gre za to, da se bo ta
                  banka deloma sanirala z obveznicami in potem takoj tudi na trgu prodala. Se pravi,
                  da je tukaj postopek hitrejši, kot je pri večjih bankah, kjer je ta postopek
                  seveda težji in bolj zahteven; pa tudi izdaja novih delnic za take banke
                  predstavlja tehnično in vsebinsko večji problem kot pri tretji banki.</p>
               <p>Glede na vprašanje gospoda Rejca, kako je s situacijo posameznih bank, ki so bile
                  navedene v nekem programu kot banke za sanacijo. Verjetno vsi, ki se ukvarjate s
                  financami, veste, da situacija v bankah ni fiksna; lahko se iz leta v leto
                  spreminja zaradi različnih razlogov. Pri tistem spisku, ki je bil dan, je treba
                  upoštevati, da so nekatere banke dobile železarske obveznice in da se jim je
                  zaradi tega solventnost bistveno izboljšala <stage>(da ne omenjam sedaj posamezne
                     banke iz tega spiska)</stage>. Za nekatere banke ugotavljamo, da bodo predmet
                  sanacije, pri čemer ugotavljamo, da bo hitrost sanacije lahko povezana z obsegom
                  razpoložljivih obveznic po zakonu o sanaciji in iz prihodkov Agencije za sanacijo,
                  iz naslova, ki sem ga omenil pred tem, to je iz privatizacije oz. iz ozdravljenja
                  tistih terjatev, ki so bile prevzete od bank na Agencijo in ki jih mora Agencija
                  ali ozdraviti ali pa na sodišču izterjati od slabega podjetja. Vsak dohodek, ki bo
                  izterjan oz. ki bo pridobljen z izterjavo ali enostavno z izboljšanjem terjatev,
                  bo šel Agenciji kot dodatni prihodek Agencije in s tem zmanjševal potrebe
                  proračunskih sredstev, ki bi bile namenjene v naslednjih letih za ta program.</p>
               <p>S tem, upam, sem odgovoril na nekatera vprašanja, ki se neposredno ne nanašajo na
                  zakon, ki ga danes obravnavamo. S tem zakonom, ki ga danes obravnavamo, ravno
                  omogočamo, da bi bila javna objava, ki je bila storjena v Uradnem listu za tretjo
                  banko in njeno privatizacijo, omogočena. Enoodstotni delež kapitala novih
                  lastnikov onemogoča lastninjenje take banke kot prve banke, ki se bo na ta način
                  po končani sanaciji, ki bo zelo kratka, tudi lahko olastninila z izdajo delnic s
                  strani države na trgu in z njihovim nakupom na tem trgu. Če bi ostalo na
                  enoprocentnem deležu, potem je stvar tako-rekoč neizvedljiva in bi bilo to večje
                  breme za proračun, kot je potrebno. Hvala lepa.</p>
            </sp>
            <sp xml:id="SDZ1-Redna-11-1993-07-26.sp72">
               <speaker>PREDSEDNIK MAG. HERMAN RIGELNIK:</speaker>
               <p>Hvala ministru Gaspariju. Želi še kdo besedo. Gospod Žarko Pregelj, prosim.</p>
            </sp>
            <sp xml:id="SDZ1-Redna-11-1993-07-26.sp73">
               <speaker>ŽARKO PREGELJ:</speaker>
               <p>Spoštovani! Razprava gospoda ministra je v bistvu dokazala, da je bila upravičena
                  bojazen, da je v bistvu privatizacija bistven razlog teh sprememb zakona. Namreč,
                  če nekoliko bolj celovito pogledamo na sklop treh zakonov, in sicer tega, ki ga
                  obravnavamo sedaj o predsanaciji in sanaciji itd., potem predlog zakona o
                  spremembah in dopolnitvah zakona o bankah in hranilnicah in tudi zakon pod točko
                  7, o najetju posojila pri Mednarodni banki za obnovo in razvoj za
                  prestrukturiranje podjetniškega in bančnega sektorja, menim, da je v bistvu ta
                  zakon ključni in kot tak, verjetno, vpliva na ostala dva zakona oziroma, so si ti
                  trije zakoni v medsebojni odvisnosti. In bistvo vsega tega je privatizacija. In
                  prosim, ne tega skrivati, ker to res je. Dokaz za to je že sam spremljevalni tekst
                  oziroma obrazložitev k predlogu zakona, kjer v predzadnjem odstavku lepo piše, da
                  spremembe 6 alinee 13. člena bodo omogočile hitrejšo privatizacijo bank, saj se
                  ukine limit enega procentnega vplačanega kapitala itd. ter se opravi omejitev ene
                  tretjine na novo vplačanega kapitala s strani dosedanjih ustanoviteljev.</p>
               <p>Osebno imam pri tem vrsto pomislekov, predvsem pomislekov, tako kot so bili danes
                  že izraženi, tudi zato, kajti, glejte 4. člen tega zakona, se sklicuje na 20. člen
                  tega zakona o bankah in hranilnicah, ki ga bomo šele spreminjali. Tam so pa
                  predvidene razširitve 20. člena, kjer naj bi se dodal še tretji odstavek s pravico
                  tujcev, se pravi, da "tuja oseba lahko postane lastnik več kot 2 procentov delnic
                  s pravico upravljanja le s predhodnim soglasjem Banke Slovenije." Dosedaj je bilo
                  samo 15 procentov zahtevanega soglasja s strani Banke Slovenije.</p>
               <p>Določene zadeve se spreminjajo, tako da menim, da je neumestno, da o tem zakonu
                  kot celoti odločamo, preden ne odločamo tudi še o tem zakonu o bankah in
                  hranilnicah, na katerega se ta zakon sklicuje.</p>
               <p>Naslednje, kar me v bistvu pri vsej zadevi moti, je argumentacija, da je bilo pač
                  dovolj diskusije na odboru. Verjamem, da jo je bilo dovolj. Toda vsa diskusija za
                  zaprtimi vrati nam ostalim poslancem prav nič ne koristi.</p>
               <p>In dejstvo je, da so določeni argumenti, ki so tistim, ki nismo bili pač zraven,
                  malo manj jasni. Nas pač ti določeni argumenti tukaj sedaj omejujejo, da bi se z
                  mirno vestjo odločali o tem zakonu kot celoti. In tudi osebno ne morem pristajati
                  zgolj na take argumentacije kot so iz razloga, ker tako menijo, ker je to v skladu
                  z direktivami Evropske skupnosti in podobnim, prave vsebine vseh teh direktiv pa v
                  bistvu ne poznam. Ali sem sedaj sam kriv ali ne, to je sicer drugo vprašanje. V
                  glavnem, osebno sem prepričan, da so tukaj popolnoma jasni nameni in da ni
                  razčiščena vloga države, niti vloga javnega dolga.</p>
               <p>Ob tem imam vedno, pri vseh teh bančnih zadevah, eno vprašanje, na katerega mi
                  čisto zares direktno nikoli ni dal nihče odgovora: kaj pomeni tisto, kar imajo te
                  banke kot mrtvi kapital; to so tista neproduktivna podjetja, ki so v lasti teh
                  bank. Vsa podjetja, ki so bila že v stečaju in so si nekako zadeve s stečajnim
                  postopkom zaključile, v večini teh podjetij so bile banke glavni upniki in so
                  nekako prevzele njihovo lastnino; ne glede na to, koliko je vredna, imajo jo.
                  Verjamem, da je to mrtvi kapital. Toda kaj bo dejansko z njim? S tem, da se bo
                  prodajal, to lahko razumem, toda nikakor ne razumem, kakšna bo potem tukaj vloga
                  javnega dolga. Ali bodo indirektno potem, zaradi tega lastniki vsi davkoplačevalci
                  ali ne. Namreč te zadeve v tem sistemu niso razčiščene in se ravno preko te
                  mistifikacije sanacije bank v resnici ureja privatizacija.</p>
               <p>Predlagam, da odločanje o tem zakonu preložimo na čas, ko bomo obravnavali še
                  spremembo zakona o hranilnicah in bankah oziroma predlog zakona o najetju posojila
                  pri Mednarodni banki. Hvala lepa.</p>
            </sp>
            <sp xml:id="SDZ1-Redna-11-1993-07-26.sp74">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Žarko Pregelj. Poslanke in poslance bi želel obvestiti oziroma
                  seznaniti s tem, da smo splošno razpravo o tem zakonu zaključili in da
                  razpravljamo v tem trenutku o predlogu sklepa gospoda Janeza Podobnika. Želi še
                  kdo besedo? Če ne želi nihče več razpravljati, predlagam, da predlog sklepa
                  gospoda Janeza Podobnika damo na glasovanje ob smiselni uporabi 73. člena
                  poslovnika. Pri tem pa poslance opozarjam, da je zbor že odločal, da bo zakon
                  obravnaval po hitrem postopku.</p>
               <p>Ugotovimo sklepčnost! <stage>(70 prisotnih.)</stage></p>
               <p>Kdo je za predlog Janeza Podobnika? <stage>(29 poslancev.)</stage> Je kdo proti?
                     <stage>(33 poslancev.)</stage></p>
               <p>Ugotavljam, da predlog ni bil sprejet.</p>
               <p>Prehajamo na glasovanje o predlogu zakona v celoti.</p>
               <p>Ugotovimo sklepčnost! Ponovimo prosim. <stage>(65 prisotnih.)</stage></p>
               <p>Kdo je za predlog zakona v celoti? <stage>(48 poslancev.)</stage> Je kdo proti?
                     <stage>(19 poslancev.)</stage></p>
               <p>Ugotavljam, da je predlog zakona sprejet v celoti.</p>
               <p>Na glasovanje dajem še predlog gospoda Toplaka, s tem da bi gospoda Toplaka
                  povprašal, če bi morda popravil prvi del: "Vlada na prvi prihodnji seji poda
                  celovito poročilo o kontroli poslovanja bank", ker je za to zadolžena Banka
                  Slovenije. Da bi rekli: "Banka Slovenije naj na prvi prihodnji seji poda celovito
                  poročilo o kontroli poslovanja bank, Vlada pa poročilo o delovanju celotnega
                  kontrolnega instrumentarija." Prosim, gospod Toplak.</p>
            </sp>
            <sp xml:id="SDZ1-Redna-11-1993-07-26.sp75">
               <speaker>DR. LUDVIK TOPLAK:</speaker>
               <p>Hvala za opozorilo, strinjam se z dopolnitvijo, da dasta vsak svoje poročilo,
                  Vlada in Banka Slovenije. Hvala.</p>
            </sp>
            <sp xml:id="SDZ1-Redna-11-1993-07-26.sp76">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Toplak.</p>
               <p>Ugotovimo sklepčnost! <stage>(71 prisotnih.)</stage></p>
               <p>Kdo je za? <stage>(45 poslancev.)</stage> Je kdo proti? <stage>(11
                     poslancev.)</stage></p>
               <p>Ugotavljam, da je predlog sklepa gospoda Toplaka sprejet.</p>
               <p>Prehajamo na <title>5. TOČKO DNEVNEGA REDA</title>, to je na <title>OBRAVNAVA
                     PREDLOGA ZAKONA O SPREMEMBAH IN DOPOLNITVAH ZAKONA O BANKAH IN
                     HRANILNICAH</title> po hitrem postopku. Predlog zakona je zboru predložila
                  Vlada Republike Slovenije. V skladu z 203. členom poslovnika bomo združili vse tri
                  obravnave predloga zakona tako, da bomo hkrati opravili splošno razpravo, razpravo
                  in glasovanje po členih, ter razpravo in glasovanje o zakonskem predlogu v celoti.
                  Razpravljalce prosim, da razpravljajo istočasno tudi o naslovu zakona ter vložijo
                  amandmaje oziroma o njih razpravljajo. Želi predstavnik Vlade besedo? <stage>(Ne
                     želi.)</stage> Predlog zakona je obravnaval Odbor za finance in
                  kreditno-monetarno politiko kot matično delovno telo. Želi poročevalce odbora
                  besedo? Gospod Kopač, prosim.</p>
            </sp>
            <sp xml:id="SDZ1-Redna-11-1993-07-26.sp77">
               <speaker>JANEZ KOPAČ:</speaker>
               <p>Hvala za besedo. Pri obravnavi tega predloga zakona smo se pravzaprav držali
                  nekega splošnega načela, in to je uskladitev obveznosti plasmajev naših poslovnih
                  bank v skladu z direktivami Evropske skupnosti, ki pa temeljijo na direktivah
                  Banke za mednarodne poravnave iz Basla in so že zelo stare, samo v našem bančnem
                  sistemu nikoli niso bile upoštevane.</p>
               <p>Na odboru smo potem vložili na predlog tega zakona tri amandmaje. Dva
                  predstavljata pravzaprav enega samega, to je amandma na 10. in 11. člen, ki sta
                  bolj ali manj redakcijske narave, vendar pa je njun rezultat na koncu - v skladu s
                  tistim, kar že sedaj piše v predlogu zakonu - ta, da bi se določil enoletni
                  prehodni rok, enoletno prehodno obdobje za uskladitev poslovanja naših bank v
                  skladu s temi direktivami. Ta rok je bil prvotno predviden tudi s strani
                  predlagatelja, vendar se je pač zgodilo, da je zakon že nekaj časa v proceduri in
                  da je zato tisti rok že nekoliko zastaral; zato pravim, da gre bolj ali manj za
                  redakcijski amandma.</p>
               <p>Drugi amandma, ki pa nima nič zveze z direktivami Evropske skupnosti, pa se nanaša
                  na določbo o potrebnem soglasju Banke Slovenije k nakupu lastniškega deleža v
                  katerikoli domači poslovni banki s strani tujca. Predlagatelj je predlagal, da se
                  obstoječih 15%, ki predstavljajo zgornjo mejo za vlaganje v neko domačo poslovno
                  banko brez soglasja Banke Slovenije, zniža na 2% - o čemer je govoril že gospod
                  Pregelj. Odbor je predlagal, da se tudi ta 2% črtata, ker navsezadnje ni nobene
                  posebne razlike med 2 in 15 in tudi nekoliko smešno je imeti v zakonu 2%, zato smo
                  predvideli soglasje Banke Slovenije, vendar pa po drugi strani uzakonili tudi dva
                  osnovna kriterija, ki ju mora Banka Slovenije pri tem upoštevati; gre predvsem za
                  razpršenost lastništva med investitorji iz različnih tujih držav. Da se pač ne bo
                  nadaljevala praksa, ki jo imamo sedaj, ko imamo štiri domače poslovne banke v
                  lasti Avstrijcev. Pri čemer je res, da sta dve dobili licenco še v času bivše
                  SFRJ, torej ne od slovenskih monetarnih oblasti.</p>
               <p>Vlada kot predlagatelj oziroma njeni predstavniki so se na sami seji s predlaganim
                  amandmajem odbora strinjali, zato upam, da bo ta amandma odbora dobil podporo tudi
                  na Državnem zboru.</p>
               <p>To na kratko. Sicer pa mislim, da je bil zakon, skupaj z amandmaji, ponovno s
                  soglasjem sprejet na seji odbora. In v imenu odbora predlagam, da ga sprejmete
                  tudi vi. Hvala lepa.</p>
            </sp>
            <sp xml:id="SDZ1-Redna-11-1993-07-26.sp78">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kopač. Želi besedo predstavnik Sekretariata za zakonodajo?
                     <stage>(Ne želi.)</stage>  Želijo besedo predstavniki poslanskih skupin?
                  Prosim, gospod Černelič.</p>
            </sp>
            <sp xml:id="SDZ1-Redna-11-1993-07-26.sp79">
               <speaker>FRANC ČERNELIČ:</speaker>
               <p>Spoštovani predsednik, spoštovane poslanke in poslanci! Ker že spreminjamo zakon o
                  bankah in hranilnicah, predlagam oziroma dajem amandma, da se v 76. členu tudi
                  uskladi dejansko dikcija v skladu z zakonom o gospodarskih družbah <stage>(Uradni
                     list RS št. 30/93)</stage>, in sicer v stavku, kjer se v bistvu zasebniki v
                  dikciji uporabljajo podjetniki, posamezniki oziroma majhne pravne osebe. Tako bi
                  dikcija bila naslednja: "Hranilnica zbira hranilne vloge fizičnih oseb, društev in
                  dobrodelnih organizacij, vodi tekoče in žiro račune fizičnih oseb, društev in
                  dobrodelnih organizacij" - to je identično, potem se pa namesto "in zasebnikov"
                  vstavi "podjetnikov - posameznikov in majhnih pravnih oseb" - naprej pa je ista
                  dikcija, kot je že notri "ter vodi depozitno poslovanje za majhne pravne osebe,
                  odobrava zavarovalne kredite in opravlja druge bančne posle v skladu z dovoljenjem
                  Banke Slovenije."</p>
               <p>Kot sem že rekel, v zakonu o gospodarskih družbah, ki smo ga sprejeli, je ta
                   "zasebnik" pač opredeljen kot "podjetnik-posameznik in majhne pravne osebe". Gre
                  za to, da sta v bistvu podjetnik in majhna pravna oseba dostikrat eno in isto
                  vodilno osebje. Hvala lepa.</p>
            </sp>
            <sp xml:id="SDZ1-Redna-11-1993-07-26.sp80">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Černelič. Želi še kdo besedo? Gospod Jelinčič.</p>
            </sp>
            <sp xml:id="SDZ1-Redna-11-1993-07-26.sp81">
               <speaker> ZMAGO JELINČIČ:</speaker>
               <p>Hvala lepa. Lep pozdrav. Predlagam en amandma, kajti smatram, da predstavniki
                  slovenske narodne manjšine v Italiji in v Avstriji, so ravno tako Slovenci. Vemo,
                  da pravzaprav je okoli 30% Slovencev izven meja naše dežele in zaradi tega ni
                  točno napisano, kam se štejejo ti Slovenci: ali so to naši državljani, ali so to
                  tuji oziroma tuje osebe po dikciji zakona. Zato predlagam amandma, ki ga bom tudi
                  pismeno potem dal, da se v 4. členu doda, da se za 3. odstavkom 20. člena doda 4.
                  odstavek, ki se glasi: "Kot tuja oseba ne šteje pripadnik slovenske narodnostne
                  manjšine v Italiji ali Avstriji". Hvala.</p>
            </sp>
            <sp xml:id="SDZ1-Redna-11-1993-07-26.sp82">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Želi še kdo od predstavnikov poslanskih skupin besedo? Gospod Kopač.</p>
            </sp>
            <sp xml:id="SDZ1-Redna-11-1993-07-26.sp83">
               <speaker>JANEZ KOPAČ:</speaker>
               <p>Hvala za besedo. Predlagam še dva amandmaja, ki bi se nanašala tudi na hranilnice,
                  nekaj tega je omenil že gospod Černelič. Gre za uskladitev neke dikcije, jaz pa
                  predlagam uskladitev z današnjim časom. Namreč 74. člen zakona o bankah in
                  hranilnicah še vedno govori, da je za ustanovitev hranilnice potrebno milijon in
                  pol dinarjev. Menim, da je ta številka prenizka, ne nudi nikakršne varnosti
                  poslovanja varčevalcev v hranilnicah in bi se to navsezadnje že redakcijsko moralo
                  popraviti v tolarje. Predlagam povečanje tega minimalnega ustanovnega kapitala na
                  15% zneska iz 1. odstavka 1. člena zakona o spremembah in dopolnitvah zakona o
                  bankah in hranilnicah, kar pomeni 15% zneska, ki je potreben za ustanovitev banke
                  kot minimum. Predlagam tudi, da se obstoječim hranilnicam omogoči nek prehodni
                  rok. To bi se naredilo na podlagi amandmaja k 13. členu zakona o spremembah in
                  dopolnitvah zakona o bankah in hranilnicah. Ne bom ponavljal celotne dikcije
                  amandmajev pač pa bi predvidel prehodni rok do 30. junija 1996. Takšen je moj
                  predlog. Hvala lepa.</p>
            </sp>
            <sp xml:id="SDZ1-Redna-11-1993-07-26.sp84">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kopač. Želi še kdo? Prosim, besedo ima gospod Poljšak.</p>
            </sp>
            <sp xml:id="SDZ1-Redna-11-1993-07-26.sp85">
               <speaker>MARIJAN POLJŠAK:</speaker>
               <p>Pozdravljeni. Jaz imam amandma k 1. členu tega zakona, in sicer: v 2. vrstici 2.
                  odstavka se številka "680" zamenja s številko "70". Gre se za 680 milijonov
                  tolarjev, ki predstavlja osnovni kapital, ki je potreben za ustanovitev banke.
                  Utemeljitev. Torej, sedaj je skok, sedaj je bilo menda 35 milijonov, to je skok na
                  680 milijonov; jaz predlagam manjši skok: s 35 recimo na 70. Utemeljitev. Res da
                  je številka 680 prirejena standardom Evropske skupnosti, vendar razmere v
                  Sloveniji niso primerljive evropskim razmeram. V Sloveniji imamo večinoma
                  monopolno bančništvo, ki je v sanaciji. In za gospodarski razvoj v smislu gesla
                  "iz malega raste veliko," je treba omogočiti razvoj malih lokalnih bank, ki bodo
                  financirale razvoj drobnega gospodarstva in obrti. In to se še ni zgodilo. Jaz ne
                  zaznavam, da so se v slovenskem prostoru razvile recimo hranilnice in posojilnice,
                  tako kot so bile recimo še pred 1. svetovno vojno, ali pa med obema vojnama in ki
                  so ogromno pomagale k razvoju slovenskega gospodarstva. Nekaj let potem, ko se
                  bodo razvile te male banke, pa bomo lahko rigorozno dvignili in zahtevali
                  najmanjši kapital za ustanovitev banke. Zaenkrat pa so za naše gospodarstvo,
                  gospodarsko krizo primernejše manjše konkurenčne banke, ker mi smo tudi za geslo,
                  da je konkurenca zdrava, če je poštena in prava. In ne razumem, da bi nekdo
                  zagovarjal neke liberalne ideje, da je treba ustvariti monopole bank. Bom dal
                  pismeno. Hvala.</p>
            </sp>
            <sp xml:id="SDZ1-Redna-11-1993-07-26.sp86">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Želi še kdo od predstavnikov poslanskih skupin besedo? Gospod
                  Kopač.</p>
            </sp>
            <sp xml:id="SDZ1-Redna-11-1993-07-26.sp87">
               <speaker>JANEZ KOPAČ:</speaker>
               <p>Hvala lepa. Rad bi se odzval na predlog amandmaja gospoda Poljšaka. Menim, da ta
                  amandma ni dober iz naslednjih razlogov. Amandma oz. vsebina nastopa je pravzaprav
                  govorila bolj o hranilnicah kot o bankah. Jaz mislim, da je slovenski tržni
                  prostor toliko velik, da več kot kakšnih, bom rekel zdaj zelo okvirno, od 4 do 6
                  resnih bank ne zdrži na dolgi rok. Zato bi bilo zelo dobro začeti proces
                  združevanja obstoječih bank, ki jih je zdaj okoli 30, v recimo temu 4 do 6
                  pomembnejših oziroma da jim rečem, pa naj kdo ne zameri, resnejših, medtem ko ves
                  ostali prostor na finančnem trgu pa bo seveda zapolnjen s hranilnicami.</p>
               <p>To, o čemer je govoril gospod Poljšak in s čimer se strinjam, bo po mojem mnenju
                  narejeno skozi hranilnice in on je predlagal 70 milijonov tolarjev kot limit. Jaz
                  sem ravnokar v svojem amandmaju za hranilnice predlagal limit, ki je samo nekoliko
                  višji od tega, vendar za hranilnice. Mislim, da bi s tem bil dosežen namen, o
                  katerem je govoril gospod Poljšak.</p>
               <p>Ko sem že pri besedi, bi predlagal predsedujočemu še to, da morda odloži
                  glasovanje o posameznih amandmajih, da bi se matični odbor do teh amandmajev
                  opredelil, kar sicer ni nujno po poslovniku; ne gre za veliko amandmajev. Niti ne
                  predlagam pavze, ampak predlagam, da matični odbor zaseda v običajni pavzi in da
                  potem preidemo na glasovanje. Morda bi bilo prav, da bi pozval predstavnika Vlade,
                  če želi k temu dati svoje mnenje, tako na predlog posameznih amandmajev kot na moj
                  predlog, da se glasovanje o posameznih amandmajih odloži, da bi matični odbor do
                  njih podal svoje stališče. Stvar ni na noben način problematična, morda bi to bilo
                  samo dobro. Hvala.</p>
            </sp>
            <sp xml:id="SDZ1-Redna-11-1993-07-26.sp88">
               <speaker>PREDSEDNIK MAG. HERMAN RIGELNIK:</speaker>
               <p>Gospoda Kopača opozarjam, da v tem trenutku razpravljajo predstavniki poslanskih
                  skupin. Želi še kdo od predstavnikov poslanskih skupin razpravljati. Če ne, dajem
                  besedo poslankam in poslancem. Kdo želi razpravljati? Ker ne želi nihče
                  razpravljati, bi predlagal, da podpremo predlog... Se opravičujem. Gospod Pregelj,
                  prosim.</p>
            </sp>
            <sp xml:id="SDZ1-Redna-11-1993-07-26.sp89">
               <speaker>ŽARKO PREGELJ:</speaker>
               <p>Spoštovani! Imam čisto proceduralni predlog. Glede na to, da smo res nekoliko
                  zmedeni, ker se na novo učimo, predlagam, da bi predsednik vsakič napovedal,
                  kateri del razprave je. Namreč, tudi pri hitrem postopku v bistvu hkrati
                  opravljamo vse tri obravnave, toda treba jih je nekako po vrsti, sicer, če jih
                  hkrati, potem pride do zmede. Predlagam, da predsednik ali predsedujoči vedno
                  napove, katera obravnava je, tako se stvari držimo, nakar potem vlagamo amandmaje
                  in tako naprej. Zdaj je bilo nekoliko zmedeno; res se šele učimo in zato prihaja
                  do teh nesporazumov. Hvala lepa.</p>
            </sp>
            <sp xml:id="SDZ1-Redna-11-1993-07-26.sp90">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa gospod Pregelj. Mislim, da ste sami povedali vse skupaj. Vi veste, da
                  je že pri splošni razpravi je možno že dajati tudi amandmaje. Predlagal bi, da bi
                  podprli predlog gospoda Kopača, da bi se matično delovno telo sestalo med pavzo,
                  opredelilo do amandmajev, tudi siste- matiziralo te amandmaje, da bi lažje teklo
                  glasovanje o amandmajih; če ne, mislim, da bo zaplet. Sprašujem, če ima še kdo od
                  poslancev? Gre za amandma. Je še kakšen amandma? Če ni več, potem prosim matično
                  delovno telo, da v času... Dajem ta predlog na glasovanje.</p>
               <p>Ugotovimo sklepčnost! <stage>(60 prisotnih.)</stage></p>
               <p>Kdo je za predlog, da matično delovno telo v pavzi uskladi amandmaje in jih potem
                  predlaga Državnemu zboru in Sekretariatu za zakonodajo? <stage>(60
                     poslancev.)</stage> Je kdo proti? <stage>(Nihče.)</stage></p>
               <p>Ugotavljam, da je predlog sprejet.</p>
               <p>S tem prekinjam 5. točko dnevnega reda.</p>
               <p>Prehajamo na <title>6. TOČKO DNEVNEGA REDA - OBRAVNAVO PREDLOGA ZAKONA O TAKSI NA
                     IZVOŽENO BLAGO</title> po hitrem postopku. Predlog zakona je v obravnavo zboru
                  predložila Vlada Republike Slovenije. V skladu z 203. členom poslovnika bomo
                  združili vse tri obravnave predloga zakona, tako da bomo hkrati opravili splošno
                  razpravo, razpravo in glasovanje po členih ter razpravo in glasovanje o zakonskem
                  predlogu v celoti. Razpravljalce prosim, da razpravljajo istočasno tudi o naslovu
                  zakona, predložijo amandmaje oziroma o njih razpravljajo. Želi predstavnik Vlade
                  besedo? <stage>(Ne želi.)</stage> Predlog zakona je obravnaval Odbor za finance in
                  kreditno-moneta- rno politiko kot matično delovno telo. Želi poročevalec odbora
                  besedo? <stage>(Ne želi.)</stage> Želi besedo predstavnik sekretariata? <stage>(Ne
                     želi.)</stage> Želijo besedo predstavniki poslanskih skupin? Prosim, gospod
                  Madon.</p>
            </sp>
            <sp xml:id="SDZ1-Redna-11-1993-07-26.sp91">
               <speaker>ZORAN MADON:</speaker>
               <p>Spoštovani! Predlagam, da les izvzamemo iz zakona o taksi na izvoženo blago. In
                  sicer z naslednjo obrazložitvijo.</p>
               <p>Vlada razlaga v zakonu ta ukrep kot ukrep, s katerim bi uredila moteno oskrbo na
                  trgu. Menim, da do motenja oskrbe na trgu z lesom prihaja zaradi neplačevanja lesa
                  s strani odkupovalcev oziroma lesne industrije oziroma zaradi izjemno dolgih rokov
                  plačevanje lesa proizvajalcem oziroma gozdarjem.</p>
               <p>Pogosto se tudi pojavlja, da - še zlasti tam, kjer so izredno težki pogoji - te
                  odkupne cene, še posebej z velikim zamikom, ne pokrivajo stroškov poseka in
                  spravila lesa do gozdnih cest.</p>
               <p>Tretji razlog je ta, da mnoge zahodnoevropske države dajejo subvencije za izvoz
                  svojega lesa. Glede na to, naši izvozniki lesa enostavno niso konkurenčni na
                  evropskem trgu, zato do izvoza lesa enostavno ne prihaja, zato ker imamo te takse
                  na izvoz.</p>
               <p>Razlog, da predlagam, da izvzamemo les, je pa naslednji. Zaradi
                  nezainteresiranosti pri sečnji gozdov <stage>(zaradi teh razlogov, ki sem jih
                     naštel)</stage> in zaradi izredno hitrega propadanja slovenskih gozdov zaradi
                  močne suše, zaradi močnega cvetenja <stage>(predvsem smrekovih gozdov)</stage> in
                  zaradi vsega tega velikega napada podlubnikov, predlagam, da les izvzamemo iz
                  izvoznih taks.</p>
               <p>Menim, da bi bila izredno velika škoda, da na račun gozdov vzdržujemo nekatero ali
                  pa del naše zavožene lesne industrije, in predvsem, da na račun gozdov rešujemo
                  določeno monopolno lesno industrijo, ki se prav v ničemer še ne obnaša tržno.</p>
               <p>Sam menim, da v kolikor bi lesna industrija oziroma odkupovalci lesa urejeno
                  odplačevali les, bi imeli večjo ponudbo, oziroma bi les lahko dobili na domačem
                  trgu ali bi ga dobili iz uvoza. Zato tudi vlagam amandma, s katerim izvzamemo
                  plačilo izvoznih taks pri lesu. Hvala.</p>
            </sp>
            <sp xml:id="SDZ1-Redna-11-1993-07-26.sp92">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Madon. Želi še kdo od predstavnikov poslanskih skupin besedo? Gospod
                  Kopač, potem pa gospod Rejc.</p>
            </sp>
            <sp xml:id="SDZ1-Redna-11-1993-07-26.sp93">
               <speaker>JANEZ KOPAČ:</speaker>
               <p>Hvala za besedo. Poslanska skupina Liberalno demokratske stranke podpira Vladni
                  predlog zakona o taksi na izvoženo blago. Mnenja smo bili, da 1. člen zakona, ki
                  govori o tem, da v primeru, če bi bilo potrebno preprečiti občutne motnje na
                  domačem trgu zaradi pomanjkanja, ima Vlada pač možnost te uvedbe. Menim, da strah
                  pred takojšnjo uvedbo, ali pa pred uvedbo visoke takse, pravzaprav vodi morda tudi
                  razprava gospoda Madona, češ, saj bo Vlada potem takšen predlog zakona tudi takoj
                  izkoristila in seveda skrbela predvsem za povečevanje prihodkov v sferi javnih
                  financ.</p>
               <p>Menim, da je Vladi, ki je odgovorna za ekonomsko politiko v celoti, potrebno dati
                  na voljo takšen inštrument, ki pa se bo uveljavil samo, kadar bodo za to
                  obstajale, bom rekel, tako rekoč izjemne potrebe. Vsaj tako smo mi ta predlog
                  zakona razumeli in zato ga tudi podpiramo. Hvala lepa.</p>
            </sp>
            <sp xml:id="SDZ1-Redna-11-1993-07-26.sp94">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Izidor Rejc.</p>
            </sp>
            <sp xml:id="SDZ1-Redna-11-1993-07-26.sp95">
               <speaker>IZIDOR REJC:</speaker>
               <p>Gospod predsednik, gospe in gospodje! Naša skupina podpira ta predlog o taksah na
                  izvoženo blago. Gre za to, da smo v lanskem letu bili priča, pa tudi letos še,
                  izjemnemu navalu izvoza prvovrstnega lesa; to so bili podatki iz statistike. Zdaj
                  ne rečem, da je bilo v celem slovenskem prostoru to, vendar v tistih predelih,
                  kjer je gozd najbolj zastopan, pa se je to dogajalo. Mislim, da je ta zakon
                  potreben, Vlada, ki bo določala takse, je pa tista, ki naj uskladi in glede na
                  bolezen, glede na ogroženost ali karkoli, bo seveda spreminjala to takso in
                  mislim, da je dolžna, z oziroma na to kar se dogaja, reagirati, in mislim, da je
                  to Vladi treba omogočiti. Gotovo pa je to ena od osnovnih stvari, ne glede, kako
                  se obnaša naša predelovalna industrija, verjetno da se po svoje trudi, da je naš
                  cilj, da izvažamo blago, ki ima dodatno vrednost. In to je eden od osnovnih
                  namenov, da ne gredo "hlodi in kvečjemu plohi ven", ampak da gre stvar v bolj
                  dodelani obliki in s tem seveda pomeni, da je več vloženega dela.</p>
               <p>Zato predlagam, da se to sprejme, po drugi strani je pa gotovo Vlada zadolžena, da
                  spremlja in seveda reagira, če se kaj posebnega pojavi. Hvala.</p>
            </sp>
            <sp xml:id="SDZ1-Redna-11-1993-07-26.sp96">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Rejc. Želi še kdo od poslanskih skupin? Če ne, dajem besedo poslankam
                  in poslancem. Prosim, gospod Madon.</p>
            </sp>
            <sp xml:id="SDZ1-Redna-11-1993-07-26.sp97">
               <speaker>ZORAN MADON:</speaker>
               <p>Spoštovani! Rad bi polemiziral z gospodom Kopačem in pa z gospodom Rejcem.</p>
               <p>Moj predlog je bil ravno zato, ker je Vlada že do sedaj uvajala takse in imamo
                  takse. In kar bi rad, v izogib tem taksam, gre ta moj predlog v tej smeri, da
                  Vladi to pravico odvzamemo.</p>
               <p>Glede tega, da smo v lanskem letu - kar je gospod Rejc omenil - imeli izredno
                  velik izvoz lesa. Morda na nekaterih področjih, na drugih področjih <stage>(tudi
                     sam poznam)</stage> pa smo imeli takšen problem, da nam je les ostajal v
                  gozdovih. In tudi sedaj <stage>(sam imam tudi nek dopis)</stage> so problemi na
                  nekaterih področjih, še posebej ko nam les ostaja v gozdovih. Kaj pomeni to, da
                  nam les ostaja v gozdovih in kaj pomeni predvsem to, da  gozdarji niso
                  zainteresirani pod takšnimi pogoji za sekanje v gozdu? To pomeni še hitrejše
                  propadanje slovenskega gozda. Gre enostavno za tehtanje, ali se bomo odločili za
                  naše gozdove ali za morda ohranitev kakšnega lesnega obrata. Hvala.</p>
            </sp>
            <sp xml:id="SDZ1-Redna-11-1993-07-26.sp98">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Madon. Želi še kdo besedo? Prosim.</p>
            </sp>
            <sp xml:id="SDZ1-Redna-11-1993-07-26.sp99">
               <speaker>FRANC  LIPOGLAVŠEK:</speaker>
               <p>Hvala lepa. Gospod predsednik, kolegice, kolegi! Nasprotujem amandmaju gospoda
                  Madona. Prihajam namreč iz "zavožene slovenske lesne industrije".</p>
               <p>Moram reči, da ta slovenska  lesna industrija bi bila povsem konkurenčna
                  italijanski, furlanski, zahodnoevropski, če bi družbena režija bila cenejša. Pri
                  tem je daleč od resnice to, da ostaja les v gozdu zaradi tega, ker ga slovenska
                  lesna industrija ne more ali ne zna predelati. Ta ga zna, ga lahko predela, seveda
                  pa ne more  pod enakimi pogoji, kot so zunaj. In da bomo te enake pogoje
                  izpostavili, je treba nekaj žrtvovati. Jaz verjamem, da smo lahko pred enim letom
                  še razpravljali tudi na tem mestu o tem, kako se slovenski gozd uničuje, ko se je
                  nekontrolirano sekalo. Zdaj naenkrat, po enem letu, se ne seka več. Ali je to res
                  zasluga tega odloka okrog zaščitne takse? Mislim da ni, ampak da so tudi v severni
                  Italiji spoznali, da na slovenskem lesu dejansko ne morejo več graditi svoje lesne
                  industrije, zato je skrajni čas da se obrnemo k sebi in da sami to naredimo.
                  Hvala.</p>
            </sp>
            <sp xml:id="SDZ1-Redna-11-1993-07-26.sp100">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Lipoglavšek. Želi še kdo besedo? Ker ne želi nihče več razpravljati,
                  prehajamo na obravnavo in odločanje o posameznih členih predloga zakona.</p>
               <p>Prehajamo na obravnavo amandmaja k 1. členu, in sicer amandmaja gospoda Zorana
                  Madona, SLS, k 1. členu v drugi vrstici se izpusti beseda "lesa". Kdo želi besedo?
                  Ker ne želi nihče besede, prehajamo na odločanje.</p>
               <p>Na glasovanje dajem amandma gospoda Zorana Madona k 1. členu.</p>
               <p>Ugotovimo sklepčnost! <stage>(63 prisotnih.)</stage></p>
               <p>Kdo je za amandma k 1. členu? <stage>(17 poslancev.)</stage> Je kdo proti?
                     <stage>(39 poslancev.)</stage></p>
               <p>Ugotavljam, da amandma gospoda Madona k 1. členu ni sprejet.</p>
               <p>V obravnavo dajem amandma Odbora za finance in kreditno</p>
               <p>monetarno politiko, in sicer: V drugi vrsti prvega odstavka tega člena se beseda
                  "lesa" nadomesti z besedami "hlodovine in žaganega lesa nižje stopnje
                  obdelave".</p>
               <p>Kdo želi besedo? Prosim, gospod Potočnik.</p>
            </sp>
            <sp xml:id="SDZ1-Redna-11-1993-07-26.sp101">
               <speaker>FRANC POTOČNIK:</speaker>
               <p>Preden bi glasoval o tem amandmaju, bi želel od predlagateljev zvedeti točno
                  definicijo, kaj je to "nižja stopnja obdelave lesa". V obrazložitvi piše, da je
                  bolj jasen ta člen, meni se zdi da je manj jasen. Pa bi to prosil.</p>
            </sp>
            <sp xml:id="SDZ1-Redna-11-1993-07-26.sp102">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Madon, prosim. Torej, splošna razprava je opravljena.</p>
            </sp>
            <sp xml:id="SDZ1-Redna-11-1993-07-26.sp103">
               <speaker>ZORAN MADON:</speaker>
               <p>Malce sem v proceduralni zmedi, sam sem zelo slab poznavalec te procedure, vendar,
                  ker se ta amandma nekako nanaša na sklep, ki bi ga predlagal kasneje, po vseh
                  izglasovanih amandmajih, bi rad prebral ta sklep, ki se nekako povezuje s tem
                  amandmajem. Na koncu bi predlagal  sklep, ki bi šel vladi: "Izvozne takse se ne
                  zaračunavajo za smrekov celulozni les in smrekove žagovce tretjega kakovostnega
                  razreda." Predvsem ta ostaja še posebej neprodan. Hvala.</p>
            </sp>
            <sp xml:id="SDZ1-Redna-11-1993-07-26.sp104">
               <speaker>PREDSEDNIK MAG. HERMAN RIGELNIK:</speaker>
               <p>Hvala. Gospod Madon, boste pustili tule. Torej smo pri amandmaju našega Odbora za
                  finance in kreditno monetarno politiko. Želi še kdo besedo?</p>
               <p>Ker ne želi nihče besede, prehajamo na odločanje.</p>
               <p>Ugotovimo sklepčnost! <stage>(66 prisotnih.)</stage></p>
               <p>Kdo je za amandma odbora k 1. členu? <stage>(47 poslancev.)</stage> Je kdo proti?
                     <stage>(5 poslancev.)</stage></p>
               <p>Ugotavljam, da je amandma odbora k 1. členu sprejet.</p>
               <p>Imamo še en amandma odbora k 1. členu, in sicer: V tretji vrsti prvega odstavka
                  tega člena se beseda "vplačilo" nadomesti z besedo "plačilo".</p>
               <p>Kdo želi besedo? Amandma je redakcijske narave.</p>
               <p>Ugotovimo sklepčnost prosim! <stage>(65 prisotnih.)</stage></p>
               <p>Kdo je za ta amandma k 1. členu? <stage>(53 poslancev.)</stage> Je kdo  proti?
                     <stage>(Nihče.)</stage></p>
               <p>Ugotavljam, da je amandma odbora k 1. členu sprejet.</p>
               <p>Na glasovanje dajem 1. člen v celoti. Kdo želi besedo? <stage>(Nihče.)</stage></p>
               <p>Na glasovanje dajem torej 1. člen.</p>
               <p>Ugotovimo sklepčnost, prosim. <stage>(68 prisotnih.)</stage></p>
               <p>Kdo je za tako oblikovan 1. člen? <stage>(55 poslancev.)</stage> Je kdo proti?
                     <stage>(10 poslancev.)</stage></p>
               <p>Ugotavljam, da je 1. člen s tem sprejet.</p>
               <p>V obravnavo dajem 2. člen. Kdo želi besedo? Ker ne želi nihče besede, dajem 2.
                  člen na glasovanje.</p>
               <p>Ugotovimo sklepčnost, prosim! <stage>(68 prisotnih.)</stage></p>
               <p>Kdo je za 2. člen? <stage>(57 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da je 2. člen sprejet.</p>
               <p>V obravnavo dajem 3. člen. Kdo  želi besedo? Ker ne želi nihče besede, dajem na
                  glasovanje 3. člen.</p>
               <p>Ugotovimo sklepčnost, prosim! <stage>(67 prisotnih.)</stage></p>
               <p>Kdo je za tako oblikovan 3. člen? <stage>(54 poslancev.)</stage> Je kdo proti?
                     <stage>(1 poslane.)</stage></p>
               <p>Ugotavljam, da je 3. člen sprejet.</p>
               <p>V obravnavo dajem 4. člen. Kdo želi besedo? Ker ne želi nihče besede, dajem na
                  glasovanje 4. člen.</p>
               <p>Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da je 4. člen sprejet.</p>
               <p>Opravili smo razpravo in glasovanje o posameznih členih, glasovati pa moramo še o
                  naslovu zakona. Ali želi kdo razpravljati o naslovu zakona? Ker ne želi nihče
                  razpravljati o naslovu zakona, prehajamo na glasovanje.</p>
               <p>Ugotovimo sklepčnost! <stage>(69 prisotnih.)</stage></p>
               <p>Kdo je za tako oblikovan naslov? <stage>(57 poslancev.)</stage> Je kdo proti?
                     <stage>(3 poslanci.)</stage></p>
               <p>Ugotavljam, da je naslov zakona sprejet.</p>
               <p>Izglasovali smo zakon po členih in naslov zakona. Ugotavljam, da so bili k
                  predlogu zakona sprejeti amandmaji k 1. členu.</p>
               <p>V skladu s 197. členom poslovnika lahko amandma k prej navedenim členom  predlaga
                  le najmanj 10 poslancev, poslanska skupina, matično delovno telo in predlagatelj
                  zakona. Ali želi kdo od navedenih predlagateljev vložiti amandma?  </p>
               <p>Ker ne želi nihče razpravljati, dajem na glasovanje predlog zakona v celoti.</p>
               <p>Ugotovimo sklepčnost! <stage>(69 prisotnih.)</stage></p>
               <p>Kdo je za predlog zakona v celoti? <stage>(56 poslancev.)</stage> Je kdo proti?
                     <stage>(9 poslancev.)</stage></p>
               <p>Ugotavljam, da je predlog zakona v celoti sprejet.</p>
               <p>Predlagam še dodaten sklep gospoda Madona, in sicer k zakonu o taksi na izvoženo
                  blago: "Izvozne takse se ne zaračunavajo za smrekov celulozni les in smrekove
                  žagovce tretjega kakovostnega razreda." Ali želi kdo razpravljati o tem sklepu?
                  Gospod Kopač.</p>
            </sp>
            <sp xml:id="SDZ1-Redna-11-1993-07-26.sp105">
               <speaker>JANEZ KOPAČ:</speaker>
               <p>Menim, da gre pravzaprav za zakonsko materijo, bolj ali manj za neke vrste tekst
                  amandmaja. Sicer je vedno lahko predlagan v  obliki sklepa, ampak jaz mu
                  nasprotujem. Mi smo vendar sprejeli nek zakon, ki nekaj govori. Izvajanje tega
                  zakona pa je sedaj v rokah Vlade, ki je pri tem lahko učinkovita, neučinkovita,
                  dobra, slaba itd. Menim pa, da je tekst tega sklepa stvar amandmaja, ki je pa že
                  mimo. Hvala lepa.</p>
            </sp>
            <sp xml:id="SDZ1-Redna-11-1993-07-26.sp106">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Kopač. Besedo ima gospod Madon.</p>
            </sp>
            <sp xml:id="SDZ1-Redna-11-1993-07-26.sp107">
               <speaker>ZORAN MADON:</speaker>
               <p>Sam menim, da gre ne toliko za sam zakon oziroma materijo, ki bi jo morali zajeti
                  v zakonu, ampak gre za politiko, kako in kaj izvajati ta zakon na področju lesa.
                  Ta moj predlog je v tem, da Državni zbor kot tak zaveže Vlado, da pri najslabših
                  kvalitetah lesa teh izvoznih dajatev ne uvede. Samo toliko. Verjamem pa, da bo
                  tudi Vlada toliko razumna, ampak dajmo že mi to narediti.</p>
            </sp>
            <sp xml:id="SDZ1-Redna-11-1993-07-26.sp108">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa. Gospod Madon, torej vztrajate pri svojem sklepu? Hvala lepa. Želi še
                  kdo besedo? Prosim, gospod Oman.</p>
            </sp>
            <sp xml:id="SDZ1-Redna-11-1993-07-26.sp109">
               <speaker>IVAN OMAN:</speaker>
               <p>Gospod predsednik, spoštovane gospe in gospodje! Menim, da bi kazalo ta sklep
                  sprejeti. Ravno na tem področju lahko pride do velike ponudbe slabšega lesa. V
                  primerih, s kakršnimi imamo letos opravka, <stage>(z velikim napadom
                     podlubnikov)</stage>, se lahko zgodi, da bo velika ponudba in bi z uvedbo takse
                  na tak les prišlo do onemogočanja prodaje po koliko toliko sprejemljivih cenah; ko
                  že itak vemo, da za tak slabši les imamo slabe cene, ki komajda pokrivajo stroške
                  spravila. Predlagam, da se ta predlog sprejme. V normalnih razmerah pa tako vemo,
                  da v Sloveniji ni prevelike ponudbe prav celuloznega lesa.</p>
            </sp>
            <sp xml:id="SDZ1-Redna-11-1993-07-26.sp110">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Oman. Želi še kdo besedo? Prosim, gospod Lipoglavšek.</p>
            </sp>
            <sp xml:id="SDZ1-Redna-11-1993-07-26.sp111">
               <speaker>FRANC LIPOGLAVŠEK:</speaker>
               <p>Gospod predsednik, kolegice in kolegi! Nasprotujem takemu predlogu. Pustimo naj se
                  strokovni ljudje v strokovnih organizacijah ubadajo s temi stvarmi, mi pa
                  določajmo politiko. Če imamo v Sloveniji dovolj kapacitet, da bomo predelali
                  slabši les, potem naj se predela in naj o tem odločijo za to pristojni. Hvala
                  lepa.</p>
            </sp>
            <sp xml:id="SDZ1-Redna-11-1993-07-26.sp112">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Lipoglavšek. Želi še kdo besedo? Če ne, dajem predlog sklepa gospoda
                  Madona na glasovanje.</p>
               <p>Ugotovimo sklepčnost! <stage>(67 prisotnih.)</stage></p>
               <p>Kdo je za predlog gospoda Madona? <stage>(19 poslancev.)</stage> Je kdo proti?
                     <stage>(35 poslancev.)</stage></p>
               <p>Ugotavljam, da sklep gospoda Madona ni bil sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>7. TOČKO DNEVNEGA REDA - OBRAVNAVO PREDLOGA ZAKONA O NAJETJU
                     POSOJILA PRI MEDNARODNI BANKI ZA OBNOVO IN RAZVOJ ZA PRESTRUKTURIRANJE
                     PODJETNIŠKEGA IN BANČNIŠKEGA SEKTORJA</title> po hitrem postopku. Predlog zakon
                  je v obravnavo Zboru predložila Vlada Republike Slovenije. V skladu z 203. členom
                  poslovnika bomo združili vse tri obravnave predloga zakona tako, da bomo hkrati
                  opravili splošno razpravo, razpravo in glasovanje po členih ter razpravo in
                  glasovanje o zakonskem predlogu v celoti. Razpravljalce prosim, da razpravljajo
                  istočasno tudi o naslovu zakona ter vložijo amandmaje oziroma o njih razpravljajo.
                  Želi predstavnik Vlade besedo? Gospod Gaspari, minister za finance, ima
                  besedo.</p>
            </sp>
            <sp xml:id="SDZ1-Redna-11-1993-07-26.sp113">
               <speaker>MAG. MITJA GASPARI:</speaker>
               <p>Gospod predsednik, gospe in gospodje poslanci! Gre za zakon, ki temelji na
                  usklajenih pogajanjih med Republiko Slovenijo in Mednarodno banko za obnovo in
                  razvoj <stage>(krajše Svetovno banko)</stage>, o najetju posojila za strukturno
                  prilagajanje na področju financ in podjetij, ki naj bi pomagal slovenski vladi in
                  gospodarstvu pri tej proceduri, da bi ta proces stekel čim hitreje in čimbolj
                  učinkovito. Pogajanja so bila opravljena v mesecu juniju. O pogajanjih samih je
                  bil parlament dvakrat obveščen na sejah matičnih odborov. Prav tako sta oba odbora
                  pridobila vso dokumentacijo, ki je bila predmet pogajanj, tako pismo o razvojni
                  politiki, ki je osnovni element takšnih pogajanj s Svetovno banko, kot tudi
                  kreditno pogodbo, ki je tisti dokument, ki se ga podpisuje v odnosu med Vlado
                  Republike Slovenije in Mednarodno banko za obnovo in razvoj in ratificira v
                  parlamentu na podlagi tako podpisane pogodbe. Zakon je potrebno pripraviti v
                  skladu z zakonodajo v Sloveniji, ki zahteva za vse mednarodne zadolžitve Republike
                  Slovenije in v skladu z zakonom o kreditnih odnosih s tujino, da se pripravi zakon
                  za sprejem v parlamentu. V tem trenutku imate pred seboj zakon, ki govori o vsoti
                  zadolžite, to je 80 milijonov ameriških dolarjev v izbrani valuti in o pogojih
                  zadolžitve <stage>(o katerih pa se v principu z Mednarodno banko za obnovo in
                     razvoj, tako kot tudi z Evropsko banko za obnovo in razvoj ne pogaja, ker so
                     skladni s statutarnimi načeli, ki jih te inštitucije pri sebi imajo)</stage>.
                  Gre za 15-letni kredit. Se pravi gre za dolgoročni kredit s 5 letnim moratorijem
                  odplačila glavnice in z variabilno obrestno mero. Se pravi, da se začetek
                  odplačevanja, glede na moratorij, začne s 15.2.1999.</p>
               <p>S tem kreditom Republika Slovenija odpira pot sodelovanju z Mednarodno banko za
                  obnovo in razvoj in najema sredstva za tiste potrebe, ki so bile predmet razprave
                  parlamenta ob razpravi o proračunskem memorandumu in njegovih elementih za
                  naslednja tri leta, ki so bila del takoimenovane ekonomske politike, ki jo je
                  Vlada ob tem primeru tudi uradno predstavila. Predvsem gre za financiranje potreb,
                  ki izhajajo iz sanacije bank, o čemer smo danes že govorili in pa za
                  prestrukturiranje podjetij. Če bo parlament smatral ta zakon za dober oziroma
                  zadovoljiv, v tem primeru bi stekla pogajanja tudi za dodatno naložbo Svetovne
                  banke v Sloveniji, ki bi se predvsem orientirala na tako imenovani "invest and
                  recovery long", to se pravi kredit za investicijsko usposabljanje podjetij, ki se
                  privatizirajo in bi to bila potem celota, ki bi jo na ta način organizirali s
                  svetovno banko in s tem seveda olajšali stroške in pa čas prilagajanja slovenskega
                  gospodarstva novo nastalim, bom rekel, tržnim okoliščinam. Zakaj predlagamo po
                  hitrem postopku? Enostavno iz tega razloga, ker so bila pogajanja končana, zbor
                  direktorjev svetovne banke je to 15. julija na svoji seji, bom rekel, ne z večino,
                  ampak soglasno sprejel in ostaja na Sloveniji, da prvič sprejme zakon o kreditu,
                  ki omogoča podpis kreditne pogodbe in potem v septembru ratifikacijo sporazuma, ki
                  omogoča črpanje tega kredita. Da ne bi zamudili še več časa, kot ga bomo sicer
                     <stage>(že zaradi letne sezone in pa dopustov)</stage>, smo predlagali, da se
                  ta zakon sprejme po hitrem postopku in s tem bomo pridobili vsaj nekaj mesecev, da
                  bi lahko kredit črpali že v letošnjem proračunskem letu, se pravi nekje koncem
                  septembra; kot je predvideno glede na zasedanje parlamenta, ki bo po naših
                  informacijah v drugi polovici septembra letos. Hvala lepa.</p>
            </sp>
            <sp xml:id="SDZ1-Redna-11-1993-07-26.sp114">
               <speaker>PREDSEDNIK MAG. HERMAN RIGELNIK:</speaker>
               <p>Hvala minister Gaspari. Predlog zakona je obravnaval tudi Odbor za finance in
                  monetarno politiko kot matično delovno telo. Želi poročevalec odbora besedo?
                  Gospod Kopač.</p>
            </sp>
            <sp xml:id="SDZ1-Redna-11-1993-07-26.sp115">
               <speaker>JANEZ KOPAČ:</speaker>
               <p>Hvala za besedo. No menim, da gre za izjemno pomemben zakon oziroma izjemno
                  pomembno posojilo. Sam zakon pa je pravzaprav pred nami zato, ker imamo na nek
                  način nekoliko čudaško proceduro, kajti zakon o kreditnih odnosih s tujino zahteva
                  poseben zakon pred najetjem posojila, zakon o zunanjih zadevah pa zahteva potem še
                  naknadno ratifikacijo. Mislim, da je to res neke vrste svetovni unikum, zato smo
                  tudi na Odboru Vladi predlagali, v neke vrste kolektivni poslanski pobudi, da
                  pride v parlament sprememba zakona o kreditnih odnosih s tujino in da v primeru,
                  kjer pride potem do ratifikacije, predlaga ukinitev te dvojne paralelne
                  procedure.</p>
               <p>Sicer pa se je Odbor z vsebino zakona, ki je izjemno kratka, na kratko tudi
                  seznanil. Mnogo pomembnejše pa je tisto, kar stoji za njim, in to je to, kar je
                  omenil minister Gaspari. Gre za pismo o razvojni politiki, ki predstavlja neko
                  vizijo oziroma neki gospodarski program, ki je bil podlaga za najetje tega
                  posojila, in Odbor za finance in kreditno-monetarno politiko se je odločil, da bo
                  v septembru mesecu skupaj z Odborom za gospodarstvo posvetil posebno sejo prav
                  obravnavi tega pisma o razvojni politiki; ne da bi ga skušal spreminjati, vendar
                  da bi se z njim posebej seznanil, kajti menimo, da gre za izjemno pomemben
                  dokument, ki pravzaprav zavezuje en paket ene reforme, reformnih prizadevanj za
                  izhod slovenske ekonomije iz krize. Seveda desert tega pa je kredit oz. posojilo,
                  o katerem ravnokar razpravljamo, torej 80 milijonov ameriških dolarjev s strani
                  Svetovne banke za strukturne spremembe v našem podjetniškem in bančnem sektorju.
                  Odbor predlaga Zboru, da zakon obravnava in sprejme tako, kot je predlagan. Hvala
                  lepa.</p>
            </sp>
            <sp xml:id="SDZ1-Redna-11-1993-07-26.sp116">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Kopač. Želi besedo predstavnik sekretariata za zakonodajo?
                     <stage>(Ne želi.)</stage> Želijo besedo predstavniki poslanskih skupin?
                     <stage>(Ne želijo.)</stage> Besedo dajem poslankam in poslancem. Kdo želi
                  besedo? Prosim, gospod Žarko Pregelj.</p>
            </sp>
            <sp xml:id="SDZ1-Redna-11-1993-07-26.sp117">
               <speaker>ŽARKO PREGELJ:</speaker>
               <p>Spoštovani! Kot sem že prej omenil, je tudi ta zakon iz tega sklopa bančnih
                  zakonov v bistvu bistvo vsega. In sicer, tukaj prihaja tisti denar, ki ga bo
                  sedaj, če bo ta zakon sprejet, država vložila v različna podjetja in različne
                  banke. Kako bo to izvedeno, je še nedoločeno. Vsekakor če natančno beremo 1. člen,
                  ugotovimo, da gre za direktno sanacijo podjetij in bank, medtem ko sam naslov je
                  veliko bolj ustrezen, saj govori o prestrukturiranju podjetniškega in bančniškega
                  sektorja. Namreč, ne gre za čisto isto zadevo.</p>
               <p>Sanacija je lahko golo pokrivanje lukenj, medtem ko sprememba strukture pomeni, da
                  določen gospodarski subjekt pripraviš, da lahko na novo producira in s tem prinaša
                  nazaj določen dobiček. V kolikor bi imeli tako dikcijo 1. člena in če bi dejansko
                  ta sredstva bila namenjena novim programom, potem je tudi 3. člen tega zakona
                  lahko bistveno drugačen in se sredstva za odplačilo posojila in stroškov posojila
                  ne bodo zagotavljala zgolj v vsakokratnem proračunu Republike Slovenije, ampak
                  tudi v dobičku oziroma ostanku dohodka <stage>(odvisno, kako temu rečemo)</stage>
                  pri teh, ki bodo ta posojila dobili. Mislim, da to je bistvo vsega tega.</p>
               <p>Glede na to, da je zakon vložen po hitrem postopku, bom predlagal dva amandmaja.
                  In sicer amandma na 1. člen, kjer predlagam, da se v prvem odstavku besede
                  "sanacija podjetij in bank" nadomestijo z besedami iz naslova, to so
                  "prestrukturiranje podjetniškega in bančnega sektorja".</p>
               <p>V 3. členu bi predlagal amandma, da se besedam: "Sredstva za odplačilo posojila in
                  plačilnih stroškov se zagotavljajo ob vsakokratnem proračunu Republike Slovenije"
                  dodajo še besede "in iz dobička posojilojemalcev", v bistvu tistih, katerim bodo
                  posojila namenjena.</p>
               <p>Tako nekako bi predlagal v tem trenutku ustno. Pisno bom pa še pripravil.
                  Hvala.</p>
            </sp>
            <sp xml:id="SDZ1-Redna-11-1993-07-26.sp118">
               <speaker>PREDSEDNIK MAG. HERMAN RIGELNIK:</speaker>
               <p>Gospod Pregelj, prosim vas čimprej pisno, če bi lahko dobil.</p>
               <p>Besedo ima gospod Gaspari.</p>
            </sp>
            <sp xml:id="SDZ1-Redna-11-1993-07-26.sp119">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! Samo v pojasnilo tistega, kar je gospod
                  Pregelj vprašal, morda bo potem nesporazum hitro rešen.</p>
               <p>Prvič, mimogrede podpiram v imenu Vlade dikcijo, ki jo je predlagal gospod Pregelj
                  za 1. člen, ker vsebinsko ne odstopa od naslova in mislim, da je celo morda
                  dikcija v naslovu, če tako mislite, bolj jasna, potem jo takoj sprejemamo.</p>
               <p>Ko gre pa za 3. člen, gre pa za vsebinski problem. Namreč, krediti Svetovne banke
                  - v tem primeru  Republiki Sloveniji ali kateri koli drugi državi članici, ko gre
                  za programske kredite <stage>(in v tem primeru gre za tako imenovani programski
                     kredit, če boste prevedli angleško kratico, boste to videli)</stage>, v takem
                  primeru je kredit dan vedno državi, ne pa privatni osebi oziroma podjetju ali
                  drugi pravni osebi.</p>
               <p>Svetovna banka ima dve vrsti posojil, ki jih po svojem statutu daje svojim
                  članicam. Eno so programska posojila, ki jihdaje državam in druga so projektna
                  posojila, ki jih daje znotraj te države posameznim komercialnim subjektom.</p>
               <p>O kreditu, ki sem ga omenil prej, takoimenovani "invest and recovery long" oziroma
                  kredit za investicijsko okrevanje, če bi direktno prevajali, bo namenjen
                  posameznim podjetjem v državi Sloveniji po tako imenovanem natečaju oziroma
                  tenderju, na katerem bodo morali interventi opravičiti z ustreznimi pogoji, ki jih
                  verificira kreditodajalec, da so sposobni ta sredstva racionalno in učinkovito
                  uporabiti. V tem primeru je to pogodba; danes, ko govorimo o tem programskem
                  kreditu, gre za pogodbo med državo Slovenijo in pa Svetovno banko, za tako
                  imenovani hitro črpajoči kredit, pri katerem je to kredit državi. V tem našem
                  primeru je to kredit proračunu Republike Slovenije in v okviru proračuna tistemu
                  znesku, ki ste ga vi s proračunom leta 1993 potrdili kot vir financiranja dela
                  proračunskega primanjkljaja, kot je bil proračun izglasovan. Gre namreč za delež,
                  ki je zapisan v okviru financiranja iz virov mednarodnih finančnih institucij, med
                  njimi tudi Mednarodne banke za obnovo in razvoj, Evropske banke za obnovo in
                  razvoj, EIB-ja - to je Evropska banka za investicije in podobno. V okviru tega je
                  tudi predviden znesek 35 milijonov ameriških dolarjev kot prva</p>
               <p>"tranša" črpanja tega kredita, o katerem danes govorimo. Prej sem pozabil
                  povedati, da je to kredit, ki se črpa v dveh "tranšah": prva, ki se črpa ob
                  podpisu oz. ratifikaciji, in druga, ki se črpa leto pozneje, ob izpolnjenih
                  pogojih, ki so med državo Slovenijo in Mednarodno banko za obnovo doseženi. Se
                  pravi, v našem primeru bi bila ta dikcija v 3. členu v nasprotju ne samo z vsebino
                  ampak tudi s formo posojila, ker to posojilo ne bo dobila niti posamezna banka
                  niti posamezno podjetje niti več bank niti več podjetij, ampak država Slovenija
                  oziroma Republika Slovenija skozi proračun oziroma skozi trezor proračuna
                  Republike Slovenije; zato je lahko odplačilo tega kredita iz proračunskih virov.
                  Vsekakor pa velja poudariti, da bo z zmanjševanjem javnega dolga - o čemer smo
                  govorili v eni od prejšnjih točk - delež stroškov za sanacijo tam manjši in se bo
                  v tem primeru sprostil del sredstev za odplačilo kredita, za katerega pravim, da
                  je srednjeročen oz. dolgoročen in po relativno ugodnih obrestnih merah za
                  Republiko Slovenijo, ki še vedno ne more vstopiti na mednarodne finančne trge iz
                  razlogov, ki so vam verjetno poznani.</p>
               <p>Gre za nerešena vprašanja bivšega jugoslovanskega dolga, o čemer se sedaj mi
                  pogajamo s posameznimi skupinami upnikov.</p>
               <p>Pripomba oz. amandma na 3.člen torej vsebinsko ne bi šel, ker potem ne bo nobenega
                  sporazuma s Svetovno banko, ker v takem primeru pač oni tega podpisati ne morejo.
                  Ko pa gre za projektne kredite, se tam vedno ve za končnega uporabnika skozi
                  tender in tam končni uporabnik seveda tudi odgovarja s svojim premoženjem za
                  uspešno oz. učinkovito uporabo sredstev - v našem primeru pa Vlada oz. Republika
                  Slovenija z uspešnim izvajanjem programa, o katerem se je pogajala. Hvala
                  lepa.</p>
            </sp>
            <sp xml:id="SDZ1-Redna-11-1993-07-26.sp120">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Gaspari. Besedo ima gospod Toplak.</p>
            </sp>
            <sp xml:id="SDZ1-Redna-11-1993-07-26.sp121">
               <speaker>DR. LUDVIK TOPLAK:</speaker>
               <p>Hvala za besedo, gospod predsednik. Spoštovane poslanke in poslanci! Strinjam se,
                  da gre za pomemben zakon, ki je v več pogledih dokaj simptomatičen. Opozoril bi na
                  3. točko v obrazložitvi. Tudi to je simptomatično. Temu se reče
                  latino-amerikanizacija socialistične Evrope; da ves "know how" vso tehnologijo,
                  vse kar je potrebno za projektiranje in uvajanje projekta praviloma pobere
                     <stage>(kasira)</stage> kreditodajalec.</p>
               <p>Jaz bi v izogib tega predlagal amandma, in sicer k 1/a členu, ki bi se glasil: "Od
                  zneska posojila 5 milijonov US dolarjev, ki je namenjen za financiranje tehnične
                  pomoči, se vsaj 50% nameni za angažiranje domačih strokovnjakov v Republiki
                  Sloveniji". Hvala.</p>
            </sp>
            <sp xml:id="SDZ1-Redna-11-1993-07-26.sp122">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, gospod Toplak. Prosim za pisno vložitev amandmaja. Besedo ima minister
                  Gaspari.</p>
            </sp>
            <sp xml:id="SDZ1-Redna-11-1993-07-26.sp123">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! Zopet v izogib nesporazumom. Pogodba oziroma
                  osnutek pogodbe med Svetovno banko in Slovenijo je - prvič - zapisal <stage>(in to
                     je Svetovna banka sprejela)</stage>, da se znesek za tehnično pomoč
                     <stage>(govorim o 5 milijonih dolarjev)</stage>  uporabi do 5 milijonov
                  dolarjev. Se pravi: Slovenija ni dolžna uporabiti vseh 5 milijonov dolarjev za ta
                  namen,če najde druge vire sredstev za financiranje tehnične pomoči, ki je bila
                  obojestransko ugotovljena kot potrebna. V tem našem primeru bo Vlada v četrtek
                  obravnavala program tehnične pomoči za izvajanje tega zakona, kjer je ugotovljeno,
                  da bo potencialni znesek uporabljenih sredstev iz tega naslova največ <stage>(če
                     se na pamet spomnim)</stage> do milijon 300 tisoč dolarjev in ne več. Vsi
                  ostali viri bodo uporabljeni iz naslednjih dodatnih virov: FAR program, potem t.i.
                  "know how" fond  <stage>(to je angleška fondacija)</stage> USED  <stage>(to je
                     ameriška fondacija)</stage>, UNDP <stage>(fondacija OZN)</stage> in še nekatere
                  druge fondacije, ki nudijo svoja denarna sredstva brezplačno - se pravi, gre za
                  darilna sredstva. Osnovni namen tega projekta je, da izkoristi do največje možne
                  mere darilna sredstva in samo v rezidualni vsoti, če je potrebno, sredstva tega
                  kredita.</p>
               <p>Hkrati je bila dosežena med Svetovno banko in Republiko Slovenijo rešitev, da se
                  neizkoriščeni del tega kredita za tehnično pomoč prenese v okvir programskega
                  kredita; se pravi, da ta programski kredit lahko zraste od 75 milijonov ameriških
                  dolarjev k 80, ali do 80, če najdemo za ustrezne konzultante oz. tehnično
                  asistenco tudi druge vire. Kot veste, vsi ostali viri darilne narave zahtevajo, da
                  morajo biti konzultanti državljani države, iz katere konkretno prihaja pomoč v
                  primeru angleškega</p>
               <p>fonda ali v primeru ameriškega, v primeru FAR-a pa evropski državljan; se pravi
                  državljan ene od evropskih držav, pri čemer je tudi Slovenija ena izmed evropskih
                  držav in če domači konsultanti oziroma asistenca, ki je omogočena doma, zadovolji
                  kriterije, ki jih mora izpolniti <stage>(zopet postopek po "tenderju")</stage>, v
                  takem primeru lahko tudi domači eksperti dobijo možnost, da sodelujejo v takšni
                  konsultaciji. Govorim še enkrat: za večino konsultantov, glede na znesek
                     <stage>(osnovni pogoj je znesek)</stage>, če je znesek prekoračil določeno
                  vsoto, je zahteva pri vseh teh donatorjih ali pri Svetovni banki, da se mora
                  izpeljati mednarodni natečaj; to se pravi, da je razpis javen in da se izbere po
                  kvaliteti prijavljencev na razpis. Toliko v izogib nesporazumu.</p>
               <p>V tem primeru imam občutek, da tak amandma ne bi bil potreben, kot ga je predlagal
                  gospod Toplak. Vsekakor pa ne s stališča Svetovne banke, ker takih dodatnih
                  pogojev oni ne morejo sprejemati. Ta zakon je napisan v skladu z osnovnimi
                  pravili, ki veljajo tudi v statutu Svetovne banke. Sedaj sem pa omenil, kako bo s
                  tehnično pomočjo, za katero je spraševal gospod Toplak. Hvala lepa.</p>
            </sp>
            <sp xml:id="SDZ1-Redna-11-1993-07-26.sp124">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa minister Gaspari. Želi še kdo besedo? Gospod Toplak, potem še gospod
                  Žarko Pregelj.</p>
            </sp>
            <sp xml:id="SDZ1-Redna-11-1993-07-26.sp125">
               <speaker>DR. LUDVIK TOPLAK:</speaker>
               <p>Hvala lepa. Bolj kot vprašanje gospodu ministru. Trezno gledano: mi smo vendarle
                  zainteresirani, da maksimalno angažiramo domače strokovnjake. V Sloveniji imamo
                  ljudi, ki so tudi po ameriških ali drugih mednarodnih merilih enakopravni, tako v
                  formalnem pogledu <stage>(glede diplom)</stage>, kakor tudi praktično. Postavljam
                  vprašanje: do kake mere in po kaki proceduri bi tem domačim strokovnjakom
                  omogočili dostop do teh virov? Globalna projekcija, ki jo dobro poznamo, je
                  projekcija latino-amerikanizacije. Kar pomeni: kar je strokovno znanje se zadrži
                  tam, denar za črnsko delo pa se da v te dežele. Da bi se temu izognili me zanima,
                  do kakšne mere bi mi vendarle omogočili domačim raziskovalnim in svetovalnim
                  inštitucijam dostop do tega denarja? Tukaj imamo strokovnjake različnih strok, ki
                  so v Ameriki delali na ameriških projektih ali delali kot svetovalci <stage>(če je
                     treba tudi v Latinski Ameriki)</stage> na podobnih projektih, vendar preko
                  ameriških firm. Vprašanje: kako tem naših strokovnjakom, raziskovalnim
                  inštitucijam in zlasti univerzitetnim, omogočiti enakopravni postopek? Jaz drugače
                  ne vidim, kot da se s tem zakonom na nek način zavarujemo oziroma v mednarodni
                  pogodbi.</p>
               <p>Drugo podvprašanje gospodu ministru: kaj je na tem globalnem planu pri mednarodnih
                  dogovarjanjih storila Vlada ali drugi subjekti, ki se dogovarjajo, da bi
                  zagotovili našim raziskovalnim, in zlasti razvojnim ali svetovalnim inštitucijam,
                  ustrezen dostop do teh sredstev? Hvala.</p>
            </sp>
            <sp xml:id="SDZ1-Redna-11-1993-07-26.sp126">
               <speaker>PREDSEDNIK MAG. HERMAN RIGELNIK:</speaker>
               <p>Gospod Žarko Pregelj.</p>
            </sp>
            <sp xml:id="SDZ1-Redna-11-1993-07-26.sp127">
               <speaker>ŽARKO PREGELJ:</speaker>
               <p>Spoštovani! Nekako sprejemam razlago gospoda ministra v zvezi s 3. členom. Problem
                  je v tem, da kljub vsemu me pri vsem tem navdaja zelo slaba izkušnja. In sicer iz
                  prejšnjih časov, ko so ravno taka strukturna posega kasneje povzročila abstraktne
                  primanjkljaje. Zdaj bodo ta sredstva uporabljena za pokritje proračunskega
                  primanjkljaja, se pravi za zmanjšanje javnega dolga oziroma bodo v resnici javni
                  dolg prenesla za 15 let; 5 let bo moratorij, nakar se bo po petih letih začelo
                  odplačevanje, ki bo trajalo 15 let. Vse lepo in prav, če se bodo ta sredstva, ki
                  se bodo porabila za sanacijo podjetij in bank oziroma za iskanje novih razvojnih
                  programov tako uporabila, da bodo takrat ta odplačevanja možna. Namreč mene
                  zanima, kje je garancija, v katerem vladnem programu, da bo to možno. Tu mislim,
                  da je največja težava te odločitve, ali se sprejme tako posojilo ali ne. V kolikor
                  ni neke konkretne garancije, potem je bolje, da takega posojila ne sprejmemo.
                  Razumem, da potrebujemo svež  kapital in podobno. Toda v resnici mora biti ta
                  kapital uporabljen za nekaj, kar bo ustvarjalo nov dohodek, kar bo ustvarjalo in
                  odpiralo nova delovna mesta ipd. Ta denar, ki bo tukaj porabljen, pa ostaja v
                  domeni proračuna kot neka finančna manipulacija, ki jo, po pravici povedano,
                  popolnoma ne razumem in  bi prosil gospoda ministra, da to zadevo nekoliko
                  konkretneje predstavi. Če gre tu za kritje primanjkljaja v proračunu, je treba
                  potem jasno predvideti, kdaj in kako se bo posojilo potem lahko vračalo, sicer se
                  bo ta primanjkljaj spet povečal in bo spet treba neko mednarodno posojilo ali pa
                  iti v stečaj. Zato bi tukaj prosil še za dodatno pojasnilo, kajti sicer se bom
                  težko odločal za tako obliko kritja nedoločljivih zadev. Namreč, jasno mi je, kam
                  bodo odšle investicije, če bomo v ceste vlagali, jasno mi je, če se karkoli v neko
                  konkretno gospodarstvo vlaga, tudi mi je jasno, kdo je potem zadolžen za vračilo
                  takega kredita. Tukaj mi pa stvari res niso jasne. Hvala.</p>
            </sp>
            <sp xml:id="SDZ1-Redna-11-1993-07-26.sp128">
               <speaker>PREDSEDNIK MAG. HERMAN RIGELNIK:</speaker>
               <p>Hvala gospod Pregelj. Minister Gaspari.</p>
            </sp>
            <sp xml:id="SDZ1-Redna-11-1993-07-26.sp129">
               <speaker>MAG. MITJA GASPARI:</speaker>
               <p>Gospod predsednik, gospe in gospodje! Odgovor bom razdelil na dva dela. Eno je, ko
                  gre za tehnično pomoč oziroma tisto, kar je vprašal gospod  Toplak, in drugo, kar
                  je vprašal zdaj gospod Pregelj. Pa bi začel s tem drugim, ker je bolj
                  kompleksno.</p>
               <p>Tudi pri cestah, čeprav vemo, kam ta sredstva gredo, ni nujno, da bodo kreditna
                  sredstva, ki jih bomo najeli za gradnjo cest, uporabljena tako, da bomo z lahkoto
                  plačevali ta kredit, ker ne vemo, kakšen bo promet po teh cestah; in promet po teh
                  cestah je osnovni vir za oblikovanje dohodkov za odplačilo posojil. To pomeni, da
                  vedno obstaja neka negotovost, ker sicer ne bi bilo ekonomije. Res pa je, da je
                  treba to negotovost čimbolj zmanjšati, kolikor je z zavestno akcijo vnaprej to
                  mogoče in smiselno.</p>
               <p>V našem primeru, kot veste, je proračunski primanjkljaj Republike Slovenije v
                  letošnjem letu nastal iz vsebinskih razlogov in ne samo zaradi nekontroliranega
                  trošenja oziroma porabe. Kot veste, so dodatni stroški, o čemer zdaj govorimo že
                  več kot eno leto, slovenske države <stage>(pa ne samo države, ampak celotnega
                     gospodarstva)</stage> sanacija ali pa če hočete preobrazba bank, ki so zašle v
                  težave, ki so tudi hkrati zavirale kakršnokoli resno preobrazbo podjetij in hkrati
                  s tem tudi finančne težave in težave druge narave večina ali velikega dela
                  slovenskih podjetij. To  vse  je povzročilo, da je vsota akumulacije, ki je na
                  razpolago državi kot ekonomiji v  celoti, tako majhna, da očitno ne zmore s
                  previsokimi davčnimi obremenitvami <stage>(ki bi iz tega izhajale kot
                     zahteva)</stage> premostiti teh težav  brez začasnega proračunskega
                  primanjkljaja. V tem primeru govorimo o proračunskem primanjkljaju kot instrumentu
                  ekonomske politike v tistem ciklusu ekonomskega razvoja, ko moč gospodarstva ni
                  takšna, da bi lahko samo financiralo svoj razvoj oziroma iz privatnih virov, ki
                  jih, žal, ker privatizacija ni stekla, ne pridobimo iz tujine oziroma drugih
                  virov, ki bi bili za to na razpolago. Iz tega naslova je nastal v letošnjem letu
                  proračunski primanjkljaj, ki ni primanjkljaj, ki naj bi trajal v nedogled. Če se
                  spomnite, je bila v memorandumu zapisana projekcija, kaj bi se moralo dogajati v
                  naslednjih letih, da bi se delež javne porabe in javnih prihodkov v družbenem
                  proizvodu  zmanjševal in s tem razbremenjeval produktivni del gospodarstva za
                  normalno delovanje in ustvarjanje profita.</p>
               <p>Danes ste imeli na dnevnem redu nekaj takih zakonov, o katerih imate oziroma ste
                  imeli svoje mnenje, tudi na področju socialnih pogojev, ki vsi vplivajo na določen
                  način na oblikovanje deleža javne porabe v družbenem proizvodu in posledično tudi
                  na del, ki se imenuje deficit. Ob tem vlada pripravlja in bo najkasneje v
                  septembru prišla v parlament z dodatnimi zakonskimi projekti na področju davčnega
                  sistema in davčne uprave, ki bodo okrepili vlogo države na tem področju in upamo
                  tudi nekoliko izboljšali sposobnost države pri pobiranju oziroma zbiranju davkov
                  od davčnih zavezancev. V tem primeru je to dejansko res kredit za financiranje
                  proračunskega primanjkljaja. Moram reči, da je Republika Slovenija ta trenutek ena
                  redkih držav v Evropi s tako nizkim proračunskim primanjkljajem, kot ga imamo
                     <stage>(ta primanjkljaj ne bo večji v letošnjem letu, kot je bil v proračunu
                     predviden)</stage>; večina evropskih držav se ta hip giblje v proračunskih
                  primanjkljajih med 3 in 10%. Bom dal primer: recimo, Švedska ima ta trenutek 13%
                  proračunski primanjkljaj v proračunu za leto 1993. Seveda imajo vsi ostali vire na
                  domačem finančnem trgu kapitala, kapitalskem trgu, ki jih lahko uporabijo za
                  financiranje takih primanjkljajev. Slovenija, prvič ne potrebuje tako visokega
                  primanjkljaja, in drugič, nima teh možnosti, da bi se lahko zadolžila v takšni
                  višini, ne doma ne v tujini. Vir Svetovne banke je v tem primeru najbolj
                  dolgoročen, kvaliteten vir, ki ga je lahko Republika Slovenija pridobila v tem
                  momentu in je hkrati tudi na nek način namenski; ker usmerja ekonomsko politiko ta
                  sporazum med Republiko Slovenijo in Svetovno banko, <stage>(če ga bo parlament
                     sprejel)</stage>, v kakšno smer naj bi se razvijala ekonomska politika in tudi
                  razvoj slovenskega gospodarstva.</p>
               <p>Mislimo - vsaj na mojem ministrstvu in tudi na Vladi - da so to pozitivni
                  elementi, ki jih velja podpreti, če želimo to, kar tudi parlament želi, se pravi,
                  da bi gospodarstvo čimprej funkcioniralo, kolikor toliko normalno z določeno
                  stopnjo gospodarske rasti.</p>
               <p>Drugič. Ko gre za program tehnične asistence, ta program ima približno 6 elementov
                  - in bi rad gospodu Toplaku zdaj povedal, na katere elemente se nanaša.</p>
               <p>Gre za tako imenovano bančno supervizijo, v kateri naj bi bilo namenjeno nekaj
                  konsultanskih storitev za razvoj te službe v Banki Slovenije, ki je pooblaščena
                  institucija za delo na tem področju, in nekaj tega za trening, se pravi za
                  usposabljanje domačih strokovnjakov oziroma zaposlenih v Banki Slovenije in drugih
                  institucijah, da bi samostojno to opravljali kvalitetno, v</p>
               <p>skladu z mednarodnimi standardi in  pravili, ki obstajajo na tem področju.</p>
               <p>Potem je tu bančna rehabilitacija. Gre za vprašanje, ki ga je gospod Toplak
                  postavil danes zjutraj na začetku, kako je s kontrolo izvajanja bančne sanacije in
                  pa organizacijo in pa vodenjem Agencije za sanacijo bank.  Ta četrtek bo prišla na
                  vladno proceduro nova odločba o organizaciji Agencije za sanacijo bank, ki se
                  prilagaja potrebam, ki izhajajo iz začetka sanacije najmanj dveh in v naslednjem
                  obdobju še nekaterih bank, da bi ta postopek tekel strokovno neoporečno in pa, če
                  hočete, politično tudi tako neoporečno, se pravi brez konfliktov interesov, ki so
                  v takem primeru lahko prisotni in o katerih imajo neke druge države po svetu že
                  svoje lastne negativne izkušnje.</p>
               <p>Tretjič. Gre za del, ki je namenjen tako imenovani restrukturirani privatizaciji
                  podjetij; predvsem so namenjeni konsultaciji Skladu za razvoj in Agenciji za
                  privatizacijo podjetij, ker smo pred vstopom v - bom rekel - relativno zelo
                  pomembno fazo privatizacije, ki zahteva ogromno strokovnega znanja.</p>
               <p>Nazadnje gre za tako imenovano pravno regulativno na področju predvsem hipotek,
                  zemljiških knjig in pa podobnega, kar v bistvu je predpogoj, da bi lahko upnike v
                  sistemu gospodarskih in pa finančnih odnosov primerno zavarovali v odnosu na
                  dolžnike; kar seveda ni bila praksa bivše Jugoslavije, niti Slovenije do
                  današnjega dne - sicer ne bi imeli toliko problemov s podjetji v izgubah in pa v
                  nesposobnosti plačil  ob roku dospelosti teh plačil.</p>
               <p>In nazadnje, gre za projekt reforme trga delovne sile, kjer je eden od teh
                  projektov, tisto, kar ste danes že začeli obravnavati, ali pa boste začeli
                  obravnavati na področju zaposlovanja, brezposelnosti in pa podobnih elementov trga
                  delovne sile.</p>
               <p>In pa, drugič, je to tudi študija, ki bi jo izdelali tisti konsultanti, ki bodo
                  izbrani na področju takoimenovanega pokojninskega sistema, ki bi omogočale potem
                  na srednji rok ustrezne sistemske spremembe, ki bodo zagotovile: prvič, varnost,
                  ampak res stabilno varnost upokojencev v pridobivanju pokojnine, in drugič, seveda
                  takšno rešitev, ki bo dala v sistemu nižje odstotke obremenitve javne porabe, kot
                  je to ta trenutek, ko gre za preko 14 do 15%  v deležu družbenega proizvoda,
                  medtem ko pred leti ta odstotek ni bil večji od 8% tudi v Sloveniji.</p>
               <p>Na vseh teh področjih, predvsem pri privatizaciji, pri prilagajanju pravnih
                  okvirov za finančno poslovanje, na področju trga delovne sile in tudi na prvih
                  dveh omenjenih področjih, je pristop domačih konsultantov - kot sem že prej omenil
                  - popolnoma odprt. Gre za izbor, ki ga morata določiti na eni strani naročnik tega
                  in na drugi strani kreditodajalec <stage>(če gre za uporabo kredita, se pravi
                     Svetovna banka)</stage>. Pri tem se uporabljajo tako imenovana standardna
                  pravila, ki so zapisana v statutu Svetovne banke; in so lahko članom parlamenta na
                  razpolago, da si preberejo, kakšni so pogoji za sklepanje konsultanskih pogodb, ko
                  gre na drugi strani za pogodbeno stranko, ki je Svetovna banka.</p>
               <p>Ko gre za pogodbeno stran, ko gre pa za FAR in druge donatorje, ko gre za
                  brezplačna sredstva, pa, kot veste, Republika Slovenija in posamezni organ v
                  okviru Vlade nima pooblastil, da sklepa pogodbe, ampak sklepa pogodbe s
                  konzultanti, program, ki ga imenujemo "Far", ali "Know how", ali kakorkoli pač,
                  odvisno od donatorja.</p>
               <p>Se pravi, ko gre za donatorje, Slovenija nima nekih velikih pooblastil vplivanja,
                  lahko pa sugerira ministrstvo ali organ, da misli, da je določen konsultant s
                  teritorija oziroma območja Slovenije kvalitete in ga poskuša vključiti v izvajanje
                  take konsultantske storitve potem v normalni proceduri izbire. Hvala lepa.</p>
            </sp>
            <sp xml:id="SDZ1-Redna-11-1993-07-26.sp130">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa, minister Gaspari. Želi še kdo besedo? Gospod Toplak.</p>
            </sp>
            <sp xml:id="SDZ1-Redna-11-1993-07-26.sp131">
               <speaker>DR. LUDVIK TOPLAK:</speaker>
               <p>Hvala za pojasnilo gospodu ministru. Predlagam pa dodatni sklep k temu zakonu:
                  "Vlada naj pripravi na podlagi javnega razpisa spisek strokovnjakov in strokovnih
                  razvojnih institucij, ki bi lahko sodelovali kot konzultanti pri mednarodnih
                  natečajih, pri najemanju mednarodnih kreditov oziroma pri drugih mednarodnih
                  natečajih." Mi vemo, da imamo določene strokovnjake, ki danes pri podobnih
                  projektih delajo kot subkontraktorji teh istih ameriških hiš. Mi vemo, da so ti
                  posamezniki posebej izbrani, neimenovani, plačani direktno od teh in teh recimo
                  ameriških institucij, da delajo kot strokovnjaki, kot subkontraktorji teh
                  izvajalcev. Želim pa, da Vlada aktivno pripravi spisek tistih strokovnjakov ali
                  slovenskih razvojnih raziskovalnih institucij, ki bi lahko potencialno, doma ali v
                  tujini, delovali in tudi enakopravno konkurirali morebiti s soportom, podporo te
                  Vlade. Predlog sklepa bom takoj pisno dal.</p>
            </sp>
            <sp xml:id="SDZ1-Redna-11-1993-07-26.sp132">
               <speaker>PREDSEDNIK MAG. HERMAN RIGELNIK:</speaker>
               <p>Hvala, gospod Toplak. Želi še kdo besedo? Gospod Gaspari.</p>
            </sp>
            <sp xml:id="SDZ1-Redna-11-1993-07-26.sp133">
               <speaker>MAG. MITJA GASPARI:</speaker>
               <p>V upanju, da bomo dokončali to diskusijo o tehnični pomoči, bi samo dve stvari še
                  dodal. Eden od potencialnih konzultantov sedi v tej dvorani, to je gospod Čuček,
                  ki je konzultant v Ministrstvu za promet in zveze in bo kot tak vključen. To se
                  pravi, ne pozabljamo slovenskih specialistov. Moram pa priznati, da seveda veliko
                  teh podjetij ali pa specialistov v Sloveniji, žal, nimamo, sicer se ne bi znašli v
                  situaciji, v kateri smo. Največ takih specialistov ta trenutek imamo že na
                  področju privatizacije oz. podjetniškega prestrukturiranja in tam se tudi aktivno
                  že uporabljajo ob tujih virih. Na žalost smo najšibkejši na področju sanacije
                  bank, kjer takih postopkov v preteklosti v Sloveniji nismo imeli in je bilo težko
                  vzgojiti kadre, ki bi bili za to usposobljeni. Prav tako, recimo, iščemo tudi
                  sodelavce, ko gre za take vrste posla, ki imajo slovensko poreklo. Ta trenutek je
                  recimo v Sloveniji gospod, ki ima slovensko poreklo, piše se gospod Gregorač, je
                  sicer ameriški državljan, njegovi starši pa izhajajo iz Ljubljane; pred ne vem
                  koliko, 70 ali 80 leti so zapustili Slovenijo. Se pravi, seveda iščemo sebi
                  najbolj primerne kadre, predvsem iščemo kadre, ki poznajo okolje, v katerem bodo
                  delali in ki niso enostransko</p>
               <p>izobraženi, recimo v latino-ameriških ali kakšnih drugih izkušnjah, ki slovenskim
                  razmeram pač ne pristojajo oz. niso enake. Jaz mislim, da vaš predlog ni nerazumen
                  in da se bo Vlada potrudila. Kaj bo iz tega povabila nastalo, vam pa ta trenutek
                  ne morem jamčiti vnaprej. Hvala lepa.</p>
            </sp>
            <sp xml:id="SDZ1-Redna-11-1993-07-26.sp134">
               <speaker>PREDSEDNIK MAG. HERMAN RIGELNIK:</speaker>
               <p>Hvala, minister Gaspari. Želi še kdo besedo? Če ne želi nihče več besede, bi samo
                  prosil gospoda Preglja za predlagana amandmaja.</p>
               <p>Prehajamo na obravnavo amandmaja gospoda Žarka Preglja. In sicer na amandma na 1.
                  člen: V 1. odstavku se besede "sanacija podjetij in bank" nadomestijo z
                  "prestrukturiranjem podjetniškega in bančnega sektorja". Gospod Pregelj, drži? Kdo
                  želi besedo?</p>
               <p>Ker ne želi nihče besede, prehajam na glasovanje. Na glasovanje dajem amandma
                  gospoda Preglja k 1. členu.</p>
               <p>Ugotovimo sklepčnost! <stage>(61 prisotnih.)</stage></p>
               <p>Kdo je za <stage>(43 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da je amandma gospoda Preglja k 1. členu</p>
               <p>sprejet.              </p>
               <p>Prehajamo na glasovanje o 1. členu v celoti. Kdo želi besedo? Na glasovanje dajem
                  1. člen v celoti.</p>
               <p>Ugotovimo sklepčnost! <stage>(65 prisotnih.)</stage></p>
               <p>Kdo je za tako oblikovan 1. člen? <stage>(59 poslancev.)</stage> Je kdo proti?
                     <stage>(Nihče.)</stage></p>
               <p>Imamo predlog gospoda Toplaka, in sicer za nov 1.a) člen, ki se glasi: Dolg
                  posojila, ki je namenjen za financiranje tehnične pomoči, se vsaj do polovice
                  deleža porabi za angažma domačih razvojnih raziskovalnih ali svetovalnih
                  inštitucij na podlagi javnega natečaja.</p>
               <p>Želi kdo besedo? <stage>(Ne želi.)</stage></p>
               <p>Na glasovanje dajem amandma gospoda Toplaka, to je novega 1.a) člena.</p>
               <p>Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(24 poslancev.)</stage> Je kdo proti? <stage>(27
                     poslancev.)</stage></p>
               <p>Ugotavljam, da novi 1.a) člen ni bil sprejet.</p>
               <p>Na glasovanje dajem 2. člen. Kdo želi besedo? Ker ne želi nihče besede, prehajamo
                  na glasovanje o tem členu.</p>
               <p>Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(56 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 2. člen sprejet.</p>
               <p>Gospod Pregelj, amandma k 3. členu, ki ste ga najavil? Ga umikate.</p>
               <p>V obravnavo dajem 3. člen. Kdo želi besedo? <stage>(Nihče.)</stage></p>
               <p>Na glasovanje dajem 3. člen.</p>
               <p>Ugotovimo sklepčnost! <stage>(66 prisotnih.)</stage></p>
               <p>Kdo je za tako oblikovan 3. člen? <stage>(54 poslancev.)</stage> Je kdo proti?
                     <stage>(3 poslanci.)</stage></p>
               <p>Ugotavljam, da je 3. člen sprejet.</p>
               <p>V obravnavo dajem 4. člen. Kdo želi besedo? <stage>(Nihče.)</stage></p>
               <p>Na glasovanje dajem 4. člen.</p>
               <p>Ugotovimo sklepčnost! <stage>(65 prisotnih.)</stage></p>
               <p>Kdo je za tako oblikovan 4. člen? <stage>(59 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je 4. člen sprejet.</p>
               <p>Opravili smo torej razprave in glasovanje o posameznih členih. Glasovati moramo še
                  o naslovu zakona. Ali želi kdo razpravljati o naslovu zakona? Ker ne želi nihče
                  razpravljati o naslovu zakona, prehajamo na glasovanje.</p>
               <p>Ugotovimo sklepčnost! <stage>(65 prisotnih.)</stage></p>
               <p>Kdo je za takšen naslov zakona? <stage>(51 poslancev.)</stage> Je kdo proti?
                     <stage>(1 poslanec.)</stage></p>
               <p>Ugotavljam, da je naslov zakona izglasovan.</p>
               <p>Torej izglasovali smo zakon po členih in naslov zakona.</p>
               <p>Ugotavljam da je bil sprejet amandma k 1. členu. V skladu s 197. členom poslovnika
                  lahko amandma k navedenemu členu predlaga le najmanj 10 poslancev poslanske
                  skupina, matično delovno telo oziroma predlagatelj zakona.</p>
               <p>Ali želi kdo od navedenih predlagateljev vložiti amandma? Gospod Toplak, prosim.
                  Gospod Toplak, v čigavem imenu boste?</p>
            </sp>
            <sp xml:id="SDZ1-Redna-11-1993-07-26.sp135">
               <speaker>DR. LUDVIK TOPLAK:</speaker>
               <p>V imenu poslanskega kluba Slovenske ljudske stranke predlagam amandma v identičnem
                  besedilu, kot je bil sicer že za nov 1.a) člen.</p>
            </sp>
            <sp xml:id="SDZ1-Redna-11-1993-07-26.sp136">
               <speaker>PREDSEDNIK MAG. HERMAN RIGELNIK:</speaker>
               <p>Gospod Toplak, ta amandma ni bil izglasovan. Ne more biti še enkrat glasovanje o
                  istem amandmaju, ki ni bil izglasovan.</p>
               <p>K 1. členu lahko daste amandma, ne pa oblikovati novi 1.a) člen, ker samo k 1.
                  členu je bil dan amandma. Ni možno dajati oziroma predlagati oblikovanje 1.a)
                  člena.</p>
            </sp>
            <sp xml:id="SDZ1-Redna-11-1993-07-26.sp137">
               <speaker>DR. LUDVIK TOPLAK:</speaker>
               <p>Prosim za tri minutno prekinitev, da bo v imenu poslanskega kluba lahko vložen
                  amandma v pisni obliki.</p>
            </sp>
            <sp xml:id="SDZ1-Redna-11-1993-07-26.sp138">
               <speaker>PREDSEDNIK MAG. HERMAN RIGELNIK:</speaker>
               <p>Odrejam 7 minut pavze.</p>
            </sp>
            <stage type="time">(Seja je bila prekinjena ob 13.44 uri in se je nadaljevala ob 13.55
               uri.)</stage>
            <sp xml:id="SDZ1-Redna-11-1993-07-26.sp139">
               <speaker>PREDSEDNIK MAG. HERMAN RIGELNIK:</speaker>
               <p>Sklepčnost, prosim. <stage>(45 prisotnih.)</stage> Predlagam, da ponovimo.
                  Ugotovimo sklepčnost? <stage>(64 prisotnih.)</stage></p>
               <p>V razpravo dajem amandma gospoda Toplaka k 1. členu, ki se glasi: Za besedama
                  "bančnega sektorja" se doda besede: "in za angažma domačih razvojnih,
                  raziskovalnih in svetovalnih inštitucij." 1. člen bom prebral v celoti, tako da
                  bomo vedeli za kaj gre, kaj gospod Toplak predlaga. "Republika Slovenija najema
                  posojilo pri Mednarodni banki za obnovo in razvoj" za sanacijo podjetniškega in
                  bančniškega sektorja  <stage>(to je amandma, ki ga je predlagal gospod Pregelj in
                     smo ga izglasovali)</stage> v znesku 80 milijonov dolarjev." Gospod Toplak
                  predlaga, da se za "sanacijo podjetij in bank" doda "in za angažma domačih
                  razvojnih, raziskovalnih in svetovalnih inštitucij". Je točno gospod Toplak? Kdo
                  želi besedo? Minister Gaspari.</p>
            </sp>
            <sp xml:id="SDZ1-Redna-11-1993-07-26.sp140">
               <speaker>MAG. MITJA GASPARI:</speaker>
               <p>Samo v dveh besedah. Vlada podpira amandma gospoda Toplaka.</p>
            </sp>
            <sp xml:id="SDZ1-Redna-11-1993-07-26.sp141">
               <speaker>PREDSEDNIK MAG. HERMAN RIGELNIK:</speaker>
               <p>Hvala lepa minister Gaspari. Želi še kdo besedo? Ker ne želi nihče več besede,
                  prehajamo na odločanje.</p>
               <p>Na glasovanje dajem amandma poslanske skupine SLS k 1. členu.</p>
               <p>Ugotovimo sklepčnost! <stage>(68 prisotnih.)</stage></p>
               <p>Kdo je za amandma poslanske skupine SLS k 1. členu? <stage>(46 poslancev.)</stage>
                  Je kdo proti? <stage>(7 poslancev.)</stage></p>
               <p>Ugotavljam, da je amandma poslanske skupine SLS k 1. členu sprejet.</p>
               <p>Na glasovanje dajem predlog zakona v celoti.</p>
               <p>Ugotovimo sklepčnost! <stage>(65 prisotnih.)</stage></p>
               <p>Kdo je za predlog zakona v celoti? <stage>(62 poslancev.)</stage> Je kdo proti?
                     <stage>(Nihče.)</stage></p>
               <p>Ugotavljam, da je predlog zakona v celoti sprejet.</p>
               <p>Predlagam dodatni sklep, ki ga je podal kolega Toplak, ki se glasi: "Vlada naj
                  pripravi na podlagi javnega razpisa spisek strokovnjakov in strokovnih inštitucij,
                  ki bi lahko kot konzultanti sodelovali pri mednarodnih razvojnih projektih." Želi
                  kdo besedo? <stage>(Ne želi.)</stage></p>
               <p>Ugotovimo sklepčnost! <stage>(65 prisotnih.)</stage></p>
               <p>Kdo je za predlog gospoda Toplaka? <stage>(36 poslancev.)</stage> Je kdo proti?
                     <stage>(16 poslancev.)</stage></p>
               <p>Ugotavljam, da je predlog gospoda Toplaka sprejet.</p>
               <p>S tem zaključujem tudi to točko dnevnega reda in vam želim dober tek.</p>
            </sp>
            <stage type="time">(Seja je bila prekinjena ob 14.00 uri in se je nadaljevala ob 16.05
               uri.)</stage>
            <sp xml:id="SDZ1-Redna-11-1993-07-26.sp142">
               <speaker>PODPREDSEDNIK DR. LEV KREFT:</speaker>
               <p>Spoštovane poslanke, spoštovani kolegi poslanci, gospe in gospodje. Prosim, da vsi
                  zasedete svoja mesta. Nadaljevali bomo s popoldanskim delom prvega dneva zasedanja
                  11. seje Državnega zbora. Za popoldanski del se je, kot je dejal, za kakšno uro
                  opravičil poslanec gospod mag. Avberšek; ostalo je tako, kot je bilo javljeno
                  dopoldan. Prosim vas, da pred nadaljevanjem ugotovimo prisotnost na seji.
                     <stage>(Še čakam, da vsi pritisnete na gumb.)</stage> Prosim, da ugotovimo
                  prisotnost, da je ne bi ugotavljali dvakrat. <stage>(53 prisotnih.)</stage> Lahko
                  nadaljujemo z delom.</p>
               <p>Začeli bomo s <title>1. TOČKO DNEVNEGA REDA</title> - to je obravnava gradiva
                     <title>GRADNJA AVTOCEST V REPUBLIKI SLOVENIJI</title>.</p>
               <p>Gradivo je za obravnavo zboru predložila Vlada Republike Slovenije. Želi
                  predstavnik Vlade besedo? Želite besedo gospod Umek? <stage>(Ne.)</stage> Hvala
                  lepa. Gradivo je obravnaval Odbor za infrastrukturo in okolje kot matično delovno
                  telo. Prosim poročevalca odbora, gospoda Žarka Preglja, da predstavi mnenje odbora
                  o gradivu.</p>
            </sp>
            <sp xml:id="SDZ1-Redna-11-1993-07-26.sp143">
               <speaker>ŽARKO PREGELJ:</speaker>
               <p>Spoštovani! Odbor je navedeno gradivo obravnaval na dveh sejah in celo na terenu;
                  tako da smo ga počez in podolgem prečesali. V prvem poročilu o gradnji avtocest,
                  ki ste ga dobili s sklicem, je natančno pojasnjeno vsebinsko mnenje. V začetku smo
                  imeli nekoliko težav, kajti sam dokument je bil opredeljen kot akt in kot tak ni
                  bil točno določen, kaj v resnici je. Vemo, da ni zakon, vemo da ni zgolj poročilo,
                  ampak da je nekaj več, ni pa bilo jasno določeno, ali je to kakšen program, ali je
                  strategija, ali resolucija, ali kaj podobnega. Glede na navedeno smo ugotovili, da
                  je ta dokument - gradnja avtocest v Republiki Sloveniji - v svojem prvem delu
                  predvsem analiza obstoječega stanja ter analiza obstoječega načina financiranja in
                  gradnje avtocest v Republiki Sloveniji.</p>
               <p>Drugi del je bil nekakšna analiza možnosti, kjer so bile predstavljene tri
                  možnosti nadaljnje gradnje in hkrati tudi možna strategija oziroma nekakšna
                  prednostna lestvica pri gradnji posameznih odsekov. Tako smo v prvem delu
                  opredelili, da je drugi del nekakšna strategija. Kasneje, pri obravnavi ostalih
                  zakonov, iz tega avtocestnega paketa predvsem zakona o namenskih sredstvih iz
                  bencinskega tolarja in zakona o pogojih koncesije pri gradnji avtocest, smo
                  ugotovili, da je v vsakem zakonu posebej nejasen tisti del posameznih zakonov, ki
                  opredeljuje ali prioriteto, ali ki določa, kaj se bo iz teh zakonov financiralo.
                  Zato je odbor ugotovil, da ne more zaključiti razprave o gradnji avtocest zgolj z
                  nekaj sklepi. Šli smo tudi na teren, <stage>(npr. v Mursko Soboto, kjer smo
                     spoznali problematiko na mestu samem)</stage>, nakar smo imeli danes še eno
                  dodatno sejo in smo nekoliko spremenili svoje prejšnje sklepe, jih tudi delno
                  povzeli in jih predstavili v tem dodatnem poročilu. Tako da sklepi, ki so zdaj
                  veljavni kot sklepi odbora, so ti sklepi iz dodatnega poročila, medtem ko samo
                  prvo poročilo velja kot prvi del, kjer je zgolj povzet vsebinski del, sklepi pa
                  naj bi veljali iz tega dodatnega poročila.</p>
               <p>Na kratko bi razložil tako, da smo se v prvem sklepu opredelili in predlagamo
                  Državnemu zboru, da gradivo o gradnji avtocest v Republiki Sloveniji sprejme
                  oziroma preimenuje v nacionalni program gradnje avtocestnega sistema in da opravi
                  prvo obravnavo predloženega gradiva. Celotno gradivo - moram poudariti, da je k
                  temu gradivu predloženo tudi poročilo o stanju lokacijske dokumentacije oziroma o
                  pripravljanju le-te - je kot celota še nekoliko nepripravljeno, da bi ga lahko
                  sprejeli v končni varianti; tudi glede na to, da je velik del, predvsem tisti del,
                  ki se tiče natančnejše opredelitve posameznih odsekov, tisti del, ki se tiče
                  prioritet, potrebno še nekako dodelati, dogovoriti s prizadetimi občinami oziroma
                  sploh tudi s stroko uskladiti. Tako da smo sprejeli stališče, da je primerno
                  opraviti to zadevo gradnje avtocest tako, da jo preimenujemo v nacionalni program
                  in da se opravi prvo branje.</p>
               <p>Poleg tega osnovnega sklepa je odbor sprejel še dodatna stališča in sklepe, ki se
                  glasijo: da se v obravnavo nacionalnega programa vključi tudi ta analiza, kot sem
                  že prej omenil, da se posebej poudari, kdaj naj bi se začela druga obravnava.
                  Prvotno smo nameravali začeti z drugo obravnavo že na septembrski seji; zdaj
                  prepuščamo Vladi, da nam pripravi to drugo branje najkasneje za oktobrsko sejo. Tu
                  je bila prisotna določena dilema <stage>(ki ji bo potrebno v današnji razpravi
                     razrešiti)</stage>, ali to pomeni kakšno daljše zavlačevanje ali ne. Odbor za
                  infrastrukturo predlaga, <stage>(tudi predstavniki Vlade so s tem
                     soglašali)</stage>, da je najkasneje do oktobrske seje pripravljena druga
                  obravnava.</p>
               <p>Odbor je tudi sprejel nekaj konkretnih stališč oziroma napotkov za Vlado pri
                  pripravi nacionalnega programa. Tako predlaga, da se sedanje V. poglavje umakne iz
                  tega gradiva, kajti V. poglavje je zgolj nekakšen povzetek obstoječe strategije,
                  ki jo je zgolj Vlada sprejela - v bistvu predstavitev zgodovine, ki nekako ne sodi
                  več v ta program; povzročalo je tudi vrsto nejasnosti - tako da smo predlagali, da
                  se to izvzame ven iz tega programa.</p>
               <p>Potem odbor predlaga, da v okviru standardov in normativov Vlada podrobno opredeli
                  novo avtocestno povezavo v smeri avtocesta pri Mariboru - madžarska meja pri
                  Lendavi in da hkrati vključi že zdaj predlagano rekonstrukcije ceste od Slovenske
                  Bistrice do Ormoža <stage>(to je bila posledica tega obiska v Murski
                     Soboti)</stage>. Odbor še predlaga, da se določi dinamika gradnje vseh
                  avtocestnih odsekov v Sloveniji in da se opredelijo prioritete. Torej, da se v
                  nacionalni program vključijo vsi odseki, tudi tisti, ki niso na prednostni smeri
                  vzhod-zahod.</p>
               <p>Naslednji sklep je bil ta, da Vlada Republike Slovenije predloži v obravnavo
                  Državnemu zboru zakon o družbi za izgradnjo avtoceste že za septembrsko sejo.</p>
               <p>Tretji sklep <stage>(ki se tiče bolj samega odbora)</stage> naj bi Vlada za
                  spremljanje in izvajanje nacionalnega programa mesečno poročala odboru o vseh
                  aktivnostih in porabi sredstev. Za začetek naj bi v prvem poročilu, ki naj bi ga
                  Vlada predložila odboru do 1. septembra, natančno poročala o vzrokih zakasnitve
                  del pri dokončanju gradnje na odseku Razdrto - Čebulovica in tudi naj bi Vlada
                  pripravila vse potrebne aktivnosti, da se ta odsek čimprej dokonča.</p>
               <p>To je kar se tiče samega akta. Bolj detajljno bi se lahko opredeljevali v sami
                  razpravi. Bistvo vsega tega je, da je to zdaj prvo branje; odbor predlaga zboru,
                  da na ta način opravi prvo branje in da se tudi ta novi dokument, ki bi nastal,
                  imenuje nacionalni program. Na ta način smo tudi v skladu s poslovnikom; potem se
                  tak program sprejema po proceduri, kot se sprejema zakon. Verjetno bodo določene
                  zadeve, predvsem kar se tiče prioritete, veliko bolj natančno pojasnjene, in potem
                  jasne in ne bo več prihajalo do stalnih sporov, nejasnosti v izvedbi, ali je nek
                  odsek v prioriteti ali ni, ali je to samo pripravljeno za smer vzhod-zahod ali so
                  tukaj možne tudi druge avtocestne smeri, in podobno.</p>
               <p>To je bistvo tega problema, kar se tiče poročila odbora. Konkretno vsebinsko
                  predstavitev - ne vem, predsednik, ali opravimo zdaj? Dobili ste samo poročilo.
                  Jaz kot predsednik odbora lahko zgolj pojasnim, da smo obravnavo opravili v smislu
                  ugotovitve te obstoječe analize gradnje avtocest kot nezadostne, kot pomanjkljive,
                  kot take, ki bi omogočile izgradnjo avtocestnega sistema šele v roku 50-ih let in
                  pri tem je potrebno postopati tako, kot kasneje Vlada v tem dokumentu predvideva.
                  Odbor je z odobravanjem sprejel stališče, da se</p>
               <p>uporabi tretja varianta - to je tista pospešena, ko naj bi se večino avtocestnih
                  smeri zgradilo do konca leta 1999.</p>
               <p>Odbor je sprejel stališče Vlade, da se izvajanje gradnje avtocest organizira v
                  okviru Družbe za gradnjo avtocest in tako tudi kasneje ugotovil, da je potrebno za
                  tako družbo pripraviti poseben zakon.</p>
               <p>Vsekakor je, kot sem že prej omenil, največ polemik bilo v zvezi s tem, ali je ta
                  prioriteta, ki je bila tukaj nekako zgolj v eni tabeli predstavljena, tisto, kar
                  ta država potrebuje in želi. Največ nasprotij je bilo v zvezi s tem, ali je prav,
                  da se obstoječi terminski program upošteva tak, kakor ga je Vlada predlagala. Bili
                  so pomisleki glede dokaj visoke prioritete za gradnjo ljubljanske vzhodne
                  obvoznice. Večina članov oziroma praktično vsi smo se strinjali, da je potrebno
                  vso prioriteto dati na odsek Ljubljana - Arja vas, torej premagati Trojane. Tukaj
                  pa je v bistvu še veliko nejasnosti tudi v prostoru in odbor je nekako sprejel
                  stališče, da je potrebno vse sile vložiti v ta odsek, pripraviti dokumentacijo.
                  Pri tem se je pokazala kot varianta možnost, da se istočasno pripravlja
                  dokumentacija za gradnjo tretjega pasu na Trojanah, hkrati da se tudi preizkuša
                  možnost rešitve s tunelom med Črnim grabnom in Tuhinjsko dolino. Kar se tega
                  odseka tiče, v glavnem ni bilo nobenih nasprotovanj, bilo pa je veliko pomislekov,
                  ali bo res zgrajen v tem tako kratko določenem času. In največ nejasnosti je v
                  bistvu povzročala neurejenost dokumentacije, problem, ali se bo uspelo vse te
                  spremembe vnesti v prostorski plan. In tukaj je potem odbor sprejel stališče, da
                  mora Vlada do konca oziroma že v začetku jeseni pripraviti spremembe prostorskega
                  plana oziroma je bila varianta v tem, da bi pripravili zakon o hitrejšem
                  sprejemanju lokacijske dokumentacije.</p>
               <p>Pri tem moram poudariti, da smo bili s strani Ministrstva za okolje in prostor
                  informirani, da se pripravlja tudi sprememba zakona o urejanju naselij in posegov
                  v prostor. Toda ker vemo, da se te procedure dokaj vlečejo, je obveljal
                  konsenzualen sklep <stage>(ki ga sicer direktno nismo formulirali)</stage>, da se
                  preide tudi k pripravi zakona o hitrejši pripravi lokacijske dokumentacije za
                  gradnjo avtocestnih odsekov.</p>
               <p>Naslednji problem <stage>(kot sem že prej omenil)</stage> je predstavljal tisti
                  del, ki se tiče severovzhodne Slovenije. Predvsem člani odbora s tega konca
                  Slovenije so nekako razumeli, da odsek, ki je bil predviden v tej gradnji avtocest
                     <stage>(Slovenska Bistrica - Ptuj - Ormož - Ljutomer - Lendava)</stage> nikakor
                  ni tisti odsek oz. tista trasa, ki bi omogočala razvoj v avtocestni smeri; da je
                  to zgolj rekonstrukcija obstoječe magistralne ceste, ki bi sicer lahko nekoliko
                  izboljšala prometno stanje, nikakor pa ne bi rešila vseh problemov tranzitnega
                  prometa, ki ga ima sedaj Slovenija z Madžarsko. Potem smo prišli do ugotovitve, da
                  je Madžarska edina od naših sosed, s katero ne bomo povezani z avtocesto. In glede
                  na to in glede na možnosti druge variante za avtocestno povezavo z Madžarsko, smo
                  v Murski Soboti potem spoznali še severno varianto in jo kot tako tudi sprejeli in
                  predlagali Vladi, da v nacionalni program vključili novo prometno smer, to je
                  Slovenika pri Mariboru - južno od Murske Sobote - Lendava oz. madžarska meja pri
                  Lendavi. Kje točno naj bi bil ta prehod na madžarski meji, nekako še nismo
                  ugotovili, kajti tukaj je več variant - ali Pince ali Dolga vas oz. nekoliko višje
                  Radič. Tako da so te odločitve sedaj prepuščene pripravljalcem prostorskih
                  dokumentov, ki pa morajo že jeseni pripraviti osnovne, vsaj idejne rešitve za to
                  traso.</p>
               <p>Naslednja dilema, ki se nam pojavlja ob razpravi ob tem gradivu, je bila
                  ugotovitev, da je potrebno v ta avtocestni sistem vključiti tudi tiste smeri, ki
                  so bile sicer do nedavnega še prioritetne, to so smeri sever-jug. Predvsem
                  dolenjski del avtoceste je glede na nevarnost dolenjske magistrale nekako
                  zahteval, da se tudi njihovi odseki vključijo v ta avtocestni program. Tako, da je
                  potem odbor sprejel tisti del sklepa, ki govori, da je potrebno v okviru
                  nacionalnega programa gradnje avtocestnega sistema vključiti tudi te smeri in jim
                  določiti dinamiko in prioriteto.</p>
               <p>Tako da smo, navidez, še najmanj razpravljali o do sedaj vedno problematičnih
                  zahodnih krakih. Tam so zadeve nekako bolj ali manj določene <stage>(ni bilo hujše
                     razprave)</stage>, medtem, ko za to dilemo, ali izključno vzhod - zahod ali
                  kljub vsemu le nekaj sever - jug, smo nekje našli torej "salamonsko" rešitev,
                     <stage>(kot sem že prej omenil)</stage>, da Vlada pri tem pripravi nekoliko
                  bolj konsistenten predlog, tudi upoštevaje prometne tokove s severa proti jugu
                  države.</p>
               <p>Poglejte. Na kratko bi bila to osnovna predstavitev. Upam, da kaj bistvenega nisem
                  pozabil, sicer pa je zadeva zdaj pred zborom, odprta za razpravo. Odbor je
                  poskušal narediti vse, kar je mogel in menim, da je ta rešitev - da se vsa ta
                  dokumentacija, ki je pred nami, na koncu pokaže kot nek nacionalni program - edino
                  pravilna in tudi kot taka verjetno sprejemljiva in v skladu z ustavo. Hvala
                  lepa.</p>
            </sp>
            <sp xml:id="SDZ1-Redna-11-1993-07-26.sp144">
               <speaker>PODPREDSEDNIK DR. LEV KREFT:</speaker>
               <p>Hvala lepa, gospod Pregelj. Želi besedo predstavnik Sekretariata za zakonodajo in
                  pravne zadeve? <stage>(Ne.)</stage> Hvala lepa. Želijo besedo predstavniki
                  poslanskih skupin. Prosim, Anton Peršak.</p>
            </sp>
            <sp xml:id="SDZ1-Redna-11-1993-07-26.sp145">
               <speaker>ANTON PERŠAK:</speaker>
               <p>Spoštovane poslanke in poslanci! Moram povedati, da danes zjutraj, ko smo na
                  poslanski skupini razpravljali o tem dokumentu - gradnja avtocest v republiki
                  Sloveniji - in zaradi tega sem jaz manjkal na seji Odbora za infrastrukturo - je
                  ta odbor potem sprejel sklepe, ki so me malo presenetili <stage>(to je zdaj dokaj
                     natančno in obširno obrazložil gospod Pregelj.)</stage></p>
               <p>Zakaj, pravim, presenetili? Zato, ker sem nekako menil, in smo se tudi mi na ta
                  način pogovarjali, kot da se je Odbor na svoji zadnji seji že nekako opredelil do
                  tega problema in tudi do tega programa, ki je v tem dokumentu zapisan. Pri tem ne
                  bi zdaj polemiziral s tehtnostjo premislekov, ki so bili še opravljeni in na
                  podlagi katerih odbor na nek način predlaga zdaj zboru, da sprejem tega gradiva na
                  nek način podaljša, prolongira in da tudi to gradivo prekvalificira v nacionalni
                  program in mu da s tem, recimo temu, večjo težo.</p>
               <p>Problem je na nek način naslednji. Če bi mi danes sprejeli to gradivo in sprejeli
                  tudi to strateško odločitev, ki je v bistvu strateškega pomena, da se nemudoma
                     <stage>(tudi z blagoslovom tega Državnega zbora)</stage> začnejo vsi postopki
                  za gradnjo in prioritetno postopki za gradnjo avtoceste Koper oz. Nova
                  Gorica-Maribor in Lendava, bi seveda Vlada imela vse podlage za to, ne glede na
                  to, kako ocenjujemo to gradivo, da te postopke dejansko začne.</p>
               <p>Zdaj bi po tej metodologiji, ki je predlagana za sprejem nacionalnega programa, v
                  bistvu ta dokument bil dokončno sprejet novembra, kajti oktobra naj bi bil
                  predložen za drugo obravnavamo in potem verjetno novembra za tretjo obravnavo. To
                  pomeni, da se na nek način, vsaj formalno gledano, podlage za te dejavnosti v
                  bistvu podaljšajo ali odložijo, sprejem teh podlag odloži za - recimo temu -
                  skoraj pol leta. To na prvi pogled za nacionalni program ni veliko, ampak za
                  slovenske avtoceste in za vse to pa je lahko veliko; še zlasti, ker se zdaj tudi s
                  stališčem odbora na novo na nek način odpira razmislek o prioritetah <stage>(kot
                     smo slišali)</stage>, o tem, da zdaj to ni več dokument, ki naj bi na podlagi
                  sklepa, ki je bil sprejet 22. aprila v tem zboru - omogočal nemudoma začeti
                  graditi avtocesto, ki sem jo prej omenil, ampak naj bi pomenil ponoven premislek
                     <stage>(ta program)</stage> o kompletnem sistemu in o neki dinamiki znotraj
                  kompletnega sistema avtocest. Se pravi, da na nek način problematiziramo tisti
                  sklep z 22. aprila in ga damo v ponovno preverjanje in tako naprej; ne glede na
                  to, da imamo potem za to točko tisti zakon o namenskih sredstvih in tako
                  naprej.</p>
               <p>Skratka, zdi se mi, da če čisto pragmatično pogledam, če mi <stage>(in verjetno se
                     bo večina se tako odločila)</stage> sprejmemo to odločitev, da se dokončni
                  sprejem tega, po vsej proceduri, po vseh možnih spremembah preloži takorekoč na
                  november, potem <stage>(po mojem mnenju)</stage> Vlada nima prave podlage, da
                  začne vse tisto, kar je sicer z dinamiko v tem gradivu najprej predvidela; razen
                  če predpostavlja, da bo na koncu dokument v glavnem po vsebini tak kot je zdaj -
                  ampak potem tudi ne vidim razlogov, zakaj bi to prolongirali tako daleč, če bi to
                  bilo mogoče predvidevati.</p>
               <p>Ne glede na to, na te pomisleke, bi rad v imenu poslanske skupine povedal, da mi
                  koncept dokumenta "gradnja avtocest v Republiki Sloveniji" v osnovi podpiramo in
                  tudi vztrajamo pri opredelitvi Državnega zbora za časovno prioriteto. To ne
                  pomeni, da zdaj kdorkoli nasprotuje, da se ne smejo avtoceste graditi tudi drugje,
                  ampak gre za to, da je v sklepu, ki ga je ta zbor sprejel, prioriteta - tako kar
                  zadeva sredstva, kot kar zadeva čas - ta avtocesta, kot je bilo tukaj sprejeto. Mi
                  smo mislili, v skladu s prejšnjimi sklepi odbora, da bi Državni zbor z glasovanjem
                  sprejel to gradivo, mu dal značaj strateške odločitve na področju izgradnje cestne
                  infrastrukture in na ta način še enkrat potrdil svojo odločitev od 22.4., hkrati
                  pa omogočil, da se začnejo tudi praktični postopki za realizacijo tega sklepa.</p>
               <p>Soglašali smo tudi s prej predlaganimi sklepi, kar zadeva nekatere pomisleke glede
                  dinamike med posameznimi odseki. Podpirali smo tiste sklepe, še zlasti sklep, ki
                  je zdaj tudi ostal <stage>(to je treba povedati)</stage>, da naj Vlada za
                  septembrsko sejo pripravi zakon o ustanovitvi družbe. V zvezi s tem moram
                  povedati, da je bilo nekaj pomislekov v skupini <stage>(verjetno bodo posamezni
                     člani to še povedali)</stage> v zvezi s samim konceptom družbe. Ravno zato smo
                  vztrajali, da se zakon o družbi pripravi in da se v tem zakonu lahko razčistijo
                  vsi ti pomisleki, zlasti kar zadeva nadzor nad delom družbe, njene organizacije in
                  tako naprej.</p>
               <p>V imenu skupine bi na koncu rad rekel še to: vsi veste, da so predstavniki naše
                  skupine velikokrat govorili o tem projektu, zlasti kar zadeva avtocesto
                  italijanska-madžarska meja, da pa ne bi bilo prav, kar se včasih pojavlja ob
                  nespornih zaslugah posameznikov itd., da bi to izpadlo, kot da gre za nekakšen
                  strankarski projekt. Gre za, kot je bilo že rečeno, nacionalni projekt, da si ne
                  bi niti mi niti kdor koli drug kakšnih posebnih zaslug za to lastil. Hvala.</p>
            </sp>
            <sp xml:id="SDZ1-Redna-11-1993-07-26.sp146">
               <speaker>PODPREDSEDNIK DR. LEV KREFT:</speaker>
               <p>Hvala lepa gospod Peršak. Za narodni skupnosti ima besedo gospa Maria Pozsonec,
                  prosim.</p>
            </sp>
            <sp xml:id="SDZ1-Redna-11-1993-07-26.sp147">
               <speaker>MARIA POZSONEC:</speaker>
               <p>Hvala lepa. Spoštovani! Tudi jaz bi govorila o prioriteti. V Državnem zboru so
                  številni poslanci večkrat izrazili mnenja, da je uskladitev infrastrukture v smeri
                  vzhod-zahod primarnega značaja za Slovenijo. Tu ne gre samo za interes
                  severno-vzhodne Slovenije, kar bi bilo samo po sebi že tehten razlog, ampak gre za
                  gospodarski interes celotne Slovenije; gre za koprsko luko in še za kaj. Brez
                  hitre izgraditve te smeri Slovenija izgubi možnost, da postane važen člen v verigi
                  med evropskimi in medcelinskimi tokovi. Prednostna lista mora biti res prednostna,
                  dokumentacija mora biti ustrezno in pravočasno pripravljena, pristop mora biti
                  jasen, jasno je treba navesti kdaj in kako. Ne vem še, kakšne statistične podatke
                  bi potrebovali za utemeljitev prioritete. Mislim, da so dovolj poročila 12 ali 20
                  ur čakalne dobe na madžarskem mejnem prehodu. Ne verjamem, da je naš sklep 22.
                  aprila bila šala. Če je tako,  potem račun za to šalo plača slovensko
                  gospodarstvo.</p>
            </sp>
            <sp xml:id="SDZ1-Redna-11-1993-07-26.sp148">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo od predstavnikov poslanskih skupin besedo? Ugotavljam da
                  ne. Glede na predlog Odbora za infrastrukturo in okolje dajem najprej v obravnavo,
                  preden odprem splošno razpravo o gradivu, sklep proceduralne narave, ki se glasi:
                  "Gradivo gradnje avtocest v Republiki Sloveniji se na podlagi 168. člena
                  poslovnika Državnega zbora preimenuje v nacionalni program gradnje avtocestnega
                  sistema Republike Slovenije in opravi prvo obravnavo predloženega gradiva." To je
                  besedilo sklepa, ki ga dajem v obravnavo. Glede na sklep proceduralne narave,
                  najprej sprašujem Vlado kot predlagateljico gradiva, ali ima na ta sklep kakšne
                  pripombe, ali se želi o njem izjasniti? Gospod Igor Umek, minister za promet in
                  zveze, prosim.</p>
            </sp>
            <sp xml:id="SDZ1-Redna-11-1993-07-26.sp149">
               <speaker>IGOR UMEK:</speaker>
               <p>Gospod predsedujoči, gospodje poslanci in poslanke! Kar se tiče prvega sklepa, bi
                  rad povedal to: celotno gradivo je pravzaprav pripravljeno kot gradivo izgradnje
                  avtocestnega sistema v Sloveniji. Zato je tudi vsa analiza pripravljenosti
                  dokumentacije analiza celotnega avtocestnega sistema v Sloveniji. Tudi program,
                  kako pripraviti to gradivo, je analiza, kako in v kakšnih rokih se da pripraviti
                  gradivo za ce- lotni sistem.</p>
               <p>Drugič. Koncepcija družbe je zasnovana kot družba, ki je za izgradnjo celotnega
                  avtocestnega sistema v Republiki Sloveniji.</p>
               <p>Tretjič. Tudi zakon o koncesijski izgradnji je predviden kot zakon, ki naj bi bil
                  predviden za celotni avtocestni sistem v Republiki Sloveniji. Podobno je tudi
                  cestni tolar, ki se sklicuje na gradivo o izgradnji avtocest v Republiki
                  Sloveniji, ki naj bi bil zdaj poimenovan nacionalni program. Pri tem je upoštevana
                  prioriteta, ki jo je ta parlament že večkrat odrejal.</p>
               <p>Kar se tiče same strategije izgradnje. Morda bi bil nacionalni program
                  nefleksibilen, če bi bilo to sprejeto z neko zakonsko močjo, z zelo natančnim
                  programom - vedeti pa moramo, da se bo program kreiral tudi tekom časa, da na to
                  vpliva več dejstev - na eni strani gotovo prioriteta tega parlamenta in povezava
                  Slovenije vzhod-zahod na potezi med Kijevom in Barcelono na eni strani, kar je za
                  Slovenijo gotovo strateškega pomena. To ima tudi zelo ugoden mednarodni odmev. To
                  je na eni strani.</p>
               <p>Na drugi strani so interesi Evropske skupnosti, preko tega Evropske banke za
                  obnovo in razvoj <stage>(krediti, ki jih dajejo, so izjemno cenjeni)</stage> - in
                  ti interesi znajo pogojevati tudi določene smeri sever-jug, ker so članice
                  Evropske skupnosti tudi Grčija in drugi, tako da v tej smeri tudi znajo biti
                  določene stvari.</p>
               <p>Tretja zadeva je stopnja ekonomske upravičenosti, ki je eden pomembnih elementov
                  presoje investicij - tako z vidika Evropske banke za obnovo in razvoj, kot tudi
                  Evropske investicijske banke, kot tudi drugih investitorjev.</p>
               <p>Četrti je pripravljenost dokumentacije.</p>
               <p>Jaz jemljem projekt izgradnje avtocest v Republiki Sloveniji kot celoto in
                  dejansko ga moramo zgraditi kot celoto; notranja dinamika tega projekta bo odvisna
                  od vseh teh dejavnikov in vseh teh faktorjev. Mislim, da bi morala biti prva
                  zaveza tega parlamenta in Vlade v tej smeri, da mislimo zgraditi avtocestni sistem
                  v Republiki Sloveniji kot celoto; znotraj tega pa bomo zadeve delali prilagajoč se
                  okoliščinam, katere sem navedel. Zato tudi mislimo, da bi v zakon o družbi - in ta
                  zakon o družbi bo gotovo imel najpomembnejše zadeve, to je odnos družba - Vlada -
                  parlament, in sicer po dveh plateh, programski in na drugi strani nadzorni. In po
                  teh segmentih, posebno programskih, ki se bodo oblikovali iz leta v leto,
                  upoštevajoč okoliščine, mislim, da bi lahko zgradili nek princip dinamične
                  strategije izgradnje teh odsekov, upoštevajoč tako poročila oziroma tisto, kar bo
                  delal odbor za infrastrukturo, parlament in Vlada, kot stopnjo pripra- vljenosti
                  dokumentacije in vse druge okoliščine.</p>
               <p>V kolikor bi bil nacionalni program neka ovira temu dinamičnemu pristopu - ker
                  sedaj zavezati vse za nadaljnjih 6, 7 ali več let, je izjemno težko, tudi po
                  prioritetah, ki se lahko v tem segmentu razrušijo - predlagam, da v kolikor
                  nacionalni program ne pomeni take stroge zaveze - in se da znotraj njega, da
                  uporabim izraz, pilotirati na način, kot sem ga predlagal, ali morda kakšen drug
                  način, ki bo ob zakonu o družbi še prediskutiran - potem predlagam, da se to ne
                  sprejme in da se sprejme obstoječe gradivo.</p>
               <p>V kolikor pa ta nacionalni program ne pomeni take stroge zaveze, in če ga želi
                  parlament še prediskutirati, potem vsekakor ne vidim nobene posebne ovire, da se
                  ne sprejme predlog Odbora za infrastrukturo. Hvala lepa.</p>
            </sp>
            <sp xml:id="SDZ1-Redna-11-1993-07-26.sp150">
               <speaker>PODPREDSEDNIK DR. LEV KREFT:</speaker>
               <p>Hvala lepa gospod minister. Naš 168. člen, ki sem ga prej navedel v sklepu in sem
                  ga dal v obravnavo, pravi, da z nacionalnim programom Državni zbor, kadar zakon
                  tako določa, opredeli programe dejavnosti na posameznih področjih, ki se
                  financirajo iz Državnega proračuna ali drugih javnih sredstev. In Državni zbor
                  sprejema nacionalni program po postopku, ki ga poslovnik predpisuje za sprejem
                  zakonov. Zato seveda pomeni, da če kvalificiramo to gradivo v nacionalni program
                  in ga obravnavamo v prvi obravnavi v oktobru, kot je kasneje v sklepih pa
                  eventualno v drugi <stage>(kar je seveda stvar rezultata razprave)</stage>, je
                  seveda ta akt kot nacionalni program dejansko tisti akt, ki se omenja v zakonih iz
                  tega področja kot program. Zato bi seveda potrebovali decidirano stališče Vlade
                  kot predlagatelja, ali pristaja na tak sklep ali ne.</p>
               <p>Če Vlada na tak sklep ne pristaja, ga seveda Državni zbor, glede na to, da je
                  Vlada predlagatelj gradiva, ne more sprejeti. Lahko pa zadolži Vlado, da pripravi
                  tak nacionalni program namreč. Če s tem gradivom Vlada ni imela takega namena, ga
                  mi ne moremo kvalificirati v tem smislu. Prosim.</p>
            </sp>
            <sp xml:id="SDZ1-Redna-11-1993-07-26.sp151">
               <speaker>IGOR UMEK:</speaker>
               <p>Hvala lepa. Po pojasnilu, ki je bilo dano - nimam sicer stališča Vlade, lahko
                  govorim v imenu ministrstva - mislimo, da se potem s tako prekvalifikacijo v
                  program ne bi strinjali, da bi bil ta program žrtev nenehnih spreminjanj in da
                  moramo obdržati določeno stopnjo možnosti po proceduri in bi lahko močno
                  zavlačeval izvedbo posameznih odsekov, kot je bilo že prej rečeno - mislim, da je
                  gospod Peršak načel to temo. Zaradi tega bi predlagal, da se ga ne kvalificira v
                  tej obliki. Lahko se ga pa poimenuje kot nacionalno strategijo o izgradnji
                  avtoceste ali kaj podobnega.</p>
            </sp>
            <sp xml:id="SDZ1-Redna-11-1993-07-26.sp152">
               <speaker>PODPREDSEDNIK DR. LEV KREFT:</speaker>
               <p>Mislim, da je najbolje, da damo besedo predstavniku Odbora za infrastrukturo in
                  okolje, gospodu Žarku Preglju.</p>
            </sp>
            <sp xml:id="SDZ1-Redna-11-1993-07-26.sp153">
               <speaker>ŽARKO PREGELJ:</speaker>
               <p>Spoštovani! Zadeva je v resnici nekoliko delikatna; delikatna ne s tega stališča,
                  kot je bilo tukaj zdaj proceduralno predstavljeno, kdo je predlagatelj? Res je.
                  Ampak jaz vas vprašam drugače. Odbor je porabil vrsto ur, da je razmišljal, kakšen
                  dokument to sploh je. Ali je to poročilo? Lahko ga mi sprejmemo kot poročilo;
                  zakaj pa ne. V bistvu bi lahko tudi delno, kajti dokument opisuje obstoječe
                  stanje, daje neke analize, tabele so notri; lahko je to poročilo - in potem
                  nobenega problema, sprejmemo poročilo in živimo lepo naprej. Nekoliko zdaj
                  karikiram zadeve. Drugo stališče je bilo, da je to osnova za neko resolucijo. Žal
                  ni pisano kot resolucija, ker ima analize, tabele itn.; resolucija je nekako bolj
                  deklerativnega značaja. Zakon tudi ni, ker nima členov. Deklaracija tudi ne.
                  Enostavno smo iskali, kaj je to. Strategija kot taka ni opredeljena. Strategija je
                  v resnici gledano s stališča poslovnika - zastarel pojem. Imamo nacionalni
                  program, deklaracijo, resolucijo, priporočilo, odlok, sklep in proračun.</p>
               <p>Zato prosim, to kar smo predlagali danes na odboru, nekako smo uspeli priti do
                  takega zaključka, je popolnoma resno napotilo in edini pomislek je ta <stage>(ki
                     ga je gospod Peršak omenil)</stage>: ali lahko to pomeni, da se določene zadeve
                  zavrejo? To je najbolj resna zadeva. Mi smo vprašali predstavnike Vlade danes
                  zjutraj, ali je lahko drugo branje pripravljeno za septembersko sejo. Načeloma so
                  rekli, da lahko, toda bali so se raznih usklajevanj, tudi z občinami ipd., in so
                  rekli, verjetno pa, še ena druga zelo pomembna stvar, obveza, da se pripravi nov
                  prostorski plan za lokaciranje teh avtocest, kar naj bi bilo nekako vse
                  dogovorjeno že v okviru Vlade do 1. oktobra. In smo potem pač pristali, da se
                  pripravi drugo branje za oktobrsko sejo. Kajti tudi, resnici na ljubo povedano,
                  noben avtocestni odsek, ki je zdaj v nacionalnem programu, še ne bo v gradnji to
                  jesen, tisto, kar je zdaj lahko v gradnji, je v gradnji že na podlagi obstoječih
                  zakonov - tako tega zakona o avtocesti Lendava oz. Šentilj, pa meja pri Gorici in
                  podobno. Tako je tale opredelitev odbora, da preimenuje to gradivo v akt, ki ima
                  ime na podlagi poslovnika, edina korektna zadeva. Mi se moramo zavedati, da če
                  imamo programe na vrsto drugih področjih, od izobraževanja, kmetijstva itn., da je
                  prometno področje ravno tako pomembno in je prav, da imamo program. Kako ga bomo
                  pa definirali in kako bodo ti roki obvezujoči, kako se bodo določene prioritete
                  lahko spreminjale znotraj tega programa, je pa stvar predlagatelja; to je res, da
                  je stvar predlagatelja. In naša želja je bila - da smo danes prekvalificirali to
                  gradivo gradnje avtocest v prvo branje - zgolj ta, da ne bi zavlačevali
                  postopkov.</p>
               <p>Zdaj, druga varianta je, da mi pač, kot sem že prej omenil, sprejmemo obstoječe
                  gradivo kot nekakšno poročilo in s sklepom naložimo Vladi, da jeseni pripravi akt,
                  ki se mu bo reklo nacionalni program. Vse ostalo <stage>(tukaj je pa nekoliko moje
                     osebno mnenje zdaj)</stage> je ribarjenje v kalnem; tako kot je v bistvu bila
                  strategija dosedanjega avtocestnega razvoja sprejeta zgolj na Vladi in prejšnja
                  skupščina je ni sprejela kot dokument. Vemo pa, da se določene obveznosti oziroma
                  kakršnokoli omejevanje pravic državljanov lahko naredi le z zakonom oz. z zakonu
                  podobnim aktom, kar nacionalni program nedvomno je. In gradnja avtocest bo
                  posegala tudi v pravice in prinašala nove pravice državljanom Republike Slovenije,
                  zato menim, da je prav, da je opredeljena z aktom, ki ga sprejme Državni zbor; in
                  dajmo to resno upoštevati. V kolikor je problem izrazito proceduralne narave, da
                  bi moral predlagatelj s tem priti, se strinjam, lahko se tudi sprejme odločitev,
                  da sprejmemo to gradivo zdaj kot osnovo za razpravo, nakar pa naj Državni zbor
                  sprejme podoben sklep, kot ga predlaga zdaj odbor za infrastrukturo, da naj Vlada
                  za septembersko sejo pripravi ustrezen dokument. Nikakor pa ni prav, da bomo sedaj
                  sprejeli nek dokument, ki mu bomo rekli akt in ki naj bi bil nekako obvezujoč in
                  ga potem celo uporabljali v vseh uvodnih členih v ostalih dokumentih kot dokument,
                  na katerega se bomo sklicevali. Namreč, vsa dilema je bila v tem, ali je prav
                  opredeljena prioriteta v zakonu o pogojih koncesije, v zakonu o namenskih
                  sredstvih in vsi spori so se na koncu rešili tako: to bomo rešili samo v enem aktu
                  in ta akt mora imeti svoje ime in</p>
               <p>menim, da je edino "nacionalni program" pravo ime. Hvala lepa.</p>
            </sp>
            <sp xml:id="SDZ1-Redna-11-1993-07-26.sp154">
               <speaker>PODPREDSEDNIK DR. LEV KREFT:</speaker>
               <p>Pripravljen sem dati še enkrat besedo predstavniku Vlade, potem pa mislim, da
                  moramo to dilemo o karakterju tega gradiva dokončno z glasovanjem razrešiti. Bom
                  potem dal besedo še poslanskim skupinam, če bo to potrebno. Ampak tukaj gre za
                  proceduralno vprašanje, ki ga moramo razrešiti, ker sicer nima ta točka
                  nikakršnega smisla.</p>
               <p>Prosim, gospod minister za promet in zveze Igor Umek.</p>
            </sp>
            <sp xml:id="SDZ1-Redna-11-1993-07-26.sp155">
               <speaker>IGOR UMEK:</speaker>
               <p>Morda bi se dalo ta proceduralni spor rešiti na ta način - jaz načeloma nima nič
                  proti nacionalnemu programu, če bi ta nacionalni program omogočal tisto notranjo
                  prilagodljivost tem življenjskim dejstvom, ki sem jih prej našteval, in jih ne bi
                  oviral in onemogočal. Se pravi, v kolikor bi bilo znotraj njega dopuščeno nekemu
                  organu - pa je to lahko tudi parlament, odbor parlamenta, vladi ali komurkoli
                  drugemu - da se ta prilagodljivost izgradi v skladu s skupnim ciljem: v toliko in
                  toliko letih priti do avtocestnega sistema v Sloveniji. Če bi bilo znotraj tega to
                  omogočeno, potem ne vidim nobene ovire, da je to tudi nacionalni program in da se
                  obravnava v več branjih. In v kolikor teh več branj ne ovira to, da gremo v skladu
                  s tem, kar piše v tem dokumentu, da gremo z vso hitrostjo naprej - v kolikor to ne
                  ovira tega, potem tudi ne vidim neke posebne ovire, da je to pač nacionalni
                  program.</p>
               <p>Če bi se to dalo s temi usmeritvami nekako dopolniti, mislim, da ni nobenih
                  posebnih ovir, da gremo tudi po tej poti.</p>
            </sp>
            <sp xml:id="SDZ1-Redna-11-1993-07-26.sp156">
               <speaker>PODPREDSEDNIK DR. LEV KREFT:</speaker>
               <p>O tem se seveda lahko dogovorimo, če bomo sprejeli sklep; in potem na koncu, ko
                  bomo sprejemali stališča in sklepe, lahko to kvalifikacijo opredelimo.</p>
               <p>Sicer pa, glede na to, da je še vedno v obravnavi predlog proceduralnega sklepa,
                  najprej sprašujem še Sekretariat za zakonodajo, če želi besedo?
                     <stage>(Ne.)</stage> Hvala lepa.</p>
               <p>Besedo imajo zastopniki - predstavniki poslanskih skupin o predlogu sklepa. Gospod
                  Tone Peršak se je javil. Prosim.</p>
            </sp>
            <sp xml:id="SDZ1-Redna-11-1993-07-26.sp157">
               <speaker>ANTON PERŠAK:</speaker>
               <p>Spoštovane poslanke in poslanci! Če mi danes sprejmemo odločitev, da se to gradivo
                  začne v bistvu obravnavati kot nacionalni program, potem smo - če smo pošteni -
                  odprli diskusijo od čistega začetka <stage>(kot radi rečejo Angleži)</stage>. Se
                  pravi, da se bomo ponovno začeli pogovarjati o prioritetah, da se bomo ponovno
                  začeli pogovarjati o načinih financiranja in o vsem tem. S tem sklepom smo na nek
                  način preklicali sklep z 22.4., ki ga to gradivo - kot ga jaz razumem - skuša
                  operacionalizirati.</p>
               <p>Jaz osebno in mislim, da tudi poslanska skupina, se zavzema za to rešitev, da mi
                  danes s sklepom Državnega zbora to gradivo potrdimo. In sicer, da se sklep glasi
                  tako, kot je bilo prvotno tudi predlagano: da se je Državni zbor s tem gradivom
                  seznanil; da Državni zbor sprejema izhodišča, ki so v tem gradivu, in nalaga Vladi
                  v zvezi s tem to in to. Eno je bilo npr., da za septembrsko sejo predloži predlog
                  zakona o avtocestni družbi, in drugi sklepi, ki so bili na odboru že enkrat
                  izglasovani. Opozarjam na to, tudi glede tega, kar je rekel minister Umek: z
                  začetkom razprave o nacionalnem programu so vse opcije odprte. In jaz mislim, da
                  Vlada ne more nadaljevati s programom, ki ga ima tu zapisanega, ker je izid
                  razprave o nacionalnem programu, ki bo trajala 5 ali 6 mesecev, seveda danes
                  nemogoče vnaprej predvideti. Izid je lahko ravno obraten. In če bi Vlada na
                  podlagi neke vnaprejšnje orientacije sprejemala neke odločitve in šla v neke
                  korake, ki so materialne narave, bi s tem <stage>(po moje)</stage> naredila neke
                  prejudice, ki bi se lahko kasneje izkazali za napačne <stage>(kot investicije v
                     napačno smer in tako naprej)</stage>.</p>
               <p>Zato predlagamo, da preprosto še vedno ostane ta temeljna orientacija tega gradiva
                  taka, kot je, da se tudi potrdi s sklepom Državnega zbora in se dela naprej, da pa
                  se z dodatnimi točkami, poleg osnovnega sklepa, naložijo Vladi tiste stvari, ki so
                  potrebne od že omenjenega zakona itn. Hvala.</p>
            </sp>
            <sp xml:id="SDZ1-Redna-11-1993-07-26.sp158">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo od predstavnikov poslanskih skupin besedo? Če ne, dajem po
                  opravljeni razpravi sklep na glasovanje, in sicer sklep v besedilu, da ga preberem
                  še enkrat: "Gradivo gradnja avtocest v Republiki Sloveniji se na podlagi 168.
                  člena poslovnika Državnega zbora preimenuje v nacionalni program gradnje
                  avtocestnega sistema Republike Slovenije in opravi prvo obravnavo predloženega
                  gradiva."  </p>
               <p>Prosim, da ugotovimo sklepčnost. Ja, proceduralno, Igor Bavčar.</p>
            </sp>
            <sp xml:id="SDZ1-Redna-11-1993-07-26.sp159">
               <speaker>IGOR BAVČAR:</speaker>
               <p>Gospod predsedujoči, na podlagi teh dilem, ki so bile tu očitno  izpostavljene in
                  glede na to, da ima ta odločitev lahko, po mojem mnenju, dolgoročne posledice na
                  celoten koncept oziroma na strategijo, ki jo na tem področju sedaj sprejemamo,
                  predlagam, da odredite 15 minutni odmor za posvetovanje v poslanski skupini.</p>
            </sp>
            <sp xml:id="SDZ1-Redna-11-1993-07-26.sp160">
               <speaker>PODPREDSEDNIK DR. LEV KREFT:</speaker>
               <p>Odrejam 15 minut odmora, to se pravi, da se dobimo ponovno  ob 17.15.</p>
            </sp>
            <stage type="time">(Seja je bila prekinjena ob 16.55 uri in se je nadaljevala ob 17.22
               uri.)</stage>
            <sp xml:id="SDZ1-Redna-11-1993-07-26.sp161">
               <speaker>PODPREDSEDNIK DR. LEV KREFT:</speaker>
               <p>Glede na obvestila, ki sem jih prejel, obveščam vse, ki so disciplinirano prišli
                  ob 17.15, da se bo zaradi tega, ker so je delo v nekaterih poslanskih skupinah
                  očitno zavleklo, seja začela kakih 10 minut kasneje. Prosim vas pa, da ostanete v
                  dvorani oziroma v avli, da bomo lahko takoj nadaljevali.</p>
               <p>Vidim, da so se vse poslanske skupine vrnile z odmora in s svojih posvetovanj in
                  vas prosim, da zasedete svoja mesta.</p>
               <p>Ker je bil odmor podaljšan in ker bomo takoj prešli h glasovanju, je potrebno, da
                  najprej ugotovimo prisotnost na seji, da bomo videli, ali lahko nadaljujemo.
                  Prosim, da svojo prisotnost sporočite v glasovalno napravo. Ugotavljamo
                  prisotnost. Ste uspeli vsi? Prisotnih nas je 65 in tako lahko nadaljujemo z
                  delom.</p>
               <p>Prehajamo h glasovanju o predlaganemu sklepu proceduralnega značaja. Ali je
                  potrebno, da ga ponovno berem. Glede na to, da ste o njem razpravljali več kot 20
                  minut, mislim da ga dobro poznate. Zato predlagam, da preidemo k glasovanju o tem
                  sklepu. Gospod Bavčar ima proceduralni predlog. Zagotovo je možno, da obrazložite
                  svoj glas. Prosim.</p>
            </sp>
            <sp xml:id="SDZ1-Redna-11-1993-07-26.sp162">
               <speaker>IGOR BAVČAR:</speaker>
               <p>Demokrati bomo glasovali proti temu sklepu zaradi tega, ker se nam zdi, da je
                  sprememba imena gradiva in načina obravnave svojevrstna, ne bom rekel degradacija,
                  ampak ponovno odpiranje vprašanj o sklepu in rešitvah, ki jih je ta zbor 22.
                  aprila letošnjega leta ob memorandumu enkrat že sprejel. Ne vidimo razloga, da bi
                  ponovno odpirali diskusijo o teh vprašanjih, ker menimo, da je sklep, ki je bil
                  sprejet <stage>(tudi na naš predlog)</stage> ob memorandumu, dovolj zavezujoč in
                  da daje dovolj elementov za to, da se Vlada takorekoč takoj in nemudoma loti
                  izgradnje slovenskih avtocest na prioritetnih odsekih, ki so bili v sklepu od 22.
                  aprila omenjeni.</p>
               <p>Drugič. V trenutku, ko minister za promet govori o potrebi izgraditi avtocestni
                  sistem kot celoto, postanem sam nezaupljiv. Postaviti se na stališče, da je treba
                  izgraditi celoto, ob tem, ko se govori o nekih jasnih prioritetah, in ko poslušam
                  predsednika Preglja - ki se mu še enkrat opravičujem, da nisem bil na seji, ker
                  smo imeli sejo poslanske skupine - ki reproducira diskusijo z odbora in v tem
                  reprodukciji pravi, da so poslanci,  člani odbora diskutirali ponovno o tem, kaj
                  je potrebno zgraditi prej in kaj pozneje, se mi zdi, da vračamo vso to diskusijo
                  na začetek.</p>
               <p>Zaradi tega bomo Demokrati glasovali proti temu sklepu, ker menimo, da je dovolj
                  elementov, da se na tej podlagi - že sprejetih sklepov v parlamentu - začne
                  izgradnja, in ker menimo, da diskusija, ki se loteva teh vprašanj v naslovu tega
                  gradiva, gotovo pomeni manj in prenese manj, kot če bi Državni zbor tej Vladi
                  naročil, da na tistih odsekih, kjer je dokumentacija že pripravljena - to sta
                  Vrtojba-Selo in Pesnica-Šentilj - začne z izgradnjo takorekoč takoj.</p>
            </sp>
            <sp xml:id="SDZ1-Redna-11-1993-07-26.sp163">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo pojasnil tudi gospod dr. Jože Pučnik. Prosim!</p>
            </sp>
            <sp xml:id="SDZ1-Redna-11-1993-07-26.sp164">
               <speaker>DR. JOŽE PUČNIK:</speaker>
               <p>Spoštovane kolegice in kolegi! Mi bomo glasovali proti predlogu tega sklepa, in
                  sicer zaradi naslednjih razlogov. Naše stališče je, da sprejmemo to gradivo, kakor
                  je bilo predloženo kot gradivo. Če pa kdo hoče delati - in to lahko delajo
                  pristojni resorni organi - na nekem detajliranem nacional-</p>
               <p>nem programu, naj delajo naprej in ko bo stvar dozorela, ga naj tudi predložijo
                  zboru.</p>
               <p>Drugo bistveno stališče je naslednje. Prioritete povezave vzhod-zahod so jasne.
                  Zbor se je o teh stvareh že nekajkrat izjasnil. Zdi se nam, da bi bilo zelo
                  škodljivo, če bi hoteli kakorkoli naokrog zamegliti to prioriteto. Vztrajamo pri
                  tej prioriteti in ne domišljajmo si, da lahko zdaj, če bomo uredili neko dodatno
                  financiranje, res tako na veliko roko gradili avtoceste po celi Sloveniji.
                  Zavedajmo se, da dodatna finančna sredstva - o katerih upam, da jih bo tudi zbor
                  sprejel - zagotavljajo in omogočajo samo realizacijo te prioritetne povezave
                  vzhod-zahod ali zahod-vzhod, kakor koli že vzamemo.</p>
               <p>Mi vztrajamo na tem, da:</p>
               <p>a) sprejmemo to gradivo kakor gradivo,</p>
               <p>b) vztrajamo pri prioriteti avtocestne povezave vzhod- zahod,</p>
               <p>c) pristojni resorni organi naj delajo naprej na nekem nacionalnem programu. Ko bo
                  zadeva dozorela, ga naj predložijo.</p>
            </sp>
            <sp xml:id="SDZ1-Redna-11-1993-07-26.sp165">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo pojasnil gospod dr. Ludvik Toplak. Za njim bo na vrsti
                  dr. Leo Šešerko.</p>
            </sp>
            <sp xml:id="SDZ1-Redna-11-1993-07-26.sp166">
               <speaker>DR. LUDVIK TOPLAK:</speaker>
               <p>Hvala lepa. Govorim v svojem imenu. Glasoval bom proti. Prvič, ker mislim, da se
                  brez predhodnega stališča spreminjajo že sprejeti sklepi. Drugič, ker se odpirajo
                  vprašanja, ki so že dorečena zato, da se zapelje Primorce, da razpravljajo, ali
                  severna ali južna varianta, ali Gorica ali Koper, Štajerci pa, ali severna ali
                  južna varianta - zato, da se zadeva prelaga. Ker je bil sklep že sprejet, ker
                  projekti so, ker denar je - do tiste mere, kjer je; kjer so nesporni projekti,
                  nesporni odseki, naj se začne delati. Za predloženo gradivo pa predlagam, da se
                  sprejme kot informacija. Hvala.</p>
            </sp>
            <sp xml:id="SDZ1-Redna-11-1993-07-26.sp167">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Leo Šešerko; za njim bo glas pojasnil še gospod Franc
                  Černelič.</p>
            </sp>
            <sp xml:id="SDZ1-Redna-11-1993-07-26.sp168">
               <speaker>DR. LEO ŠEŠERKO:</speaker>
               <p>Lepo pozdravljeni! Tudi naša poslanska skupina bo glasovala proti, in sicer zato,
                  ker bi nacionalni program gradnje avtocest moral implicirati še precej več, kot je
                  sedaj v tem gradivu. Predvsem je problem s tem gradivom, da se v njem računa in da
                  so kalkulacije narejene npr. z mirno rastjo prometa, treba pa bi bilo predvideti
                  oziroma narediti strategijo omejitev tovornega tranzitnega prometa, sicer se bodo
                  te avtoceste spremenile v velike koridorje izpušnih plinov; ta okolje-varstveni
                  del popolnoma manjka <stage>(presenečeni smo tudi, da se Ministrstvo za varstvo
                     okolja ne vključuje v te diskusije; že mesece nazaj ni prisotno; tudi v
                     gradivih ni sledu njihove prisotnosti)</stage>. Zato je pač treba to gradivo
                  vzeti <stage>(kot je bilo že rečeno)</stage> kot neko gradivo, ki lahko pomaga, da
                  stvari tečejo naprej. Tudi ni nobenih ovir, da Vlada postopkov za konkretne odseke
                  gradnje avtocest ne izvaja naprej, nobenih ovir ni in zato ne vidimo razloga, da
                  bi bilo treba dati neko pompozno ime temu tekstu. Hvala.</p>
            </sp>
            <sp xml:id="SDZ1-Redna-11-1993-07-26.sp169">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Černelič; naslednji bo svoj glas pojasnil tudi gospod
                  Ignac Polajnar.</p>
            </sp>
            <sp xml:id="SDZ1-Redna-11-1993-07-26.sp170">
               <speaker>FRANC ČERNELIČ:</speaker>
               <p>Spoštovani predsedujoči, spoštovane poslanke in poslanci! Poslanska skupina SKD je
                  na posvetu tudi sklenila, da ne bo glasovala za spremembo naziva; torej ostaja
                  tako, kot je. Mislim, da so izhodišča in trdnost odločitve zelo jasni in da tu ne
                  gre za drugo, kot za to, da bomo vendarle logično in pametno izkoristili denar, ki
                  je pa na vidiku, predvsem tako, da bo fleksibilnost izgradnje, glede na možnosti
                  in glede na dane pogoje, možna in hitra. In mislim, da se nismo v nobenem primeru
                  odrekli smeri vzhod-zahod, vendar pa je  posamezen del vsekakor prioriteten glede
                  na možnosti, ne za vsako ceno. Predvsem pa opozarjamo na stroko in na strokovne
                  odločitve glede avtocest in tudi na to, da je opredelitev v smereh proti severu in
                  vzhod - jugovzhod ena izmed tistih zadev, ki mora imeti možnost - ne more biti
                  avtomatsko izključena - vendar pa prvenstveno v tej smeri je začetek.</p>
               <p>Torej, glasovali bomo proti spremembi. Hvala.</p>
            </sp>
            <sp xml:id="SDZ1-Redna-11-1993-07-26.sp171">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Ignac Polajnar. Izvolite.</p>
            </sp>
            <sp xml:id="SDZ1-Redna-11-1993-07-26.sp172">
               <speaker>IGNAC POLAJNAR:</speaker>
               <p>Hvala lepa. Jaz bom proti iz povsem načelnih razlogov: zaradi tega, ker vse to
                  sklicevanje na poslovnik, vsa ta prekopicavanja z imenovanjem nekega gradiva, itn.
                  zame v bistvu - pa ne vem, če res tako pomenijo - kot da nekdo s figo v žepu nekaj
                  skuša delati; ampak prepričan sem, da ni nobenega v tem Državnem zboru, ki bi bil
                  proti gradnji avtocest. In ker to gradivo omogoča, da vendarle začnemo z
                  avtocestami takoj, mislim, da je vsakršno predrugačenje in novo poimenovanje zgolj
                  oteževanje ali zanka za vratom. Takih zank smo si pa že nekaj zadrgnili, ne
                  zadrgnimo si še ene. Hvala lepa.</p>
            </sp>
            <sp xml:id="SDZ1-Redna-11-1993-07-26.sp173">
               <speaker>PODPREDSEDNIK DR. LEV KREFT:</speaker>
               <p>Hvala lepa. Mislim, da se je javil, da pojasni svoj glas, še gospod Geza Džuban.
                  Prosim.</p>
            </sp>
            <sp xml:id="SDZ1-Redna-11-1993-07-26.sp174">
               <speaker>GEZA DŽUBAN:</speaker>
               <p>Hvala lepa. Ne vem, če smo dobro poslušali predstavitev teh stališč, za katere smo
                  se zmenili na odboru in ki jih je posredoval predsednik, potem se mi zdi, da
                  govorimo skoraj o istih zadevah. Ne vidim razloga, da bi z nacionalnim programom
                  zadevo prekvalificirali tako daleč nazaj, da bi se zdaj omejili v gradnji avtocest
                  v ne vem kakšnem obdobju naprej. Sam dokument "gradnja cest", če gledate V.
                  poglavje - mi bomo v naslednji točki dnevnega reda sprejemali zakon, ki je potem
                  povsem v nasprotju s tem V. poglavjem in govori o nečem drugem. Če pa to V.
                  poglavje umaknemo in ga prekvalificiramo v nekaj drugega, <stage>(po postopku, ki
                     je predložen)</stage>, potem kljub vsemu pridobimo nekaj, da bo to konsistentno
                  in bo zadeva tekla naprej.</p>
               <p>In v poslanski skupini LDS smo se dogovorili, da bomo glasovali "za"
                  prekvalifikacijo v nacionalni program gradnje avtocestnega sistema v Sloveniji.
                  Hvala lepa.</p>
            </sp>
            <sp xml:id="SDZ1-Redna-11-1993-07-26.sp175">
               <speaker>PODPREDSEDNIK DR. LEV KREFT:</speaker>
               <p>Hvala lepa. Tudi gospod Drago Šiftar je želel obrazložiti svoj glas. Prosim.</p>
            </sp>
            <sp xml:id="SDZ1-Redna-11-1993-07-26.sp176">
               <speaker>DRAGO ŠIFTAR:</speaker>
               <p>Spoštovani! Glasoval bom "proti" predloženemu gradivu Vlade oz. ministrstva.
                  Mislim, da je to največje sprenevedanje, kar lahko sedaj sprejmemo. Ves čas
                  govorimo o nekem globalnem vidiku, o trasi Barcelona - Kijev.</p>
               <p>Meni se zdi, da zaradi tega gospod minister ne vidi tistega manjšega dela, to je
                  italijanska meja - madžarska meja. V tem gradivu, ki ga tu imamo, ki se tudi
                  večkrat pojavlja, severno-vzhodni del Slovenije, ni absolutno nikoli bil in nikoli
                  ni zajet s projektom o avtocesti. Naj mi gospod minister pove, kje je, kje gre in
                  kje je kakšen plan ali v kakšnem prostorsko ureditvenem planu začrtana avtocestna
                  povezava od Maribora, ali od Slovenske Bistrice proti madžarski meji. Edino kaj
                  imamo v tem V. poglavju; govori o cestah ustreznega standarda od Slovenske
                  Bistrice do Lendave, ki se lahko razširi v štiri pasovno cesto. Kot poslanec te
                  regije niti slučajno ne morem glasovati za to gradivo. S tem tudi pozivam vse
                  tiste poslance, ki smo bili skupaj, ki smo se dogovorili, da bomo to traso - ne
                  sforsirali, ampak nekako predlagali, da se nam avtocesta postavi. Mi avtoceste ne
                  forsiramo, da mora biti prioriteta. Vsi se zavedamo v severno-vzhodni Sloveniji,
                  da je najverjetneje najnujnejša stvar med Mariborom in Ljubljano. Tisti, ki se
                  vozimo, tisti vemo, kaj to pomeni. Tudi tisti odseki proti italijanski meji, ki so
                  že narejeni, zaradi mene, če bo denar naj gredo jutri v gradnjo. To je tudi v tem
                  kontekstu, v tej prioriteti, kot smo jo v Državnem zboru sprejeli. Takega
                  sprenevedanja, kot nam hoče tu minister "podturiti", nikakor ne moremo podpirati.
                  Hvala.</p>
            </sp>
            <sp xml:id="SDZ1-Redna-11-1993-07-26.sp177">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo pojasniti svoj glas? Že prej se je javil gospod Igor
                  Omerza.</p>
            </sp>
            <sp xml:id="SDZ1-Redna-11-1993-07-26.sp178">
               <speaker>MAG. IGOR OMERZA:</speaker>
               <p>Jaz bom glasoval proti sklepu, ki je zdaj predlagan, kajti menim, da je to
                  zavlačevanje z operacionalizacijo tega projekta italijansko-madžarske meje. Mi ne
                  moremo več čakati s tem... Dobro, če smo čakali od leta 1969, ko je bil zakon o
                  tej povezavi sprejet, zaradi tega je takrat padla slovenska vlada, ni treba, da
                  zaradi tega zdaj pade; lahko začne dela, ker takrat je padla zaradi tega, ker
                  projekt ni bil federalno usmerjen, ampak je že integriral Slovenijo v neko državno
                  celoto. Leta 1967 se je pisalo o Sloveniji, o tej cesti, o tej trasi Primorska -
                  Štajerska kot nacionalni gospodarski hrbtenici Slovenije; danes, v samostojni
                  državi, mislim, da  tega res ne bi smeli sami sebi preprečevati. Preteklo je dve
                  leti od naše osamosvojitve in nimamo razloga za nadaljnje zavlačevanje. Sprašujem
                  tudi gospoda ministra, ali pa imam samo manjšo repliko, kako si predstavlja
                  povezavo proti Grčiji, ki je baje, kot je sam rekel, v interesu Evrope. Ne vem, na
                  kakšen način bo povezava proti Grčiji tekla preko bivšega jugoslovanskega
                  ozemlja.</p>
            </sp>
            <sp xml:id="SDZ1-Redna-11-1993-07-26.sp179">
               <speaker>PODPREDSEDNIK DR. LEV KREFT:</speaker>
               <p>Jaz bi prosil, da pri obrazložitvah glasu ne polemizirate, ker nima nihče možnosti
                  odgovarjati. Za obrazložitev glasu je zaprosil tudi dr. Dimitrij Rupel.</p>
            </sp>
            <sp xml:id="SDZ1-Redna-11-1993-07-26.sp180">
               <speaker>DR. DIMITRIJ RUPEL:</speaker>
               <p>Spoštovani predsedujoči, dragi kolegice in kolegi! Tudi jaz bom glasoval proti
                  sklepu, ki ga je pred odmorom predlagal kolega Kreft. Sicer pa mislim, da je te
                  igre z besedami dovolj. Lotimo se dela, ne pa preimenovanja materialov v eno ali
                  drugo smer. Mimogrede, ko boste popravljali ta material, ki smo ga dobili, prosim
                  oglejte si stran 2 - uvod. Tam piše nekaj, kar bi bilo dobro, da bi bilo za zaprto
                  sejo, ampak ker so novinarji to dobili vseeno opozarjam: Tukaj v sredini te strani
                  oziroma tega uvoda piše: Na kraku avtocestnega križa v smeri vzhod-zahod od
                  hrvaške meje na Dragonji do Lendave. Ta material govori o tem, da imamo na
                  Dragonji mejo s Hrvaško, kot da je to nekaj samoumevnega. Jaz mislim, da je to kar
                  ena huda napaka. Hvala lepa.</p>
            </sp>
            <sp xml:id="SDZ1-Redna-11-1993-07-26.sp181">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo pojasnil gospod Jože Jagodnik. Za njim bo na vrsti gospod
                  Zmago Jelinčič.</p>
            </sp>
            <sp xml:id="SDZ1-Redna-11-1993-07-26.sp182">
               <speaker>JOŽE JAGODNIK:</speaker>
               <p>Spoštovane poslanke in poslanci! Hvala za besedo gospodu predsedujočemu. Morda res
                  ni treba nikogar več prepričevati o nujnosti gradnje in pristopa, zato v poslanski
                  skupini Združene liste podpiramo začete postopke pri načrtih gradnje avtocest.
                  Podpiramo dikcijo, ki jo je predlagal odbor, s tem, da bi dodatno predlagali
                  stavek oziroma dodatek: pri tem še enkrat pripišemo, naj se pri tem predlogu
                  sklepa upošteva sklep Državnega zbora od 22. aprila o prioriteti vzhod-zahod z
                  ustreznimi priključki Šentilj - Nova Gorica oziroma Koper - Lendava. Menimo da je
                  dovolj tega zavlačevanja. Še nekaj; menim, da gre v bistvu za nesporazum v dikciji
                  in zato predlagam, če omogočite, da se Odbor za infrastrukturo in okolje pred
                  dokončnim sklepanjem še enkrat sestane. Hvala.</p>
            </sp>
            <sp xml:id="SDZ1-Redna-11-1993-07-26.sp183">
               <speaker>PODPREDSEDNIK DR. LEV KREFT:</speaker>
               <p>Smo pri obrazložitvah glasu, tako da so ti predlogi prepozni. Gospod Zmago
                  Jelinčič bo obrazložil svoj glas.</p>
            </sp>
            <sp xml:id="SDZ1-Redna-11-1993-07-26.sp184">
               <speaker>ZMAGO JELINČIČ:</speaker>
               <p>Hvala lepa. Kot je rekel gospod Omerza,</p>
               <p>je en projekt v Sloveniji padel pred časom zato, ker ni bil dovolj federalno
                  usmerjen. Rekel bi, da ta projekt, ki ga imamo zdaj pred seboj, je precej
                  federalno usmerjen, in dosti manj slovensko usmerjen, kot je bil tisti projekt
                  takrat. Zato bom glasoval za spremembo naziva. Hvala.</p>
            </sp>
            <sp xml:id="SDZ1-Redna-11-1993-07-26.sp185">
               <speaker>PODPREDSEDNIK DR. LEV KREFT:</speaker>
               <p>Svoj glas bo obrazložil gospod Jožef Kopše.  Za njim bo na vrsti še gospod Žarko
                  Pregelj.</p>
            </sp>
            <sp xml:id="SDZ1-Redna-11-1993-07-26.sp186">
               <speaker>JOŽEF KOPŠE:</speaker>
               <p>Kolegice in kolegi, samo ena možnost je v tem parlamentu in ne razumem
                  sprenevedanja Vlade in predlagatelja. Hrbtenica je Lendava - Koper. Hvala.</p>
            </sp>
            <sp xml:id="SDZ1-Redna-11-1993-07-26.sp187">
               <speaker>PODPREDSEDNIK DR. LEV KREFT:</speaker>
               <p>Gospod Žarko Pregelj.</p>
            </sp>
            <sp xml:id="SDZ1-Redna-11-1993-07-26.sp188">
               <speaker>ŽARKO PREGELJ:</speaker>
               <p>Spoštovani! Glasoval bom za sklep odbora, ker smo ga danes pri polni zavesti
                  pripravili in verjemite nam, da poznamo to situacijo in problematiko s cestami
                  mogoče nekoliko bolj kot drugi, ker smo se s tem aktivno ukvarjali ne samo zadnji
                  teden, ampak zadnji mesec in tudi že prej. Glasoval bom za tak sklep odbora tudi
                  zato, ker ta dokument, ki je pred nami, ni nikakršen dokument in ne bo določal
                  nikakršne prioritete. Dajte si, spoštovani kolegi, enkrat to predstaviti, kajti
                  niti enega stavka ni notri, ki bi določal prioriteto. Edino tabela je, ki je v
                  resnici priloga tega dokumenta in priloga sploh nima nobenega statusa. To je zgolj
                  poročilo, analiza in kot tak popolnoma neobvezujoč dokument za vlado. Glavni namen
                   odbora je bil, da vlada pripravi obvezujoč dokument. In kar je danes večina, ki
                  je izražala mnenja, <stage>(oprostite predsedujoči, če bom polemiziral, ampak
                     drugače se danes ne da pojasniti)</stage> razpravljala kot da je ta sklep, ki
                  zahteva, da postane to gradivo dokument, obvezujoč  dokument tako za Vlado kot za
                  bodočo družbo, kot za Republiško upravo za ceste, kot za vse ostale dejavnike v
                  prostoru pri gradnji avtocest.</p>
               <p>Dovolite mi, da še enkrat pojasnim stališče, da na tak način ne bomo prišli do
                  cest. Res ne. Kajti vse odločanje bo izven Državnega zbora. Državni zbor bo zgolj
                  asistiral. Ne bo imel v rokah niti enega dokumenta, s katerim bo zahteval
                  doslednost pri izvajanju pooblastil, ki jih bo dal vladi in ostalim izvajalcem. Ta
                  dokumetacija je lahko dobra osnova za pripravo konkretnega programa. Taka kot pa
                  je zdaj, je pa popolnoma nepregleden dokument. In če ga bomo danes obravnavali kot
                  nek akt, verjemite mi, da bom zelo hitro pripravil najmanj 20 strani amandmajev.
                  Hvala lepa.</p>
            </sp>
            <sp xml:id="SDZ1-Redna-11-1993-07-26.sp189">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Nihče več, ker je očitno pot do
                  avtoceste tlakovana z obrazložitvami glasov.</p>
               <p>Dovolite mi, da po vsem tem vendarle ponovno preberem, preden preidemo k
                  neposrednemu glasovanju, sklep, ki se glasi:</p>
               <p>"Gradivo Gradnja avtocest v Republiki Sloveniji se na podlagi 168. člena
                  poslovnika Državnega zbora preimenuje v Nacionalni program gradnje avtocestnega
                  sistema Republike Slovenije in opravi prva obravnava predloženega gradiva."
                  Prosim, da ugotovimo sklepčnost! <stage>(73 prisotnih.)</stage></p>
               <p>Kdo je za ta sklep? <stage>(34 poslancev.)</stage> Je kdo proti? <stage>(33
                     poslancev.)</stage></p>
               <p>Ugotavljam, da je s tem sklep proceduralne narave spre-</p>
               <p>jet, kar pomeni, da bomo razpravo o tem gradivu vodili kot prvo obravnavo; o vsem
                  ostalem pa bomo, seveda, sklepali na koncu te točke dnevnega reda.</p>
               <p>K razpravi k tej točki dnevnega reda so se že prijavili štirje razpravljalci.
                  Glede na prekvalifikacijo gradiva sprašu-</p>
               <p>jem, ali je potrebno, da se razpravljalci ponovno pripravijo in da prekinemo to
                  točko dnevnega reda in nadaljujemo drugo točko dnevnega reda? Mislim, da bi bilo
                  to glede na sprejem takega sklepa ustrezno, zato prekinjam to točko dnevnega reda
                  in preha-</p>
               <p>jamo k 2. točki dnevnega reda.</p>
               <p>Opozarjam, da je 2. točka odvisna od prve. Samo, prav tako bi lahko rekli obratno,
                  da je 1. točka odvisna od 2. Zato mislim, da je vendarle ustrezno, da ta
                  avtocestni sklop nadaljujemo, če prekinemo 1. z 2. točko dnevnega reda.</p>
            </sp>
            <sp xml:id="SDZ1-Redna-11-1993-07-26.sp190">
               <p>  Prehajamo torej na <title>2. TOČKO DNEVNEGA REDA</title>, to je na
                     <title>OBRAVNAVO PREDLOGA ZAKONA O ZAGOTOVITVI NAMENSKIH SREDSTEV ZA GRADNJO
                     AVTOCESTNEGA OMREŽJA</title>.</p>
               <p>Tudi to točko smo sprejeli na dnevni red po hitrem postopku. Predlog zakona je
                  pripravila Vlada Republike Slovenije v sodelovanju s predlagatelji, poslanci
                  poslanske skupine Socialdemokratske stranke Slovenije, in ga predložila zboru.
                  Državni zbor je na prejšnji seji sklenil, da bo predlog tega zakona obravnaval po
                  hitrem postopku. V skladu z 203. členom poslovnika bomo združili vse tri obravnave
                  predloga zakona tako, da bomo hkrati opravili splošno razpravo, razpravo in
                  glasovanje po členih ter razpravo in glasovanje o zakonskem predlogu v celoti.
                  Razpravljalce prosim, da razpravljajo istočasno tudi o naslovu zakona ter vložijo
                  amandmaje oziroma o njih razpravljajo.</p>
               <p>Želi predstavnik predlagatelja besedo?</p>
               <p><stage>(Ne.)</stage> Predlog zakona je obravnaval Odbor za finance in
                  kreditno-monetarno politiko kot matično delovno telo. Želi poročevalec odbora
                  besedo? Prosim. Gospod Kopač, izvolite.</p>
            </sp>
            <sp xml:id="SDZ1-Redna-11-1993-07-26.sp191">
               <speaker>JANEZ KOPAČ:</speaker>
               <p>Hvala za besedo. Mogoče samo na hitro. Če se ne motim, sta bila dva odbora
                  matična: poleg odbora, ki ga vodim jaz, še Odbor za infrastrukturo in okolje.
                  Odbor za finance in kreditno-monetarno politiko je predlog zakona podprl. Moje
                  osebno mnenje je, da ustreza pripombam, ki so bile dane tudi na matičnem odboru ob
                  obravnavi takratnega osnutka zakona o zbiranju namenskih sredstev. K temu smo
                  dodali še en amandma, ki govori o tem, da naj bi Vlada poročala o zbiranju in
                  porabi sredstev na podlagi tega zakona Državnemu zboru štirikrat letno, kar
                  mislim, da ni problematično za vse nas poslance. Zato predlagam, da Državni zbor
                  predlog obravnava in sprejme tako, kot je predlagan, oziroma skupaj z amandmaji
                  našega odbora in pa Odbora za infrastrukturo in okolje, ki sledijo pripombam
                  Sekretariata za zakonodajo in pravne zadeve. Menim tudi, da vsebina tega zakona
                  pravzaprav ni povezana z usodo prejšnje točke dnevnega reda, ki je bila
                  prekinjena, kajti v zakonu je že opredeljena namenska poraba. Res pa je, da utegne
                  biti problematičen člen, ki govori o tem, da se to uporablja na podlagi programa,
                  kjer pa je imel svojo pripombo Sekretariat za zakonodajo in pravne zadeve.</p>
               <p>Skratka, s tega finančnega vidika se nam zdi zakon ustrezen in predlagamo njegov
                  sprejem. Hvala lepa.</p>
            </sp>
            <sp xml:id="SDZ1-Redna-11-1993-07-26.sp192">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?
                     <stage>(Ne.)</stage> Hvala lepa. Želijo besedo predstavniki poslanskih
                  skupin?</p>
               <p>Gospod Zmago Jelinčič, prosim.</p>
            </sp>
            <sp xml:id="SDZ1-Redna-11-1993-07-26.sp193">
               <speaker>ZMAGO JELINČIČ:</speaker>
               <p>Hvala lepa. Moram reči, da namen tega zakona je sicer verjetno zelo svetal in poln
                  bleščic. Vendar me pa moti nekaj. Nikjer ne piše, kje se ta sredstva zbirajo,
                  nikjer ne piše, kdo kontrolira ta sredstva. Kaj bo šlo v integralni proračun, iz
                  katerega vemo, katera ministrstva črpajo svoje denarje za svoje potrebe? Mislim,
                  da je nujno potrebno, da se v ta zakon vgradi dodatni člen, ki določa, da se
                  sredstva - to se lahko šteje že kot amandma - da se sredstva zbirajo na posebnem
                  računu in da kontrolo nad porabo teh sredstev opravlja, ne vem, mogoče Odbor za
                  kreditno-monetarno politiko Državnega zbora Republike Slovenije. Hvala.</p>
            </sp>
            <sp xml:id="SDZ1-Redna-11-1993-07-26.sp194">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, da amandma oddaste v pisni obliki. Želi predstavnik še kake
                  poslanske skupine besedo? <stage>(Ne.)</stage> Odpiram splošno razpravo. Besedo
                  dajem poslankam in poslancem. K razpravi se je pisno vnaprej prijavil gospod Tone
                  Peršak. Za njim bo na vrsti gospod Sašo Lap. To sta edini pisni prijavi, ki jih k
                  temu zakonu imamo. Prosim.</p>
            </sp>
            <sp xml:id="SDZ1-Redna-11-1993-07-26.sp195">
               <speaker>ANTON PERŠAK:</speaker>
               <p>Spoštovane poslanke in poslanci! Rad bi vas najprej opozoril, da seveda ni res, da
                  prejšnji sklep ne vpliva na obravnavo tega zakona. Če pogledate najprej amandmaje,
                  ki jih je predložil sam odbor, ki je predlagal sklep, boste morali ugotoviti, da o
                  teh amandmajih ne morete glasovati, kajti amandmaji, vsaj dva od njih, se
                  sklicujejo na nekaj, česar še ni. In če bomo mi izglasovali, da se sredstva, ki se
                  zbirajo s tem zakonom, uporabljajo na osnovi nacionalnega programa o gradnji
                  avtocest v Sloveniji itd., boste ugotovili, da nimate podlage, kako uporabljati ta
                  sredstva <stage>(če bomo izglasovali tak amandma)</stage> in to najbrž tja do
                  novembra. Namen je pa bil, in tudi v zakonu je</p>
               <p>tako napisano, da bi se ta sredstva začela zbirati 15. avgusta in takoj tudi
                  uporabljati za določene stvari.</p>
               <p>Tako da bi najprej opozoril na to, da ko bomo glasovali o teh amandmajih, da dobro
                  razmislimo o tem, kaj bomo izglasovali.</p>
               <p>Sicer pa z nekaj korekcijami, ki so bile tudi na predhodnih sejah odbora, podpiram
                  ta zakon, tako kot sem ga podpiral že prej, zlasti s popravki 4. in 5. člena, ki
                  so predloženi s strani odbora, seveda brez teh nacionalnih programov, tako da bo
                  bolj jasno, da so ta namensko zbrana sredstva, tako kot je tudi predvideno, zlasti
                  od 1.1.1994 naprej, dejansko namenjena za gradnjo avtoceste na trasi italijanska
                  meja - madžarska meja.</p>
               <p>Da bo to nedvoumno: tiste popravke, ki so v tej zvezi</p>
               <p>predlagani, podpiram in jih podpira tudi naša poslanska skupina; predlagam pa, da
                  odbor še enkrat premisli, kako bo oblikoval svoje amandmaje, da se zakon ne bo
                  skliceval na nekaj, česar ni. Hvala.</p>
            </sp>
            <sp xml:id="SDZ1-Redna-11-1993-07-26.sp196">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod Sašo Lap; naslednji bo na vrsti gospod dr.Ludvik
                  Toplak.</p>
            </sp>
            <sp xml:id="SDZ1-Redna-11-1993-07-26.sp197">
               <speaker>SAŠO LAP:</speaker>
               <p>Hvala za besedo. Spoštovani predsedujoči, spoštovani zbor! Predstavil bom stališče
                  Samostojne poslanske skupine glede amandmaja k 5. členu zakona o zagotovitvi
                  namenskih sredstev za gradnjo avtocestnega omrežja v Republiki Sloveniji, ki ga je
                  oblikoval Odbor za infrastrukturo in okolje.</p>
               <p>Odbor je predlagal spremembo besedila 5. člena z namenom, da bi jasneje opredelil
                  odsek avtoceste v smeri vzhod-zahod. V izpostavitvi vzhodnega pasu pri Novi Gorici
                  je v svoji amandmajski različici odbor dal prednost severno-italijanski osi, torej
                  Milano - Torino oz. njenemu nadaljevanju Marseille - Barcelona - Madrid. S takšnim
                  preoblikovanjem amandmaja je eksplicitno poudaril celinsko orientiranost
                  predlagane prometne osi vzhod-zahod, namesto, da bi vztrajal pri mediteranski
                  orientaciji slovenskega prostora Lendava - Koper kot inačici variante
                  vzhod-zahod.</p>
               <p>Zakaj to naše razmišljanje oz. popravek? Zato, ker določitev smeri Lendava Koper
                  kot osnovne prometne osi, ima tako dvojen pomen: poudari prvič, varianto
                  vzhod-zahod, ki jo ponuja v smeri Lendava - Koper, hkrati pa še nakaže pomorsko
                  orientacijo slovenskega prostora; v tem je poudarek: na pomorski orientaciji.
                  Mislimo, da je čas, da v oblikovanju prometne osi v Sloveniji končno in odločilno
                  postavimo Koper kot tisto točko, ki Slovencem resnično odpira pot v prometnem
                  smislu.</p>
               <p>Zato v nadaljevanju tudi predlagamo amandma na to spremenjeno besedilo, ki se
                  glasi - ta amandma je že vložen - "v naslednji fazi državna meja - Lendava -
                  Koper, z odsekom avtoceste proti Novi Gorici ter državno mejo pri Sežani in
                  Šentilju". Hvala lepa.</p>
            </sp>
            <sp xml:id="SDZ1-Redna-11-1993-07-26.sp198">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima gospod dr. Ludvik Toplak; za njim bo dobil besedo gospod
                  dr. Jože Pučnik.</p>
            </sp>
            <sp xml:id="SDZ1-Redna-11-1993-07-26.sp199">
               <speaker>DR. LUDVIK TOPLAK:</speaker>
               <p>Hvala za besedo, gospod predsedujoči. Spoštovane poslanke in poslanci, kolegice in
                  kolegi! Cel paket, ki je bil danes predložen v razpravo, pomeni nesporno pomemben
                  preokret v ekonomski politiki, če se ga bomo seveda tudi ustrezno lotili. Pomeni
                  namreč preorientacijo od samomorilske ekonomske politike, kateri smo sledili, ali
                  nam je bila vsaj navržena v zadnjih letih, k ekspanzivni ustvarjalni ekonomski
                  politiki.</p>
               <p>Moram pa opozoriti na drugo veliko nevarnost, ki je pri tem ponovno pred nami -
                  odsotnost kontrolnega instrumentarija. S prejšnjim sklepom smo izglasovali nekaj,
                  kar je zelo pomembno: dali smo Vladi proste roke; tudi to je v veliki meri dobro,
                  če je ustrezno kontrolirano. Zadnjič je poslanec Kreft poudaril en stavek, ki se
                  mi zdi zelo aktualen: največje afere demokratičnega sveta danes so povezane z
                  gradnjo avtocest. Gre za odsotnost kontrolnega instrumentarija. Osebno menim, da
                  bi bilo treba določene kategorije veliko bolj opredeliti, manj prestižno in bolj
                  kot nacionalni interes. Nesporno je namreč izraženo nekaj: ko smo predlagali
                  povišanje cen bencina z bencinskim tolarjem ob sprejemu proračuna, so bili proti
                  tisti, ki so npr. pred mesecem isto stvar predlagali; takrat so bili proti tisti,
                  ki danes to isto stvar v malo spremenjeni obliki predlagajo. V bistvu gre za
                  preveč parcialne, da ne rečem strankarske pristope k stvari, premalo pa je
                  poudarka na avtocesti kot prioritetnem nacionalnem projektu; prioritetnem
                  nacionalnem projektu, ki ima pomen za preorientacijo v ekonomski politiki, kot
                  pomemben ekonomski instrument, in drugič v logističnem smislu, tretje, v
                  prostorskem in še zlasti v finančnem pogledu.</p>
               <p>Osebno imam vtis, da so v tem, na hitro sprejetem predlogu kategorije premalo
                  definirane. Bojim se, da je premalo poudarjena nacionalna kategorija - projekt
                  nacionalnega pomena Koper - Lendava; kar je bilo danes že poudarjeno. Hvala.</p>
            </sp>
            <sp xml:id="SDZ1-Redna-11-1993-07-26.sp200">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Jože Pučnik, prosim.</p>
            </sp>
            <sp xml:id="SDZ1-Redna-11-1993-07-26.sp201">
               <speaker>DR. JOŽE PUČNIK:</speaker>
               <p>Spoštovane kolegice in kolegi! Tri misli bi izrazil v zvezi s tem zakonom.</p>
               <p>Prvo. Prioriteta vzhod-zahod pomeni za nas Socialdemokrate, na eni strani Lendava,
                  na drugi strani pa enakopravno Nova Gorica in Koper. Zakaj enakopravno ta dva
                  kraka? Koper je važen kot pristanišče, istočasno pa bo veliki del prometa iz
                  severne Italije sigurno potekal preko Nove Gorice.</p>
               <p>Druga stvar, ki bi jo v tej zvezi omenil, je, da bi rad še enkrat poudaril
                  varnostni karakter te komunikacije skozi Slovenijo. Za Evropo pomenimo mi v
                  Sloveniji to, kar z vidika presoje evropskih interesov pomenimo. Ta povezava, ta
                  avtocestna komunikacija - pa tudi čimprej železniška, z modernizacijo železnice -
                  nas vključuje v nek evropski sistem in nam s tem zagotavlja relativno hitro
                  vključitev v varnostni sistem Evrope. Drugače bomo mi na tem Balkanu še dolgo časa
                  morali preveč trepetati ali se bati kakršnih koli drugih zapletov.</p>
               <p>Tretja misel, ki bi jo rad v tej zvezi izrazil je to: če mi zagotovimo - in
                  prepričan sem da bomo - neka dodatna sredstva, nek večji pospešek na izgradnji
                  tega res nacionalnega projekta, potem moramo tudi skrbeti za to, da se na tej poti
                  njegovega uresničevanja ne bodo pojavljale nehotene birokratske prepreke. Zato smo
                  tudi predlagali dodatni sklep Državnega zbora, po katerem pričakujemo ali
                  zahtevamo od Vlade, od ustreznih ministrstev, da zagotovijo zakon o skrajšanju
                  postopka za lokacijska in druga dovoljenja. Če bomo mi ta naš nacionalni projekt
                  vodili tako, da bo zavisel od neke pravde, od nekih dolgoročnih pritožbenih
                  postopkov kateregakoli lastnika zemljišča v kateremkoli koncu Slovenije, jaz
                  mislim, to ne bi bilo resno. Mi moramo nacionalne prioritete - ki so tudi tukaj
                  bile poudarjene - tudi uresničiti v tem, da ustvarimo ustrezni postopek, v katerem
                  se kažejo te prioritete. Jasno, da to ni nikakor usmerjeno proti ekološkim in
                  drugim prostorsko-varstvenim vidikom, ki so sigurno v ospredju. Tu gre za določene
                  lastninske in razne druge, tudi lokalne zaplete iz tega ali onega razloga. Jaz
                  mislim, da mi potrebujemo tudi evropski zakon za uveljavljanje postopka v ta
                  gradbena in lokacijska dovoljenja in vse, kar je s tem kompleksom povezano.</p>
               <p>To bi bile tri stvari, ki se nam zdijo prav v naši stranki še posebej
                  pomembne.</p>
            </sp>
            <sp xml:id="SDZ1-Redna-11-1993-07-26.sp202">
               <speaker>PODPREDSEDNIK DR. LEV KREFT:</speaker>
               <p>Hvala lepa. Spisek pisno prijavljenih razpravljalcev k splošni razpravi je
                  izčrpan. Želi še kdo sodelovati v splošni razpravi o tem zakonu? Ugotavljam,</p>
               <p>da ne. S tem prehajamo na obravnavo in odločanje o posameznih členih predloga
                  zakona.</p>
               <p>V obravnavo dajem 1. člen zakona o namenskih sredstvih za graditev avtocestnega
                  omrežja v Republiki Sloveniji. Nanj smo že prejeli amandma predlagatelja Odbora za
                  infrastrukturo in okolje. Ima še kdo amandmaje k 1. členu zakona? Želi kdo
                  sodelovati v razpravi o 1. členu zakona? Prosim tudi predhodne razpravljalce, ki
                  so najavili amandmaje, pa jih še niso oddali, da to čimprej storijo v pisni
                  obliki. Vidim, da o 1. členu ni nobene dodatne razprave in amandmaja, zato dajem
                  ....</p>
               <p>Prosim, gospod Tone Peršak.</p>
            </sp>
            <sp xml:id="SDZ1-Redna-11-1993-07-26.sp203">
               <speaker>ANTON PERŠAK:</speaker>
               <p>Glede na to, da bo po tem, kar je pravkar ugotovil, da pravzaprav nihče ne
                  namerava razpravljati, predsedujoči očitno dal amandma k 1. členu na glasovanje,
                  bi rad še enkrat opozoril: če bomo sprejeli ta amandma, bomo onemogočili, da se do
                  novembra oziroma decembra sredstva, ki naj bi se 15. avgusta začela zbirati, lahko
                  uporabljajo, kajti amandma pravi, da se morajo uporabljati v skladu z nacionalnim
                  programom. In nacionalni program naj bi šel v drugo obravnavo oktobra, recimo v
                  tretjo obravnavo novembra in dokler ne bo sprejet, seveda potem teh sredstev, če
                  je ta amandma sprejet, ni mogoče uporabljati, ampak morajo pač čakati, če se že
                  zbirajo nekje. In vse tisto, kar piše sicer v zakonu potem ni možno ali bo pa
                  zakon sam s seboj v kontradikciji.</p>
            </sp>
            <sp xml:id="SDZ1-Redna-11-1993-07-26.sp204">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Avberšek.</p>
               <p>Še vedno smo pri obravnavi 1. člena in amandmaja k 1. členu, prosim.</p>
            </sp>
            <sp xml:id="SDZ1-Redna-11-1993-07-26.sp205">
               <speaker>MAG. FRANC AVBERŠEK:</speaker>
               <p>Hvala lepa. Gospe in gospodje poslanci. Jaz menim, da 1. člen lahko ostane tak,
                  kot ga je predlagal odbor, saj je v 3. členu nedvoumno določeno, kako se bodo
                  sredstva, ki se bodo zbrala do novega leta, uporabljala, z imeni in priimki
                  objektov - in od tu naprej velja nacionalni program. Ta del je sicer sestavni del
                  nacionalnega programa, vendar, če ne bomo imeli tega nacionalnega programa,
                  oprostite, potem, brez takega programa, pa sredstev tudi ne moremo trošiti.</p>
               <p>Mislim pa, da smo na odboru danes dovolj jasno ocenili, da je do novega leta
                  dovolj časa in realno, da nacionalni program sprejmemo in potem delamo po tem
                  nacionalnem programu. Hvala lepa.</p>
            </sp>
            <sp xml:id="SDZ1-Redna-11-1993-07-26.sp206">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim gospod Feri Horvat, izvolite.</p>
            </sp>
            <sp xml:id="SDZ1-Redna-11-1993-07-26.sp207">
               <speaker>FRANC (FERI) HORVAT:</speaker>
               <p>Hvala predsedujoči, spoštovane kolegice in kolegi! Pripomba kolege Peršaka bi
                  držala, če ne bi bilo 5. člena, ki izrecno določa prioriteto na potezi od
                  italijanske meje oziroma od Kopra do Lendave. Morda bi bilo koristno, da bi poleg
                  zakona sprejeli še dodaten sklep <stage>(da ne bi bilo nejasnosti)</stage>, da se
                  vse priprave opravljajo in se ne čaka na sprejem nacionalnega programa, kajti
                  generalna prioriteta ni sporna.</p>
            </sp>
            <sp xml:id="SDZ1-Redna-11-1993-07-26.sp208">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati o 1. členu in o že vloženem amandmaju k 1.
                  členu? Gospod Žarko Pregelj, prosim.</p>
            </sp>
            <sp xml:id="SDZ1-Redna-11-1993-07-26.sp209">
               <speaker>ŽARKO PREGELJ:</speaker>
               <p>Spoštovani! Prišlo je v bistvu do sorazmerno težkega zapleta, čeprav, po mojem
                  osebnem mnenju, se da zadevo rešiti, bo pa treba določene probleme razčistiti.
                  Namreč, kaj je problem? Odbor je ves čas obravnave tega zakona, preko tri ure,
                  vodil debato o prioriteti. In sicer, dvom je bil dobesedno o vsakem členu - tako o
                  prvem, kot o četrtem, pa tudi o petem - kjer se je kakorkoli omenjalo preveč
                  splošno avtoceste, avtocestni sistem ali kakorkoli drugače podobno. Stalno se
                  je</p>
               <p>postavljala dilema, ali so ta sredstva za vse avtoceste v Republiki Sloveniji ali
                  samo za tiste odseke v smeri vzhod-zahod. Kadar smo prišli do stališča, da je to
                  zgolj za te odseke, so se vsi tisti poslanci, ki prihajajo iz krajev ali pa iz
                  področja smeri sever-jug, temu uprli. In smo spet začeli debato znova.</p>
               <p>Na koncu smo našli ta kompromis, ki se je prej odrazil v tistem nacionalnem
                  programu. Hkrati pa smo ta izraz nacionalni program - kot amandma vnesli v vse
                  tiste člene, ki kakorkoli omenjajo področje delovanja tega zakona.</p>
               <p>Problem je sedaj, da nacionalnega programa zaenkrat še nimamo, ker ga bomo pač
                  nekoliko dlje sprejemali - kar pa po mojem osebnem mnenju ni bistveno, kajti če
                  beremo natančno poslovnik, pač nek zakon lahko zahteva nacionalni program in se
                  potem tudi mora za to pripraviti - tako da to, kar se tiče 1. člena, ni
                  problematično. 5. člen določa tisto prioriteto, ki je povzetek sklepa Državnega
                  zbora, da so ta sredstva namenjena prioritetni smeri vzhod-zahod - tako, da v
                  kolikor zadevo tako določimo, je zadeva rešena.</p>
               <p>Problem se pojavi takrat, če bi nacionalni program dal določeno visoko prioriteto
                  tudi odsekom, ki niso na tej smeri in bi se naenkrat izkazalo, da je teh sredstev
                  premalo, da jih ta zakon o namenskih sredstvih ne bo zmogel zagotavljati, kajti če
                  natančno beremo naslednje člene, ugotovimo, da potrebujemo ta sredstva v globalu
                  kot vložek države Slovenije, ne glede, ali bomo imeli kredit, ali koncesijo, ali
                  kakšenkoli drug način.</p>
               <p>Zaradi tega predlagam, da se pred odločanjem o 1. členu, še enkrat sestane Odbor
                  za infrastrukturo in poskuša o tem najti rešitev v skladu s predlagatelji in z
                  razpravo.</p>
               <p>Edini zakon, ki trenutno velja, je zakon o modernizaciji avtoceste Šentilj -
                  državna meja pri Novi Gorici, z odsekom državna meja pri Sežani in z odsekom za
                  Koper in z odsekom za državno mejo pri Lendavi. Ta zakon je sprejet kot zakon in
                  to je podlaga vsemu ostalemu. Finančni zakon se lahko zgolj nanj sklicuje.
                  Sekretariat za zakonodajo izrecno zahteva, da v 1. členu navedemo, na kateri zakon
                  se bo ta finančni zakon v bistvu skliceval. Zaradi tega je odbor tudi predlagal
                  amandma k 1. členu.</p>
               <p>Ker pa je to <stage>(kot sem že omenil)</stage> sedaj dilema, ali je lahko
                  nacionalni program <stage>(ker še ni sprejet)</stage> zakon, na katerega se v
                  bistvu ta zakon sklicuje, je verjetno o tem treba najti rešitev. Hvala lepa.</p>
            </sp>
            <sp xml:id="SDZ1-Redna-11-1993-07-26.sp210">
               <speaker>PODPREDSEDNIK DR. LEV KREFT:</speaker>
               <p>Hvala lepa. Če sem prav razumel, gre za predlog po 204. členu, da se matično
                  delovno telo takoj izreče o amandmaju k 1. členu, ki ga je sicer samo dalo. Ali
                  gre za to, gospod Pregelj? Tak sklep lahko Državni zbor sprejme pri obravnavi
                  kateregakoli člena po hitrem postopku. In ker gre za postopkovni predlog, moram -
                  preden nadaljujemo razpravo o 1. členu - pač dati ta predlog na glasovanje. Ali
                  sem ga korektno interpretiral?</p>
               <p>Torej, predlog je, da se takoj sestane na zahtevo Državnega zbora Odbor za
                  infrastrukturo in okolje in se ponovno izjasni o svojem amandmaju k 1. členu.
                  Seveda da istočasno lahko mnenje tudi k ostalim, ampak ostanimo pri tem, kar je
                  neposredno v proceduri. Ta predlog dajem na glasovanje.</p>
               <p>Ugotovimo sklepčnost! <stage>(60 prisotnih.)</stage></p>
               <p>Kdo je za ta predlog? <stage>(43 poslancev.)</stage> Je kdo proti? <stage>(5
                     poslancev.)</stage></p>
               <p>Gospod Pregelj, ali lahko določite, koliko časa bo potreboval odbor za to, da se
                  izjasni ali to določimo sami tukaj?</p>
            </sp>
            <sp xml:id="SDZ1-Redna-11-1993-07-26.sp211">
               <speaker>ŽARKO PREGELJ:</speaker>
               <p>Spoštovani! Glede na izkušnjo o razpravi v zvezi s to problematiko menim, da se ne
                  bo dalo v tako kratkem času priti do ustrezne rešitve in bi verjetno kazalo, da
                  organiziramo delo tako, da obravnavo tega zakona začasno prekinemo in se odbor
                  sestane ali takoj danes po seji ali pa jutri zjutraj  <stage>(to je stvar, o
                     kateri se bom konzultiral z ostalimi člani)</stage>, nakar bi to stališče potem
                  imeli jutri. Hvala.</p>
            </sp>
            <sp xml:id="SDZ1-Redna-11-1993-07-26.sp212">
               <speaker>PODPREDSEDNIK DR. LEV KREFT:</speaker>
               <p>Odbor se ne more sestati jutri; mora se sestati takoj <stage>(v skladu s 204.
                     členom)</stage> ali pa se seveda ne more odločati o 1. členu; ker razpravljamo
                  od člena do člena, o vsakem posebej, vsakič posebej se lahko odbor sestane, če je
                  to sklep Državnega zbora. Zato se mora odbor po sklepu, ki smo ga sprejeli, takoj
                  sestati, in jaz sem samo vprašal, kdaj bo poročal Državnemu zboru.
                     <stage>(Oglašanje iz dvorane.)</stage>  </p>
               <p>Ponovno se bo sestal Državni zbor ob 18.45 uri. Če do takrat odbor ne bo končal z
                  delom, prosim, da pošlje predstavnika, da poroča Državnemu zboru.</p>
            </sp>
            <stage type="time">(Seja je bila prekinjena ob 18.15 uri in se je nadaljevala ob 18.45
               uri.)</stage>
            <sp xml:id="SDZ1-Redna-11-1993-07-26.sp213">
               <speaker>PODPREDSEDNIK DR. LEV KREFT:</speaker>
               <p>Vse prisotne poslanke in poslance obveščam, da bo Odbor za infrastrukturo in
                  okolje delal še 15 minut, zato prosim vse člane tega odbora, da nadaljujejo z
                  delom v tem odboru, naše današnje zasedanje pa prekinjam do jutri do 10. ure.
                  Hvala lepa.  </p>
               <p>Jutri ob 10 minut do 9. ure je seja Odbora za kreditno -monetarno politiko, ki bo
                  trajala predvidoma zelo kratko - 10 minut.</p>
               <p>Dobili boste vabilo in prostor bo javljen naknadno.</p>
            </sp>
            <stage type="time">(SEJA JE BILA PREKINJENA 26. JULIJA 1993 OB 18.47 URI IN</stage>
         </div>
      </body>
   </text>
</TEI>