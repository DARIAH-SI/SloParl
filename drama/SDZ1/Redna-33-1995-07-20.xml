<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-33-1995-07-20">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">F049648D9C06FF87C1257832004838E0</idno>
               <idno type="URI">F049648D9C06FF87C1257832004838E0</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-33-1995-07-20.DZ" n="33">
               <name>Redna</name>
               <date when="1995-07-20"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-33-1995-07-20.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 20. JULIJA 1995 OB 10.24 URI.)</stage>
            <sp xml:id="SDZ1-Redna-33-1995-07-20.sp1">
               <speaker>PODPREDSEDNIK VLADIMIR TOPLER:</speaker>
               <p>Spoštovane kolegice poslanke, spoštovani kolegi poslanci, gospe in gospodje!
                  Pričenjam nadaljevanje 33. seje Državnega zbora Republike Slovenije. Obveščen sem,
                  da so zadržani in se današnje seje ne morejo udeležiti naslednje poslanke in
                  poslanci: Bojan Korošec, Irena Oman, Stane Frim, Branko Janc, Andrej Lenarčič,
                  Peter Tancig, Marjan Stanič, Drago Šiftar, Janez Kocjančič za popoldanski del in
                  Alojz Metelko. Vse ostale pa prosim, da zasedete svoje mesta in potrdite
                  prisotnost v dvorani. Še vedno ugotavljamo prisotnost v dvorani, prosim.
                  Ugotavljam, da je navzočih 58 poslank in poslancev. Zbor je sklepčen in lahko
                  odloča. Na to sejo sem vabil predstavnike Vlade Republike Slovenije in jih lepo
                  pozdravljam. Današnje nadaljevanje 33. seje bomo pričeli s 25. točko dnevnega
                  reda, to je predlog o dopolnitvah zakona o volitvah v državni zbor ter nato po
                  dnevnem redu dalje.</p>
               <p>
                  <title>PREDLOG ZAKONA O DOPOLNITVAH ZAKONA O VOLITVAH V DRŽAVNI ZBOR</title>, to
                  je <title>25. TOČKA DNEVNEGA REDA</title>.</p>
               <p>Prvo obravnavo je zboru predložil poslanec Ivan Verzolak. Želi predlagatelj zakona
                  besedo? Gospod Verzolak izvolite. Kolegice in kolegi, prosim za tišino v dvorani.
                  Malo počakajte, prosim, gospod Verzolak, da se stvar umiri v zboru.</p>
            </sp>
            <sp xml:id="SDZ1-Redna-33-1995-07-20.sp2">
               <speaker>IVAN VERZOLAK:</speaker>
               <p>Spoštovani zbor, spoštovani podpredsednik! Vsem skupaj lep dober dan. Spoštovane
                  poslanke in poslanci! Sedanji zakon o volitvah v Državni zbor, Uradni list
                  Republike Slovenije, številka 44/92, dopušča, da lahko svoje kandidate oziroma
                  kandidatke predlagajo tako politične stranke kot tudi volivci. Tako politične
                  stranke kot volivci so zavezani, da na listo kandidatov predložijo volilni
                  komisiji volilne enote medtem, ko za listo kandidatov, ki jo vloži politična
                  stranka, zakon določa, da je to lahko le ime politične stranke, pa v zakonu ni
                  določbe, ki bi določala oziroma natančneje opredeljevala, kakšno ime lahko
                  določijo oziroma ne smejo določiti volivci za svojo listo. Sedanja situacija je
                  takšna, da zakon o volitvah v Državni zbor precizira pravila, ki jih mora
                  upoštevati stranka pri poimenovanju liste <stage>(nositi mora namreč ime
                     stranke)</stage>, ne precizira pa določanja imen uporabe znakov oziroma
                  simbolov listam, ki jih predložijo volivci sami. Predlagana dopolnitev zakona
                  določa za vse liste kandidatov, da le-te ne smejo vsebovati imena tuje države in
                  tuje stranke oziroma tuje pravne ali fizične osebe. S predlagano dopolnitvijo
                  zakona o volitvah v Državni zbor povzemamo omejitev, ki jo pozna že zakon o
                  političnih strankah. Soglašam s stališči, ki jih je oblikoval Odbor za notranjo
                  politiko in pravosodje glede predloga zakona in sprejemam njihovo redakcijsko
                  dopolnitev k imenu predloga zakona. Ne soglašam s stališčem Vlade k predlogu
                  zakona, ki pravi, da je zakon nekako odveč in predlaga, da naj bi materijo, ki
                  ureja predlog mojega zakona, vključili v okvir sprememb k zakonu, ki ga namerava
                  pripraviti Vlada v bližnji prihodnosti. Spoštovane poslanke in poslance prosim, da
                  podprete predlagani predlog zakona. Hvala.</p>
            </sp>
            <sp xml:id="SDZ1-Redna-33-1995-07-20.sp3">
               <speaker>PODPREDSEDNIK VLADIMIR TOPLER:</speaker>
               <p>Hvala lepa predlagatelju gospodu Verzolaku. Predlog zakona je obravnaval Odbor za
                  notranjo politiko in pravosodje kot matično delovno telo, gospod Pukl pa bo kot
                  poročevalec predstavil mnenje odbora. Samo malo. Kolegice in kolegi, prosim za
                  malo več...</p>
            </sp>
            <sp xml:id="SDZ1-Redna-33-1995-07-20.sp4">
               <speaker>VITODRAG PUKL:</speaker>
               <p>Hvala za besedo. Spoštovani zbor. Gre enostavno za odpravo pravne pomanjkljivosti,
                  ki je sicer zapisana v zakonu o političnih strankah, ne pa v zakonu, katerega
                  dopolnitev se prilaga, to je glede imena samih kandidatnih list ali pa strank.
                  Sekretariat za zakonodajo in pravne zadeve ni našel kakih protislovij z ustavo in
                  zakoni, Vlada pa sicer meni, da bi lahko to določbo obravnavali v sklopu sprememb,
                  katere bo predložila Vlada, vendar menimo, da ni nobene škode, ko je že to v
                  zakonodajnem postopku, da se ta dopolnitev zakona sprejme, kot je predlagana. Zato
                  predlagamo Državnemu zboru, da sprejme sklep, kot je viden iz našega poročila od
                  18.5.1995. To se pravi tudi sklep, predlog zakona o dopolnitvah zakona o volitvah
                  v Državni zbor je primerna podlaga, da se na isti seji, ob izpolnitvi pogojev iz
                  tretjega odstavka 185. člena poslovnika Državnega zbora opravi druga obravnava
                  predloga zakona za besedilo, ki je bilo predloženo za prvo obravnavo. Hvala
                  lepa.</p>
            </sp>
            <sp xml:id="SDZ1-Redna-33-1995-07-20.sp5">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Puklu. Želi besedo predstavnik Sekretariata? <stage>(Ne
                     želi.)</stage> Želi besedo predstavnik Vlade? <stage>(Ne želi.)</stage> Besedo
                  dajem predstavnikom poslanskih skupin. Želi kdo besedo? Odpiram splošno razpravo.
                  Želi kdo od poslancev, poslank besedo? Splošno razpravo zaključujem in prehajamo k
                  odločanju o sklepih in stališčih.</p>
               <p>Matično delovno telo predlaga sklep, ki ga bom še enkrat prebral. Predlog zakona o
                  dopolnitvah zakona o volitvah v Državni zbor je primerna podlaga, da se na isti
                  seji, ob izpolnitvi pogojev iz tretjega odstavka 185. člena poslovnika Državnega
                  zbora, opravi druga obravnava predloga zakona v besedilu, ki je bilo predloženo za
                  prvo obravnavo. Želi kdo besedo o predlogu sklepa? Ne želi nihče in preden dam ta
                  sklep na glasovanje, vas želim, kolegice in kolegi, obvestiti, da je na podlagi
                  četrtega odstavka 80. člena Ustave Republike Slovenije za sprejem predlaganih
                  odločitev zbora v zvezi s tem zakonom potrebna dvotretjinska večina glasov vseh
                  poslancev, torej 60 ali več poslancev, da je predlog sklepa sprejet. Želi kdo
                  obrazložiti glas pred glasovanjem o sklepu? Gospod Verzolak, obrazložitev glasu.
                  Razpravljamo samo o obrazložitvi sklepa.</p>
            </sp>
            <sp xml:id="SDZ1-Redna-33-1995-07-20.sp6">
               <speaker>IVAN VERZOLAK:</speaker>
               <p>: Glasoval bom za in kot ste že prej slišali, mislim, da je v poročilu, v mojem
                  izvajanju. Prosim, da to podprete vsi, ker je v bistvu to res samo dopolnitev tega
                  zakona in da se stvari postavijo na pravo mesto in da ni potem nobenih dvomov o
                  tem. Prosim za podporo.</p>
            </sp>
            <sp xml:id="SDZ1-Redna-33-1995-07-20.sp7">
               <speaker>PODPREDSEDNIK VLADIMIR TOPLER:</speaker>
               <p>Še enkrat vas opozarjam na 80. člen Ustave. Ugotavljamo prisotnost v dvorani.
                  Kolegice in kolegi! Lepo prosim, da zasedete svoja mesta. Vsak glas v tej
                  obravnavi je zelo dragocen. Da je sklep sprejet, mora zanj glasovati najmanj 60
                  poslank in poslancev. Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(59 poslancev.)</stage> Je kdo proti? <stage>(Ni
                     konstatacije.)</stage></p>
               <p>Ugotavljam, da predlog sklepa ni sprejet.</p>
               <p>Zakon ni primerna podlaga za drugo obravnavo in s tem tudi ni primerna podlaga za
                  prvo obravnavo in s tem je zakonodajni postopek končan in to točko dnevnega reda
                  zaključujem.</p>
               <p>Prehajam na <title>26. TOČKO DNEVNEGA REDA - PREDLOG ZAKONA O
                     TELEKOMUNIKACIJAH.</title>
               </p>
               <p>Ta točka še ni pripravljena tako, kot zahteva poslovnik, da bi jo lahko
                  obravnavali. Nimate še pregleda amandmajev na klopi.</p>
               <p>Prehajamo torej na <title>27. TOČKO DNEVNEGA REDA - PRVA OBRAVNAVA PREDLOGA ZAKONA
                     O DOPOLNITVI ZAKONA O SLOVENSKEM ODŠKODNINSKEM SKLADU.</title>
               </p>
               <p>Predlog zakona je predložil poslanec, gospod Tone Anderlič, prejeli pa smo predlog
                  sklepa. Poslanska skupina Liberalne demokracije predlaga, da se razprava in
                  odločanje o predlogu zakona o dopolnitvi zakona o Slovenskem odškodninskem skladu
                  ob prvi obravnavi opravi na eni izmed naslednjih sej Državnega zbora Republike
                  Slovenije. Poslanske skupine imajo skladno s poslovnikom možnost, da obrazložijo
                  oziroma predstavijo mnenje k predlogu takšnega sklepa. Želi gospod Anderlič kot
                  predlagatelj besedo? Poslanska skupina? Gospod Rejc, izvolite.</p>
            </sp>
            <sp xml:id="SDZ1-Redna-33-1995-07-20.sp8">
               <speaker>IZIDOR REJC:</speaker>
               <p>Spoštovani gospod podpredsednik, gospe in gospodje! Lepo pozdravljam. Komisija za
                  spremljanje in nadzor lastninskega preoblikovanja, ki je matično delovno telo za
                  področje Slovenskega odškodninskega sklada in seveda za dopolnitev tega zakona, ki
                  ga predlaga gospod poslanec Tone Anderlič, je obravnavala na treh svojih sejah ta
                  predlog in seveda zahtevala tudi ustrezna stališča sekretariata in seveda Vlade.
                  Na zadnji seji, 64. po zaporedju, in sicer 8.6.1995 smo to obravnavali in
                  sprejeli, seveda, ko smo dobili vsa mnenja sekretariata in seveda tudi Vlade, smo
                  zopet obravnavali in seveda tudi sprejeli ustrezni sklep, ki smo ga tudi navedli v
                  zadnjem delu. Gre za obvezno razlago tega oziroma, gre za dopolnitev tega
                  odškodninskega sklada, zakona, ki pa seveda se že načenja tudi s samo
                  denacionalizacijo in moram vas tudi opozoriti, da je bila obvezna razlaga 67.
                  člena, na katerega se nanaša ta dopolnitev, to je zakon o zadrugah, že opravljena
                  v Državnem zboru in na osnovi tega sta tudi, ker je ta obvezna razlaga bila
                  opravljena, Vlada in sekretariat dala mnenje, da ni potrebno spreminjati in
                  dopolniti tega zakona o Slovenskem odškodninskem skladu, ker bi, izhajajoč iz te
                  spremembe in dopolnitve, utegnile nastopiti tudi posledice za proračun, seveda iz
                  odškodninskih in pa denacionalizacijskih zahtevkov. Zato komisija, izhajajoč iz
                  vsega tega, kar sem že povedal in kar ste lahko prebrali, tudi predlaga, da se ta
                  dopolnitev zakona o Slovenskem odškodninskem skladu ne sprejme. In ta predlog
                  prosim, da gre na glasovanje. Hvala.</p>
            </sp>
            <sp xml:id="SDZ1-Redna-33-1995-07-20.sp9">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo o predlogu sklepa, ki ga predlaga Liberalna demokracija v
                  imenu poslanskih skupin besedo? <stage>(Ne.)</stage> In dajem na glasovanje sklep.
                  Ga bom še enkrat prebral: <q>"Razprava in odločanje o predlogu zakona k dopolnitvi
                  zakona o Slovenskem odškodninskem skladu v prvi obravnavi se opravi na eni izmed
                  naslednjih sej Državnega zbora Republike Slovenije."</q> Ni obrazložitve glasu, gospod
                  Rejc. Samo poslanske skupine imajo besedo in vi ste svoje mnenje že predstavili.
                  Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(30 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je predlog sklepa sprejet.</p>
               <p>In s tem zaključujem 27. točko dnevnega reda.</p>
               <p>Prehajamo na <title>28. TOČKO DNEVNEGA REDA - PREDLOG POSLANCA TONETA PARTLJIČA ZA
                     SPREJEM OBVEZNE RAZLAGE 81. IN 82. ČLENA ZAKONA O
                  DENACIONALIZACIJI</title>.</p>
               <p>Predlog za sprejem obvezne razlage je zboru predložil poslanec gospod Tone
                  Partljič.</p>
               <p>Želite besedo? Gospod Partljič, izvolite.</p>
            </sp>
            <sp xml:id="SDZ1-Redna-33-1995-07-20.sp10">
               <speaker>TONE PARTLJIČ:</speaker>
               <p>Vas lepo pozdravljam. Hvala lepa za besedo, gospod predsedujoči. Gre za obvezno
                  razlago zakona o denacionalizaciji. Dvomim, da imate ta zakon pri roki, in sicer
                  za 81. in 82. člen in zadeva pravzaprav oporočna razpolaganja imetja. Če povem po
                  domače, vam bom poskusil razložiti. Sam sem pravzaprav to vložil na prošnjo nekaj
                  ljudi, ki so se name obrnili in tudi nekako nisem mislil na stvari kaj posebej
                  vztrajati. Odgovori, ki sem jih dobil, nekaterih tudi ne razumem dobro, pa tudi
                  pogovor še s kom drugim, pa mi je pokazal, da je reč na nek način načelna, in da
                  je zainteresirala tudi ljudi, ki se ukvarjajo s pravom. V teh dveh členih govori o
                  dedovanju imetja, ki je bilo vrnjeno po denacionalizaciji. Pravi, da po volji
                  tega, ki je napisal testament, lahko to imetje dobijo samo, če je izrecno
                  navedeno, da v primeru denacionalizacije lahko deduje ta, ki je že dedoval druge
                  reči. Seveda, če je nekdo umrl leta 1975 ali leta 1960, je na nek način bilo
                  nemogoče, da bi se spomnil in za vsak slučaj takšno reč dal v testament. Zato
                  predlagam spremembo, kakor jo imate zapisano. Prosim vas, da preberete, in da se
                  nekako odločite, mislim pa, prosim, da se še kdo drug oglasi, ki je iz stroke in
                  bi mogoče tudi gospoda Baškoviča prosil k besedi.</p>
               <p>Bom povedal po domače še en, ki mi kaže na nek način tudi dvom v to stvar. Recimo,
                  da je nekdo bil lastnik hiše, ki je bila denacionalizirana in ostalo mu je samo
                  eno stanovanje in je to stanovanje zapustil hčeri. Zdaj pa, ko je, imel pa je,
                  recimo,</p>
               <p>še dva sina, zdaj po tej njeni logiki bi vsa hiša pripadala takoj njej. Morda bi
                  pa on drugače odločal, če bi takrat imel na razpolago celo hišo, vendar zahteva,
                  da če to ni bilo zapisano v testamentih pred letom 1990, moram reči, da se mi pa
                  zdi tudi načelne narave in bi bilo dobro, da bi še kdo drug o njej kaj rekel.
                  Hvala.</p>
            </sp>
            <sp xml:id="SDZ1-Redna-33-1995-07-20.sp11">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Partljič. Predlog je obravnavala Komisija za spremljanje in
                  nadzor lastninskega preoblikovanje družbene lastnine kot matično delovno telo.
                  Gospod Rejc bo predstavil mnenje. Izvolite.</p>
            </sp>
            <sp xml:id="SDZ1-Redna-33-1995-07-20.sp12">
               <speaker>IZIDOR REJC:</speaker>
               <p>Spoštovani gospod podpredsednik, gospe in gospodje! Komisija za spremljanje in
                  nadzor lastninskega preoblikovanja družbene lastnine je obravnavala predlog
                  obvezne razlage, ki ga je podal gospod poslanec Tone Partljič, ki se nanaša na 81.
                  in 82. člen zakona o denacionalizaciji. Mi smo to na svoji 64. seji obravnavali,
                  to je 8. junija, seveda, ko smo dobili mnenje sekretariata in pa mnenje Vlade in
                  na osnovi tega tudi zavzeli stališče. Povzeli smo stališče obeh, se pravi Vlade in
                  sekretariata, vendar bistvo tega stališča je gotovo v tem, da ne more biti razlike
                  pri oporoki pred zakonom ali po zakonu, tako da je v bistvu oporoka poslednja
                  volja in ker je poslednja volja, jo je pač treba dosledno upoštevati in seveda
                  taka sprememba bi pa pomenila tudi oziroma ta smer pa bi, razreševanje bi pomenilo
                  tudi spremembo zakona o denacionalizaciji, vendar strokovnjaki menijo, da so te
                  stvari dovolj jasno opredeljene in da se ta obvezna razlaga zavrne oziroma, da se
                  ne sprejme. To je tudi sklep naše komisije. Seveda osnovno sporočilo pa je v tem,
                  da je volja zapustnika tista poslednja volja in seveda ta zagotavlja pač enak
                  položaj upravičencev. Hvala.</p>
            </sp>
            <sp xml:id="SDZ1-Redna-33-1995-07-20.sp13">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Rejc. Želi besedo predstavnik sekretariata? Gospod Baškovič,
                  izvolite.</p>
            </sp>
            <sp xml:id="SDZ1-Redna-33-1995-07-20.sp14">
               <speaker>MILAN BAŠKOVIČ:</speaker>
               <p>Hvala lepa. Mi smo sicer dali kratko mnenje, kot ga moramo ob taki stvari dati,
                  kjer smo tudi soglašali s stališčem Vlade in potem tudi komisije, ki je na to dala
                  negativno stališče. Vendarle bi rad par stvari dodatno razjasnil, ker gre za
                  zadevo, ki je strokovno, pravno, in sicer dosti zanimiva in na prvi pogled tudi
                  težko razumljiva, pa bi zato rad razložil, zakaj mi menimo, da ta obvezna razlaga
                  ne ustreza intenciji zakona, za to gre. Ne ustreza intenciji zakona in bi z njo
                  pravzaprav napravili spremembo zakona, ne pa avtentične razlage. Namreč to misel,
                  da lahko velja zakon samo za naprej, je normalno razumeti in če bi šlo samo za to,
                  ni problema. Vendar, tu gre za veliko globje stvari. No, in če hočemo tolmačiti
                  zakon, moramo jemati dve izhodišči. Prvo je intencija, ki je bila ob sprejemanju
                  zakona razvidna, tudi utemeljena in eventualno napisana v obrazložitvah in
                  razpravah, in drugič, samo besedilo, kako je oblikovano in kako ga je možno
                  pomensko razumevati. Iz obeh teh vidikov smatram, da je predlog za razlago
                  problematičen oziroma mislim, da ga ti razlogi ne opravičujejo. Zakaj? Namreč v
                  tem zakonu o denacionalizaciji, ki je precejšen projekt, je bilo veliko razprave,
                  to sami veste, takrat, ko ste ga sprejemali, oziroma kdor ga je sprejemal, imamo v
                  njem posebno poglavje, ki ureja dedovanje. Dedovanje v teh razmerah, ko se vrača
                  neko premoženje, ki poprej tem zapustnikom ni bilo znano in z njim niso
                  razpolagali, ne pravno, ne dejansko. Zato je zakon postavil neka svoja pravila.
                  Skratka, postavlja predvsem zahtevo, da se zapuščinske razprave odprejo v takih
                  primerih in potem gre za nove zapuščinske postopke, to so ti uvodni členi, kjer
                  pravi, da se v teh novih zapuščinskih postopkih uporabljajo določbe zakona o
                  dedovanju, to se pravi, splošni principi, če ni v tem poglavju drugače določeno.
                  To so pa nekatere izjeme, posebnosti, ki so nujne, glede na tako situacijo, ki je
                  nastala, glede na zapuščino, ki je nastopila v glavnem kasneje, glede na
                  nezmožnost prejšnjega razpolaganja in tako naprej. Moram reči, da to poglavje v
                  prvotnem projektu zakona ni bilo vsebovano, da je prišlo šele potem v zadnjih
                  obravnavah, pred končnim sprejemom, ker se je tudi to pokazalo kot problem. Treba
                  je zelo pazljivo, to umeščenost in to potrebno tega poglavja, ocenjevati. Jasno
                  je, da tako enostavno razumeti, da se te izjeme nanašajo samo na kasnejše
                  situacije in razpolaganja, nikakor ne gredo v koncept tega poglavja. Tu so potem
                  te izjeme, ki se nanašajo na prejšnje dedne izjave, na primer člen 80 te druge
                  postavke. Dedne izjave, podane do izdaje odločbe o nacionalizaciji, nimajo
                  pravnega učinka in tako naprej. Potem to ne velja za dedne izjave, dane pred
                  podržavljanjem premoženja. Se pravi, celo segamo nazaj v leta 1945, 1946, 1947 in
                  tako naprej. To urejamo s tem zakonom, kakšna je veljava, doseg dednih izjav. 81.
                  člen govori o oporočnih razpolaganjih pred izdajo, pred novimi situacijami. To ni
                  urejanje oziroma poseganje nazaj, ampak tretiranje oporočnih razpolaganj, dednih
                  izjav in tako naprej, danih v času, ko še ni bilo denacionalizacije, ko ni bilo še
                  tega premoženja. Iz vsega tega sledi, da gre samo za nekatere izjemne situacije,
                  če je nekdo razpolagal in ravno za to gre, če je, to so bile pravzaprav zelo
                  majhne izjeme, če je nekdo predvideval, da lahko še nekaj dobi nazaj, da je to
                  posebej v dedni izjavi ali oporoki napisal, potem bi to imelo veljavo sedaj. Samo
                  za to gre v teh primerih. Če pa tega ni, seveda postavlja ta zakon normalna
                  pravila, predvsem, da gre za normalno za nove zapuščinske postopke, pri čemer pa,
                  kjer oporok ni, se praviloma uporabljajo predvsem pravila tega dedovanja po
                  zakonu, zakoniti dediči in tako naprej. To je tista posebnost, ki nekaterim sedaj
                  seveda, če rečem po domače, ne paše. Namreč v kakšnem primeru ne paše? Tako, kot
                  je tu ozadje tega, da je nekdo, to govorim bolj laično, ne pravno, da je nekdo
                  razpolagal, kot je bilo že rečeno, z majhnim delčkom premoženja, ki ga je še
                  takrat imel v razpolaganju, na primer lahko je velikanski blok, pa je obdržal samo
                  eno stanovanje, ki mu ga je takrat država prepustila v razpolaganje in lastnino,
                  in je ob oporoki, gre praviloma že za pokojne lastnike, tisti delček premoženja,
                  ali pa neko sobico, neko stanovanjce pač, pač glede na takratne potrebe, možnosti
                  in razmerja nekomu volil z oporoko, in drugi del, če niso ugovarjali, je bila
                  stvar tako urejena.</p>
               <p>Seveda, nikakor pa ne moremo predpostavljati, kar je pa v ozadju te obvezne
                  razlage, da je, tako kot se tukaj sedaj zahteva in celo sodiščem nalaga, kar je
                  drugi del tega drugega odstavka, da bi sodišče moralo v takem primeru mimo vsega
                  tega, kar sem razložil in kar piše, upoštevati takratno oporoko za tisti majhen
                  delček, kot da velja za celotno premoženje, ki je lahko stokrat večje ali pa
                  enkrat večji ali pa pol večje. So tudi drugi primeri. Namreč, če nekdo razpolaga z
                  majhnim delom, očividno človeško razpolaga drugače, kot če ima ogromno premoženja
                  pa veliko interesentov, dedičev. Zato so te stvari zelo pomembne strokovno pravno
                  in tudi človeško.</p>
               <p>Moram reči, da se je Ustavno sodišče že trikrat, v treh primerih ukvarjalo ravno s
                  tem členom, na pobudo več dedičev in je zmeraj ugotovilo, da ta določba ni sporna;
                  se je ni dotikalo, je ni razveljavljalo in jo je tudi tako razumelo, kot je
                  napisano, kot tudi jaz danes to tukaj tolmačim, ker sem bral materiale ob
                  nastajanju tega zakona. In še celo tako pribija Ustavno sodišče, če bi sledili
                  nekaterim zahtevam sedanjih dedičev, da se dedovanje opravi, kot da je bilo že
                  opravljeno za celotno premoženje, da taka solucija nima nobene opore ne v
                  veljavnem dednem pravu, niti v svetovnih modelih dedovanja, ker taka domneva
                  volje, enostavno se ne da skonstruirati in braniti in bi bil to nek model
                  popolnoma tretji, specifičen, nepoznan in ga je iz tega zakona s konceptom
                  enostavno ni mogoče izluščiti. Bi morali popolnoma drugače razlagati, drugače
                  pristopiti, drugače napisati. No, to je vsa filozofija tega primera.</p>
               <p>S tem hočem reči, da če bi brez vseh teh razlag in pomislekov sprejeli tako
                  razlago, ne da bi proučili tudi praktične posledice, kako bi to vplivalo na
                  prakso, ki teče na sodiščih, na rešene pritožbe in tako naprej, kako bi se potem
                  med dediči ta stvar razvijala, to je treba analizirati. Mislim, to je potrebno
                  analizirati. To so nepredvidljive posledice, ker bi potem po moje, osebno in
                  človeško rečeno, bil to nek povod za neke nove, neskončne spore in nove krivice,
                  ker bi zakon zaprl možnost dedičem, ki so sicer tukaj. To ponavadi niso več tisti,
                  ki so bili takrat znani, ampak je to že drugi krog ali pa tretji krog ljudi, ki
                  prihajajo v upoštev in tukaj je edino prav, da gre na nov zapuščinski postopek,
                  nov postopek, dedno dedovanje po zakonu in vse, kar je potrebno še upoštevati, kot
                  običajno upoštevajo sodišča, vzdrževanja, tisto, tretje, razmerja, socialno stanje
                  in tako naprej, posameznih odpovedi in tako dalje.</p>
               <p>Mislim, da zaključim s tem, da zakon v tem pogledu vsaj za prakso sodišč in
                  Ustavnega sodišča, kot sem že omenil, ni nejasen, je tak, da se ga da izvajati in
                  te pritožbe oziroma vloge ne prihajajo s strani organov, ki zakon uporabljajo,
                  ampak s strani nekaterih prizadetih dedičev, ki so zadovoljni s tako rešitvijo, ki
                  pa je logična. In če bi hoteli to napraviti, bi morali dejansko iz temeljna
                  spremeniti to poglavje in iti na spremembe zakona, ne pa na razpolago. Hvala
                  lepa.</p>
            </sp>
            <sp xml:id="SDZ1-Redna-33-1995-07-20.sp15">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu Baškoviču. Želi besedo predstavnik Vlade? <stage>(Ne.)</stage>
                  Besedo dajem predstavnikom poslanskih skupin.</p>
               <p>Gospod Bučar, predstavnik Demokratske stranke Slovenije.</p>
            </sp>
            <sp xml:id="SDZ1-Redna-33-1995-07-20.sp16">
               <speaker>DR. FRANCE BUČAR:</speaker>
               <p>Predsedujoči, spoštovani zbor. Najprej kratko pripombo na svojega predgovornika.
                  Mislim, popolnoma jasno je, da je njegova funkcija, da daje pravno mnenje,
                  ampak...</p>
            </sp>
            <sp xml:id="SDZ1-Redna-33-1995-07-20.sp17">
               <speaker>PODPREDSEDNIK VLADIMIR TOPLER:</speaker>
               <p>Predstavljate mnenje poslanske skupine.</p>
            </sp>
            <sp xml:id="SDZ1-Redna-33-1995-07-20.sp18">
               <speaker>DR. FRANCE BUČAR:</speaker>
               <p>Seveda, tudi v imenu poslanske skupine lahko upam to govoriti. Vendarle, to ni
                  bilo več pravno mnenje, to je bil pledoraje za neko čisto določeno rešitev. No, pa
                  iz tega nočem delati problema, ampak vendarle bi si dovolil prositi ta zbor za
                  določeno mero potrpežljivosti in pozornosti temu, kar mislim povedati v podporo
                  predlogu, ki ga je izstavil gospod Partljič. V neki meri mi je jasno, da opravljam
                  skoraj Sizifovo delo. Postavljam se za nek predlog, poti kateremu je formalno že
                  poprej nastopilo Ustavno sodišče, predlog proti kateremu ugovarja zakonodaja -
                  vladna, naša in matični odbor. To se pravi, izgledi so zelo majhni, da bi s svojim
                  predlogom uspel. Vendarle bi si upal ta predlog zagovarjati iz globokega
                  prepričanja, tako moralnega kot tudi pravnega. In sicer, če dovolite, da bi se
                  izognili vsej tej pravni latovščini - s tem nočem nikogar žalit in ga
                  podcenjevati, češ, da prava ne razume, ampak pravna latovščina je v tem pogledu
                  pravzaprav na prvem mestu in zakriva bistvo problema. V čem je bistvo problema?
                  Poglejte! Nekdo, nek kmet je imel zemljo, ki je bila v določenem presežnem delu
                  nacionalizirana. Ta kmet je naredil oporoko in je napisal tako kot je običajno na
                  kmetih navada, tu gre za štajerski primer, je zapustil svojo kmetijo izbranemu
                  nasledniku. Seveda zapustil je tisto, kar je bilo takrat v njegovem razpolaganju.
                  Za tem je prišel pa zakon o denacionalizaciji, na podlagi katerega predmet njegove
                  volje ni bilo samo tisto, kar je dejansko zapustil, ampak tisto, kar je pozneje
                  dobil. Sedaj pa nastane vprašanje. Jaz se tudi vračam najprej na temeljno
                  vprašanje, kaj je intencija zakona o denacionalizaciji? Intencija zakona o
                  denacionalizaciji je predvsem popraviti storjene krivice. In zato se, oprostite,
                  nočem sedaj spuščati v spore, ampak zato se jaz zelo čudim matičnemu odboru, ali
                  pa niti ne čudim konec koncev, da se je postavil enostavno na stališče,
                  pridružujem se, pravnemu mnenju, kar ni njegovo področje. On bi moral meritorno
                  stvar rešiti. Meritorno pa stvari ni rešil. Niti ni podal svojega mnenja. Sedaj
                  gre za naslednje vprašanje. Tukaj gre za neko premoženje, o katerem zapustnik ni
                  mogel izraziti svoje volje, ker ga še takrat ni bilo. Sedaj pa se je to premoženje
                  k njemu vrnilo, v njegovo razpolagalno pravico. Odločitev Ustavnega sodišča je v
                  tej zvezi absolutno irelevantna, čeprav se na njega vsi sklicujejo in prepisujejo
                  njegova stališča. Namreč, ker Ustavno sodišče ni odločilo o tej zadevi, ki je
                  predmet te razlage. Ustavno sodišče je odločilo o tem, ali 81. člen zakona o
                  denacionalizaciji stoji ali ne. Mislim, da je popolnoma jasno, stoji. Gre zdaj pa
                  za vprašanje razlage, če tako rečem <q>"punctum saliens"</q> vse argumentacije je v tem,
                  da ne moremo mi s pravno razlago ustvariti volje zapustnikove, ker je ni bilo. Se
                  pravi, da ne more torej tudi Državni zbor nekemu zapustniku podtakniti volje, ki
                  je pravzaprav zapustnik ni nikoli imel, niti izrazil. Vendarle, ta predpostavka je
                  napačna. Napačna zakaj? Napačna je zato, ker isto storimo tudi mi z zakonom,
                  čeprav tak način dela je tak in tak, kajti, še enkrat ponovim, bistvo tega je.
                  Zakon pravi naslednje, se pravi, če je zapustnik svojo sedaj povečano
                  premoženje... Ali mi dovolite, prosim?</p>
            </sp>
            <sp xml:id="SDZ1-Redna-33-1995-07-20.sp19">
               <speaker>PODPREDSEDNIK VLADIMIR TOPLER:</speaker>
               <p>Kolegice in kolegi! Prosim za mir v dvorani.</p>
            </sp>
            <sp xml:id="SDZ1-Redna-33-1995-07-20.sp20">
               <speaker>DR. FRANCE BUČAR:</speaker>
               <p>Vsaj toliko dostojni bodite. Poglejte, ker gre za naslednje. Če je ta kmet, ki je
                  zapustil vse svoje premoženje, temu svojemu dediču dal, zdaj pa se je kar naenkrat
                  izkazalo, da je tega več, kot je pa on volil. Gre za vprašanje oziroma zakon pravi
                  takole: če je on v oporoki vnaprej vedel, v naprej določil, da bo tudi tisto
                  premoženje, ki bo po denacionalizaciji njemu vrnjeno, volil njemu, potem velja
                  njegova volja. Če pa tega v oporoki ni storil, potem pa velja zakonito dedovanja.
                  Zdaj pa čisto navadno, gre za navadno zdravo pamet. Kako pa je ta kmet mogel
                  vedeti, da bo nekoč izvedena denacionalizacija in da bo dobil vse stvari nazaj?
                  Intencija je, torej njemu je bila storjena krivica in mu je ne moremo zdaj z
                  zakonom ponovno delati. V tem je vsa stvar in ne konstituiramo mi njegove volje,
                  je ne smemo, kakor jo tudi ne sme zakon. Mi moramo zdaj pravzaprav čisto po zdravi
                  kmečki pameti dognati, kaj bi - prosim, zato pa je to razlaga - ta kmet v tem
                  primeru storil. Vidite in za to gre. Se pravi, če hočemo mi torej ostati zvesti
                  intenciji zakona o denacionalizaciji, popraviti torej krivice, mislim, da je
                  popolnoma logično, da je taka pravna razlaga na mestu. Sklicevanje na dedne norme
                  dednega sistema itn., v tej zvezi je povsem irelevantno in zato jaz mislim, da je
                  popolnoma na mestu in korektno s strani Državnega zbora, da - prosim, ne po pravni
                  logiki - po zdravi pameti, in zdrava pamet je tudi inkorporirana v pravni sistem,
                  vsaj bi morala biti, da tako razlago sprejme kot svojo osnovo in mislim, da s tem
                  pravzaprav mi v ničemer ne nasprotujemo intenciji zakona, nasprotno, mi intencijo
                  zakona s tem dejansko uveljavljamo in na drugi strani v ničemer ne posegamo v
                  pravno ureditev drugih področij, zlasti dednega sistema. Zaenkrat toliko. Hvala
                  lepa.</p>
            </sp>
            <sp xml:id="SDZ1-Redna-33-1995-07-20.sp21">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Bučar. V imenu poslanske skupine Slovenske ljudske stranke,
                  gospod Zagožen.</p>
            </sp>
            <sp xml:id="SDZ1-Redna-33-1995-07-20.sp22">
               <speaker>DR. FRANC ZAGOŽEN:</speaker>
               <p>Spoštovani zbor! Poslanska skupina Slovenske ljudske stranke v celoti podpira ta
                  predlog obvezne razlage in menimo, da bi moral Državni zbor nujno sprejeti in s
                  tem odpraviti prakso sodišč, ki je po našem mnenju v nasprotju z javno zakonodajo.
                  Mislim, da gre tukaj tudi za pravno podlago prav v teh primerih, ki jih je navajal
                  gospod Bučar, ko gre za dedovanje kmetij. Namreč za dedovanje kmetij velja
                  specialni zakon o dedovanju in ne splošni, ki ravno omogoča in zagotavlja, da se
                  kmetije ne drobijo in ne uničujejo, in tistemu dediču, ki prevzame kmetijo,
                   zagotavlja pravico, da dobi celo, medtem ko ostalim namenja nujne deleže. Torej
                  varuje tudi njihovo dedno pravico, vendar kot specialni zakon na drug način kot
                  splošni zakon o dedovanju. Če se zdaj to dodatno premoženje obravnava drugače kot
                  je bila odločba sodišča o dedovanju ali oporoka, ki je morala biti v skladu z
                  zakonom o dedovanju kmetij, potem je s tem kršen tudi ta specialni zakon. Dejstvo
                  je, da je zaradi take pravne prakse kar veliko število kmetij  prišlo celo v težji
                  položaj, kot so bile pred denacionalizacijo, ker so bili primeri, da je kmet -
                  dedič tisto površino, ki je bila njegovemu predniku odvzeta, nacionalizirana,
                  obdeloval kot najemnik tega zemljišča. V najem je vzel od tistega, ki je z zemljo
                  razpolagal, recimo, da je bila to zadruga ali neki kombinat in tako naprej. Po
                  zakonu o denacionalizaciji in po odločitvi sodišča, da razdeli na štiri ali pet
                  dedičev enake kose, pa ti drugi dediči niso več pripravljeni dediču kmetije dati
                  to zemljišče v najem, ampak ga prodajo in se dejansko kmetija krni. Mislim, da so
                  tu še dodatni, celo pravni argumenti te vrste in v celoti se pri nas strinjamo
                  tudi s tem, kar je razložil doktor Bučar v imenu demokratske stranke. Sicer ne
                  vem, zakaj je prišlo do drugačne pravne prakse. Po moji logiki bi se morala takoj
                  po sprejemu zakona uveljaviti taka pravna praksa kot jo zdaj predlaga obvezna
                  razlaga in je tudi edina upravičena, zato bomo obvezno razlago podprli.</p>
            </sp>
            <sp xml:id="SDZ1-Redna-33-1995-07-20.sp23">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Zagožen. Želi še kdo kot predstavnik poslanske skupine? Gospod
                  Potrč, Združena lista Socialnih demokratov, izvolite.</p>
            </sp>
            <sp xml:id="SDZ1-Redna-33-1995-07-20.sp24">
               <speaker>MIRAN POTRČ:</speaker>
               <p>Hvala lepa. V poslanski skupini smo se odločili, da podpremo mnenje Vlade in
                  sekretariata, pa tudi matičnega delovnega telesa. Mislim, da bi bilo prav, da bi v
                  vseh primerih na enak način ocenjevali in se odločali o tem, kaj obvezna razlaga
                  lahko je, kaj pa ni. V tem primeru gre izrecno za predlog obvezne razlage, ki je
                  nasprotna vsebini zakona. Razpravljati pa je mogoče, ali je vsebina zakona pametna
                  ali ne, ampak nespametno ali neustrezno vsebino zakona ni mogoče z obvezno razlago
                  spremeniti. Tu je problem zaradi tega, ker politično kdo misli, ali pa strokovno,
                  da je rešitev neustrezna. Ne moremo tega spreminjati z obvezno razlago in če bomo
                  to naredili v tem primeru, in to naredili z zagovorom tistih, ki se sklicujemo ali
                  pa najbolj sklicujete na pravno državo in pravni red, potem bo to eden od
                  presedanov v Državnem zboru, po katerem bomo, glede na politična prepričanja, šli
                  tudi z obveznimi razlagami spreminjati zakon. Mislim, da bi bilo to slabo.</p>
               <p>Sedaj pa samo še pet stavkov o problemu vsebine, ki presega to temo. Z vsemi
                  tistimi, ki opozarjajo na neustrezne rešitve, v tem členu pa jaz osebno v mnogočem
                  soglašam, ne bom rekel v popolnosti, v mnogočem soglašam, ampak to je enostavno
                  zakon takrat uredil in takrat na tak problem nismo bili pozorni. Kot trdim, nismo
                  bili pozorni še na desetine drugih primerov, ki jih je zakon o denacionalizaciji
                  slabo uredil. To je eden od takšnih primerov, ne moremo pa jih spreminjati z
                  obveznimi razlagami, drugače bomo prišli z idejami, da se preko obveznih razlag
                  spreminja zakon še na desetine drugih primerov. Vem, da bo takrat politično
                  stališče drugačno, ampak pravno to enostavno ne gre in mene čudi, da smo
                  pripravljeni na ta način diskutirati o izrecno jasnih strokovnih mnenjih, ki jih
                  imamo na tej točki, kjer gre za opredelitev, da bi to pomenilo spremembo nesporno
                  jasne napisane določbe zakona.</p>
            </sp>
            <sp xml:id="SDZ1-Redna-33-1995-07-20.sp25">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanskih skupin besedo? Odpiram splošno
                  razpravo.</p>
            </sp>
            <sp xml:id="SDZ1-Redna-33-1995-07-20.sp26">
               <speaker>TONE PARTLJIČ:</speaker>
               <p>Hvala lepa, saj če bi bile dovoljene replike, bi bilo to kot replika. Ne bi se
                  dotikal tega, kar so kolegi govorili in tudi vi se boste odločili, kakor se boste
                  odločili. Nekako čutim dolžnost, da se vam, gospod Bučar, zahvalim, da ste v
                  pravnem jeziku in po domače povedali to, kar jaz nisem sposoben. Hvala lepa za to
                  prijaznost in mislim, da tudi ni slabo, če se kdaj opozicijski poslanec zahvali
                  kakšnemu pozicijskemu. Hvala lepa.</p>
            </sp>
            <sp xml:id="SDZ1-Redna-33-1995-07-20.sp27">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Bučar, izvolite. Upam pa, da se ne bo gospod Bučar gospodu
                  Partljiču zahvaljeval.</p>
            </sp>
            <sp xml:id="SDZ1-Redna-33-1995-07-20.sp28">
               <speaker>DR. FRANCE BUČAR:</speaker>
               <p>Hvala za besedo. Najprej bi moral predvsem naslednje povedati že prej. Na
                  izvajanje predstavnika poslanske skupine ni replike. Jaz sem hotel gospoda Zagožna
                  v toliko korigirati, popraviti, ker je rekel, da bi morala sodišča že od vsega
                  začetka tako soditi. S tem se jaz ne morem strinjati. Sodišča čisto pravilno
                  sodijo. Sodišča ne sodijo meritorno, sodišča se morajo predvsem držati predpisa.
                  Torej, poleg predpisa morajo upoštevati še marsikaj drugega, ampak ne morejo pa
                  preko predpisa. In če je sodišče sodilo tako, kot je tukaj v zakonu, v 81. členu
                  napisano, je popolnoma pravilno sodilo. To je sedaj ena stvar.</p>
               <p>Druga stvar pa je, poglejte, ali mi formalno s tem kršimo oziroma intencijo tega
                  zakona oziroma celo dejansko pozitivno normo. Mislim, da je v tem določena
                  praznina, ker mi vendarle inputiramo voljo, mi samostojno inputiramo voljo, ki je
                  pravzaprav ne moremo kratkomalo pripisati, tudi zakonodajalcu ne. V tem je stvar
                  in zato mi potrebujemo ravno v pomoč sodiščem tako pravno razlago.</p>
               <p>Dobro, dovolil si bom malo anekdotično povedati izkušnje iz svojega študentovskega
                  pravnega študija. Zelo ugleden profesor, ko smo ravno obravnavali vprašanje pravne
                  interpretacije, se je vedno prav postavljalo vprašanje, kaj je zakonodajalec
                  mislil in kaj je hotel. Odgovor tega profesorja je bil, dobesedno navajam: <q>"En
                  drek je mislil, če bi pa kaj mislil, bi pa napisal."</q></p>
               <p>Poglejte, mi smo danes pravzaprav spet v eni taki situaciji. Mi moramo dejansko
                  inputirati voljo zakonodajalcu. Če pravite, da je potrebno sedaj zakon spremeniti,
                  nič ni potrebno zakona spreminjati. Ravno to pomanjkljivost, to praznino, ki v
                  določeni meri je, jo tudi priznavamo vsi, to je treba z obvezno razlago izpolniti
                  in obvezna razlaga ima v bistvu značaj dopolnitve zakona. Hvala lepa.</p>
            </sp>
            <sp xml:id="SDZ1-Redna-33-1995-07-20.sp29">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Baškovič. Prosim. Izvolite. Potem gospod
                  Rejc.</p>
            </sp>
            <sp xml:id="SDZ1-Redna-33-1995-07-20.sp30">
               <speaker>MILAN BAŠKOVIČ:</speaker>
               <p>Glede moje prejšnje razprave, bi vam to rad pojasnil. Mi smo po poslovniku ravno v
                  tem primeru z obvezno razlago dolžni dati svoje pravno mnenje in sem ga samo
                  nekoliko utemeljil. Ker je bilo v prvi fazi, kot je kazalo, večinoma nesporno, v
                  dveh stavkih vse odpravljeno, ampak jaz sem pa čutil potrebo, ker me je tudi
                  gospod poslanec Partljič posebej pozval, da se poskušam še oglasiti in sem se
                  potem malo širše oglasil. Mislim, da to ni nič hudega.</p>
               <p>Bi pa dodatno rekel še tole. Dajmo razumeti, upoštevati še tole, kar zadeva
                  dedovanja kmetij, kar imamo posebej urejeno. To velja. To ne vem, to ne sme biti
                  ogroženo, ker tukaj se uporabljajo normalni principi dedovanja, v kolikor ta zakon
                  ne določa izjem in teh izjem ni postavil. Se pravi, kolikor velja poseben režim
                  dedovanja kmetij, vemo, kakšni so pogoji, zato se mora spoštovati. Sedaj, ni se pa
                  moglo takrat, pred..., takrat pa tega res nismo imeli. Tako, da je tudi to
                  element, ki ga je potrebno videti.</p>
               <p>Bi pa še rad opozoril na to. Poglejte. Glede prejšnjih in pa novih postopkov. Člen
                  83., ki je v tem poglavju zadnji, pravi tole: <q>"V novem zapuščinskem postopku iz
                  del na podlagi določb tega poglavja, se pravi v teh specifikah, ni dopustno
                  posegati v pravna razmerja, nastala na podlagi prejšnjega sklepa o dedovanju - se
                  pravi, kar je bilo, je potrjeno - razen, če se dediči iz prejšnjega itd.
                  zapuščinskega postopka ne sporazumejo drugače in se s tem ne posega v pravice
                  tretjih."</q> Se pravi, tudi to pravilo je še dodano in, no. Jaz sem samo s pravne
                  strani tudi to dolžan povedati, da je stvar precej logično narejena, zaključena.
                  Gre samo, če hočemo pa sedaj nekatere nove stvari urediti, drugače urediti, pa
                  mislim, da res ni to stvar, da še enkrat ponovim, obvezne razlage v tem smislu.
                  Hvala lepa.</p>
            </sp>
            <sp xml:id="SDZ1-Redna-33-1995-07-20.sp31">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Rejc. Izvolite.</p>
            </sp>
            <sp xml:id="SDZ1-Redna-33-1995-07-20.sp32">
               <speaker>IZIDOR REJC:</speaker>
               <p>Gospod podpredsednik, gospe in gospodje, ker je gospod profesor Bučar nekako malo
                  komentiral tudi delo komisije in tako naprej, menim, da smo delo tako opravili,
                  kot se običajno dela. Se pravi, komisija je dolžna, da stvari resno vzame, da dobi
                  ustrezna mnenja sekretariata in tudi Vlade in samo to je bilo naše delo, ker sicer
                  bi morali druge sile na pomoč poklicati, ki pa jih tudi ne vidim. To je prvo.</p>
               <p>Drugič. Obvezna razlaga, to, kar je bilo zdaj rečeno, je dopolnitev zakona, potem
                  je treba iti po tej poti. Tretjič, kmetijska zemljišča so rešena po posebnem
                  zakonu in menim, da so že itak rešena in da to ne more biti predmet te
                  problematike in da je tudi še polno drugih stvari, ki jih denacionalizacija
                  prinaša in tudi pomeni dednost in pravice dedičev. Seveda, jaz bom glasoval za to,
                  kar je komisija predlagala, da se obvezna razlaga ne sprejme, menim pa, da je
                  stvar v tem, res je, da ne moremo nobene volje, vendar, ker so pa zakoni tudi
                  taki, da tudi brez volje rešuje, pa menim, da je zadeva potem tudi rešena.
                  Hvala.</p>
            </sp>
            <sp xml:id="SDZ1-Redna-33-1995-07-20.sp33">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Zagožen, izvolite.</p>
            </sp>
            <sp xml:id="SDZ1-Redna-33-1995-07-20.sp34">
               <speaker>DR. FRANC ZAGOŽEN:</speaker>
               <p>Spoštovani zbor! Jaz, žal, vem tudi za drugačno prakso, drugačne odločitve, ki
                  dejansko pomenijo kršitev zakona o dedovanju kmetij in 82. člena enostavno ne
                  upoštevajo. Celo v primeru, ko je bila izrecna volja pokojnega v oporoki, kako naj
                  bi se dedovalo premoženje v primeru denacionalizacije, in to v skladu z zakonom o
                  dedovanju kmetij, sodišče te volje ni hotelo upoštevati. Ne vem, ali je pritožba
                  pozneje uspela, češ da gre za prevelike površine, veliko premoženje, ki ga ni
                  mogoče enostavno tretirati kot najdeno premoženje. Ampak, torej, v tem primeru
                  niti ni šlo za nepričakovano najdeno premoženje, ampak je šlo za izrecno voljo
                  prizadetega oporočitelja. Tako da mislim, da komisija, če je povzela stališča
                  Vlade in sekretariata, vendar ni dovolj temeljito proučila tega problema in ne
                  vem, težko bo najbrž zdaj doseči, da bi potem o tem ponovno razpravljala in tudi
                  druge vidike upoštevala. Jaz pač apeliram na poslance v Državnem zboru, da pri
                  odločanju upoštevajo argumente za tako obvezno razlago, ki so po mojem zelo tehtni
                  in življenjski in po mojem trdnem prepričanju edini tudi zdržijo. Vem, da so lahko
                  mnenja različna, vendar jaz mislim, da so argumenti za tako razlago v vsakem
                  primeru prisotni in da bo Državni zbor pač naredil napako, če jih ne bo sprejel.
                  Jaz bom glasoval za. Hvala.</p>
            </sp>
            <sp xml:id="SDZ1-Redna-33-1995-07-20.sp35">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Potrč.</p>
            </sp>
            <sp xml:id="SDZ1-Redna-33-1995-07-20.sp36">
               <speaker>MIRAN POTRČ:</speaker>
               <p>Prvo, kar bi rad poudaril, je to, da če bomo sprejeli obvezno razlago, se bo ta
                  nanašala ne samo na vprašanje kmetij, ampak na vse, kar je normalno; lahko je
                  dobro, lahko je slabo. Drugo, jaz verjamem, da je pri vprašanju kmetij, povezujem
                  zemljo, gozd, gospodarska poslopja, normalno vse, ne samo zemljo, razprava o tem
                  je veliko bolj utemeljena kot v vseh drugih primerih, ampak veljalo bo za vse.
                  Probleme, ki s tem nastopajo in jih je zdaj zelo dobronamerno kolega Partljič
                  sprožil, poznamo od zahtevkov, ki so se pred približno dvemi leti iztekli za
                  denacionalizacijo. In vemo, da so se iskali najrazličnejši sorodniki po ne vem
                  katerem kolenu, ki so prišli v poštev, da so se priglasili za denacionalizacijo,
                  ne glede na to, da je tisti zapustnik, ki ni bil več živ, imel neko premoženje in
                  je s tistim premoženjem oporočno razpolagal za čas življenja, ne da bi bilo
                  dedovanja uvedeno na podlagi zakonitega dedovanja. Obvezna razlaga bo veljala za
                  naprej, za nazaj ne more delovati. Mnogi takšni primeri so tako ali drugače že
                  urejeni v veselje ali pa na žalost več upravičencev do tega, da so se gozdovi,
                  njive in hiše delile na desetkrat na dvajsetkrat, da so se pojavljali sorodniki,
                  ki jih preostala žlahta desetletja, ali pa tudi več, ni videla, pa so po nekem
                  kolenu prišli v poštev. Vse to se je dogajalo. Reči, da to danes izvemo, je čudna
                  stvar. Enostavno ni res.</p>
               <p>Drugo. Izjavo o tem, kaj je zakonodajalec mislil, poznamo, če drugače ne, iz
                  pripovedovanje gospoda Bučarja, kdor se je že kdaj z njim pogovarjal, več ali manj
                  vsi pravniki, in jo tudi sprejemamo. Samo v tem primeru gre na žalost za popolnoma
                  obratno situacijo. V tem primeru je zakonodajalec ne samo mislil, ampak tudi zelo
                  jasno določene stvari napisal neumno, ampak ni mu mogoče očitati, da je <q>"en drek
                  mislil"</q> kot je to citiral gospod Bučar. Napisal je in ni mogoče brati samo 81. in
                  82. člena, ampak je treba brati od 74. člena naprej, ki pač pravi, da se
                  zapuščinski postopek na novo uvede in da se uporabljajo predpisi, ki so določeni v
                  zakonu o dedovanju, razen, če ni posebej določeno drugače. Zakon o dedovanju, meni
                  je žal, ker sedaj govorimo malo pravne reči, ki vas ne zanimajo, ker pač poznamo
                  področno in zakonito dedovanje. Vsak zapustnik ali pa tisti, ki računa, da
                  pravočasno, da bi želel nekomu dati svoje premoženje, naredi oporoko. Komu se
                  zgodi, da je noče narediti, komu pa tudi, da jo naredi prepozno, ker ga je smrt
                  presenetila. V tem primeru imamo pač zakonito dedovanje. Ampak v tem primeru 74.
                  člena je to zakon jasno napisal in je samo jasno navedel izjeme v 81. členu, kdaj
                  to zakonito dedovanje ne velja, če je že v prejšnji oporoki bilo izrecno napisano
                  tudi glede premoženja, ki takrat ni bilo njegovo, ker mu je bilo vzeto, on se je
                  pa moralno čutil, da je to premoženje njegovo. Jaz ne rečem, da je takih primerov
                  dosti, ampak samo takšen primer je zakon predvidel. Še enkrat naj povem, da se
                  čudim, ne čudim se zahvali gospoda Partljiča gospodu Bučarju, ampak čudim se
                  gospodu Bučarju, moram priznati, ki je na tej točki pripravljen razmišljati o
                  razlagi zakona proti izrecnim določbam, ki so v zakonu napisane. Neumne,
                  neživljenjske, vse se strinjam, samo napisane so in v tem primeru ne gre za to, da
                  zakonodajalec nič ni mislil, ampak gre za to, da je slabo mislil. Če je slabo
                  mislil, potem mora zakonodajalec to spremeniti s spremembo zakona, ne pa z obvezno
                  razlago. Če bomo na ta način  z mnogo višjimi pravnimi tituli, ki jih imam jaz in
                  tudi več pravnega znanja, ki ga imam jaz, pripravljeni, glede na politične
                  interese, pravo razlagati kakor nam bo pasalo, potem po mojem, ne bomo naredili
                  veliko korist. Hvala lepa.</p>
            </sp>
            <sp xml:id="SDZ1-Redna-33-1995-07-20.sp37">
               <speaker>PODPREDSEDNIK VLADIMIR TOPLER:</speaker>
               <p>Imamo sedaj repliko gospoda Bučarja, potem ima repliko gospod Rejc in nato ima
                  gospod Jančar razpravo.</p>
            </sp>
            <sp xml:id="SDZ1-Redna-33-1995-07-20.sp38">
               <speaker>DR. FRANCE BUČAR:</speaker>
               <p>Samo rahlo repliko imam. Še enkrat poudarjam. Če bi bila stvar tako popolnoma
                  jasna, črno-belo, potem ne bi bilo treba nobenih prepirov in nobenih pravnih
                  razlag. To je popolnoma jasno. Mnenja tukaj, dejansko stoji, da so različna,
                  možna, utemeljena in strokovno podprta, ena in druga, se strinjam. Tu gre
                  pravzaprav zdaj za vprašanje naše volje. Protestiram proti..., ampak proti vašemu
                  koncu, če bomo vzeli politične vložke v pravno razlago, oprostite, tega pa jaz ne
                  bi mogel sprejeti, ker tukaj se pa jaz popolnoma distanciram od slehernega
                  strankarskega opredeljevanja. Čisto enostavno smatram, čisto iz svoje pravne
                  presoje, da mislim, da je tako prav. Hvala lepa.</p>
            </sp>
            <sp xml:id="SDZ1-Redna-33-1995-07-20.sp39">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Rejc ima še repliko. Izvolite.</p>
            </sp>
            <sp xml:id="SDZ1-Redna-33-1995-07-20.sp40">
               <speaker>IZIDOR REJC:</speaker>
               <p>Gospod podpredsednik, gospe in gospodje! Repliciram na doktorja Zagožna, ko pravi,
                  da komisija ni opravila tega dela tako, kot se spodobi. Lahko, vendar tudi on
                  velikokrat v naši komisiji sodeluje in seveda, to je pohvalno in se trudi skupaj z
                  ostalimi. Menim pa, da smo svoje delo tako opravili, kot se spodobi in da smo tudi
                  v takih primerih zahtevali mnenje, ker ne vem, kot pravim, kam naj se še obračamo.
                  To so pač neka metodološka načela, ki se jih pač koristimo in so seveda nam v prid
                  in lahko na osnovi tega kot poslanci nekaj izrečemo.</p>
               <p>Zdaj vam pa povem primer, da vam dokažem, da stvari niso tako slabe, kot nekateri
                  govorite. Pred mano je, recimo, kmetija, ki je bila nacionalizirana takoj po
                  vojni, gospodar je že med vojno umrl in seveda dedičev je pa kolikor hočeš.
                  Slučajno, dobro jih poznam. Po vojni je bilo to seveda last zadruge, zdaj so
                  vrnili nazaj to domačijo oziroma celo kmetijo. Kaj se je zgodilo? Ščitili so
                  tistega, ki je bil uveljavljen in ki je že nekaj na tej kmetiji delal, pa je enak
                  med 15 ali 20 dediči, vendar seveda nekaj hlodov, pa nekaj kubikov lesa bo pač
                  treba še <q>"odrajtati"</q>, drugače je pa kmetija ostala skupaj in je problem bil rešen
                  čisto po tistem zakonu, o katerem se govori, da kmetija naj ostane skupaj. Jasno
                  pa je, da če se v celi dedni vrsti bili enakopravni itn., da pa kakšen hlod pa le
                  lahko še kam gre, da to pa ni spet nekaj najhujšega, zato menim, da je treba
                  predlog komisije podpreti.</p>
            </sp>
            <sp xml:id="SDZ1-Redna-33-1995-07-20.sp41">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jančar, izvolite.</p>
            </sp>
            <sp xml:id="SDZ1-Redna-33-1995-07-20.sp42">
               <speaker>JANEZ JANČAR:</speaker>
               <p>Hvala lepa, gospod podpredsednik. Bi podprl stališče komisije, ker se mi zdi, da
                  me je v tem trenutku prepričal gospod Rejc. Stvari, o katerih je govoril doktor
                  Bučar, z vsem dolžnim spoštovanjem, moram nekoliko podvomiti tudi v to. Poglejte,
                  če je na kmetiji 6 otrok in ostane domačija nacionalizirana, ostane 1 hektar
                  zemlje in v korist tistega enega vseh 5 ni zahtevalo nujnega deleža, jasno, v
                  tistem trenutku je ostal hektar pri nekomu, je ostal in ga je obdeloval. V danem
                  trenutku nihče ni vedel, da bo tudi domačija vrnjena. Ko se je pa to zgodilo, pa
                  mislim, da je čisto normalno, da se tudi ostalih 5 otrok poteguje najmanj za nujni
                  delež, če ne za eno od petin oziroma šestin. Jaz mislim, da bom glasoval proti tej
                  obvezni razlagi in bom podprl stališče komisije. Hvala lepa.</p>
            </sp>
            <sp xml:id="SDZ1-Redna-33-1995-07-20.sp43">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Zagožen, izvolite.</p>
            </sp>
            <sp xml:id="SDZ1-Redna-33-1995-07-20.sp44">
               <speaker>DR. FRANC ZAGOŽEN:</speaker>
               <p>Spoštovani zbor! Jaz sem prej razlagal. Jasno, pravica do nujnega deleža je v
                  zakonu o dedovanju kmetij zagotovljena in to jim ostaja, to je razumljivo. Rad bi
                  gospodu Rejcu rekel, tudi taka odločitev sodišča, ki jo je navedel, ni v nasprotju
                  z obvezno razlago, v nobenem primeru ne. Sploh ni v nasprotju. Dejstvo pa je, da
                  se dogajajo tudi drugačne odločitve, ki pa so v škodo, saj ni bil kar tako brez
                  razloga sprejet zakon o dedovanju kmetij in kmetijskih zemljišč, ki pravila
                  dedovanja postavlja nekoliko drugače, kot so pa drugi splošni zakoni. Mi smo v
                  ustavo zapisali, da ima lastnina tudi socialno in gospodarsko funkcijo in zakon o
                  dedovanju kmetijskih zemljišč po vsej tej logiki vsaj zagotavlja nujne deleže in
                  ni v nasprotju s splošnim zakonom o dedovanju, samo poseben primer obravnava, ki
                  je pa v splošnem interesu, ker sicer vemo, kaj se zgodi s kmetijami. Normalno je
                  namreč, da zemljišče ni pridelano, ampak je kvečjemu lahko izboljšano itd.
                  Skratka, če bi morala vsaka nova generacija obdelovalcev zemlje praktično kupiti
                  zemljišče od sodedičev, če bi se delila na take načine, potem bi se kmetovanje
                  nehalo. Gre torej za zaščito nekih socialnih in gospodarskih pravic in sploh za
                  varovanje kmetij kot kmetijskih obratov, ki brez takih specifičnih dednih določb
                  ne morejo obstati, ampak ta obvezna razlaga bi ravno varovala tisto, kar je
                  zapisano v teh zakonih. Zdaj je pa, žal, praksa sodišč taka ali drugačna, ker eni
                  sprejemajo to, drugi sprejemajo drugo. Mislim pa, da je prav, da se izvaja zakon
                  na en sam način in kadar pride do tega, je obvezna razlaga po moji oceni ne samo
                  upravičena, ni neko dopolnilo zakona, torej, ni sprememba zakona, ampak samo
                  zagotovitev, da se zakon izvaja na en sam način, na način, ki ga je zakonodajalec
                  hotel uveljaviti.</p>
            </sp>
            <sp xml:id="SDZ1-Redna-33-1995-07-20.sp45">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Mozetič, izvolite.</p>
            </sp>
            <sp xml:id="SDZ1-Redna-33-1995-07-20.sp46">
               <speaker>MIROSLAV MOZETIČ:</speaker>
               <p>Mislim, da so razmišljanja zelo sprejemljiva, vendar se mi tukaj postavlja neko
                  drugo vprašanje. Tudi, če bi to razlago sprejeli, to ni rešeno in verjetno bi bil
                  res potreben pretres tega zakona. Če bi to držalo, kar je gospod Zagožen rekel,
                  potem bi verjetno moralo biti v razlagi - najbrž bi lahko šlo v to smer - da v
                  tistem primeru, ko je šlo za dedovanje kmetije, se v tistem delu, ki je ostal, ne
                  v tistem delu, ki je bil nacionaliziran in je pač dobil zdaj ta zapustnik, ne
                  glede na to ali je umrl ali ne, kakšno oporoko je naredil, to zadevo nazaj in gre
                  za kmetijsko zemljišče, se uporablja pri dedovanju zakon o dedovanju kmetijskih
                  zemljišč. Tudi če gre za zakonito dedovanje po zakonu o dedovanju kmetijskih
                  zemljišč, je nekoliko drugačno, kot tisto redno dedovanje po splošnem zakonu o
                  dedovanju, kar pomeni, da bi v tem primeru prišlo do zaščitene kmetije, vendar
                  tudi če je sprejeta razlaga, mislim, da do tega ne bo prišlo, ampak po sprejetju
                  razlage bi prišlo samo do tega, da bi bila dana možnost sodišču, vsaj tako
                  razumem, dopuščam pa, da sem narobe razumel, dana možnost sodišču, da ugotavlja,
                  kaj je zapustnik mislil, ko je napisal oporoko in ni imel izrecno v smislih tudi
                  te zemlje, ki mu je bila odvzeta, kar je verjetno v večini primerov. Ker če mu je
                  bila odvzeta, verjetno nanjo ni več mislil, ampak ne vem, kako naj sodišče sedaj
                  ugotavlja, tako kot pravimo, da težko ugotavljamo, kaj je zakonodajalec mislil, bo
                  najbrž tudi sodišče težko ugotavljalo, ali je zapustnik res mislil zapustiti
                  celoto tistemu, ki mu je to zapustil, ali bi drugače naredil, če bi imel celo
                  kmetijo. Tu bi v končni fazi prišli do istega, oziroma do sporov na sodišču in bi
                  jasno vsi drugi dediči izpodbijali stališče, da je zapustnik res tisto mislil, kar
                  je sodišče reklo, da je mislil. S tega vidika se mi zdi, da ne bi bistveno dosegli
                  kaj več, mislim pa, da tudi zakonodajalec težko predpiše, kaj je zapustnik mislil.
                  Ker tega ne more predpisati, potem gre na sistem zakonitega dedovanja, ki je lahko
                  najlažja varianta, najlažja rešitev, vendar mislim, da mi tu z zakonom, ali pa
                  tudi z obvezno razlago rečemo, da je zapustnik mislil tako in tako, in da če bi
                  bilo tako, bi mislil tako in tako. Ker to  težko rečemo, je pač izhod tak, da
                  rečemo, potem gre pa po zakonitem dedovanju. Lahko bi morda bil tukaj zakon slab,
                  ampak mislim, da se to z obvezno razlago težko da popraviti, da se v primeru
                  zaščitenih primerih mora pa uporabljati zakon o dedovanju kmetij, ne pa splošni
                  zakon o dedovanju. Tako bom s tega vidika predlog, da se obvezna razlaga ne
                  podpre, podprl.</p>
            </sp>
            <sp xml:id="SDZ1-Redna-33-1995-07-20.sp47">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Razpravo zaključujem in prehajamo na odločanje. Na
                  glasovanje dajem predlog: Predlog za sprejem obvezne razlage 81. in 82. člena
                  zakona o denacionalizaciji se zavrne. Bom počakal, da se nas v dvorani zbere več.
                  Še enkrat bom povedal. Imamo sklep, imamo predlog sklepa, ki se glasi tako:
                  Predlog za sprejem obvezne razlage 81. in 82. člena zakona o denacionalizaciji se
                  zavrne. To pomeni, da se ne sprejme.</p>
               <p>Ugotovimo sklepčnost!  Kolegice in kolegi, prosim vas, da se malo umirite, pa bom
                  še enkrat prebral. Glasujemo o sklepu: Predlog za sprejem obvezne razlage 81. in
                  82. člena zakona o denacionalizaciji se zavrne.</p>
               <p>Ugotovimo prisotnost! <stage>(50 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(22
                     poslancev.)</stage></p>
               <p>Ugotavljam, da je predlog sprejet.</p>
               <p>S tem zaključujem to točko dnevnega reda.</p>
               <p>Prehajam na <title>26. TOČKO DNEVNEGA REDA - PREDLOG ZAKONA O
                     TELEKOMUNIKACIJAH</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  besedo predstavnik Vlade? Gospod Perpar, izvolite. Rad bi pa vas obvestil, da smo
                  dobili tudi proceduralni sklep, da bo bomo drugo obravnavo obravnavali tako, da
                  bomo vrnili v prvo obravnavo. Izvolite.</p>
            </sp>
            <sp xml:id="SDZ1-Redna-33-1995-07-20.sp48">
               <speaker>STANKO PERPAR:</speaker>
               <p>Hvala lepa, gospod predsedujoči. Spoštovane gospe in gospodje poslanci! Najprej bi
                  vam želel povedati, da zakon, ki ga imate pred sabo o telekomunikacijah, skupaj z
                  amandmaji predstavlja osnovo za izdajo koncesij oziroma dovoljenj za bodoče
                  telekomunikacijske servise, katere po mojem globokem prepričanju Republika
                  Slovenija nujno potrebuje v bližnji prihodnosti oziroma smo pri nekaterih že
                  nekoliko v zamudi in zato prosim, ne vem, kako bi rekel, z naklonjenostjo
                  sprejmete ta zakon in pa amandmaje, ki so v zvezi z njim, ki so v bistvu v večini
                  primerov amandmaji, ki izboljšujejo tekst v tej meri, da je bolj transparenten, da
                  je jasnejši in obenem tudi bolj na liniji, bolj na črti s tem, kakor se stvari
                  razvijajo sedaj v Evropi in drugod po svetu. Najpomembnejše spremembe, ki smo jih
                  tukaj predvideli, so, da smo vpeljali v 18. člen tako imenovana dovoljenja namesto
                  koncesij za servise, ki jih ne bi</p>
               <p>želeli omejevati na število izvajalcev oziroma da bi bilo število izvajalcev
                  neomejeno v primeru, da je to tehnično mogoče. V tem zakonu smo tudi postavili
                  osnove za tehnično-tehnološko enotnost sistema, predvsem tam postavili osnove tudi
                  za kontrolirano navzkrižno financiranje dejavnosti, ki jih opravlja nek izvajalec
                  javnih TK storitev, ki pa poleg tega ima tudi tako imenovane tržne usmeritve,
                  precej natančno je obdelana elektromagnetna kompatibilnost in pa v 68. členu, na
                  tega je bilo največ amandmajev, predlagamo, da podjetje Telekom, javno podjetje
                  Telekom do leta 2000 obdrži monopol nad govorno telefonijo, ampak samo na tem
                  področju, torej na področju govorne telefonije, kar je nekako v skladu s prakso v
                  Evropski uniji, kjer štiri članice: Španija, Portugalska, Irska in Grčija imajo
                  odlok na ta monopol celo do leta 2003. Ne bi želel iti bolj v detajle. Zahvaljujem
                  se vam za vašo pozornost. Hvala lepa.</p>
            </sp>
            <sp xml:id="SDZ1-Redna-33-1995-07-20.sp49">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Perpar. Predlog zakona je obravnaval Odbor za infrastrukturo in
                  okolje kot matično delovno telo. Želi poročevalec besedo? <stage>(Ne.)</stage>
                  Želi besedo predstavnik sekretariata? <stage>(Ne.)</stage></p>
               <p>Prehajamo na obravnavo. Preden pa preidemo na obravnavo, imamo pa predlog
                  poslanske skupine Zeleni - ekološko socialna stranka. Predlaga na podlagi drugega
                  odstavka 188. člena Poslovnika Državnega zbora, da se o predlogu zakona o
                  telekomunikaciji, druga obravnava, opravi ponovno prva obravnava. Želi kdo kot
                  predstavnik poslanskih skupin o tem predlogu besedo? Želi kdo o tem predlogu
                  besedo? Gospod Rejc, izvolite.</p>
            </sp>
            <sp xml:id="SDZ1-Redna-33-1995-07-20.sp50">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Moram reči, seveda zdaj v imenu
                  poslanske skupine, ker predlog izhaja iz poslovnika, vendar je to tudi Komisija za
                  spremljanje lastninskega preoblikovanja obravnavala kot zainteresirano telo,
                  čeprav vemo, da smo že včasih za posamezna področja dobili matičnost; seveda pa
                  velja za področje lastninskega preoblikovanja. Menim, da je ta zadeva, ki je dana
                  kot predlog, v toliko za podpreti, ker bi morala gotovo oba zakona -
                  telekomunikacije in zakon o pošti, ker vemo, da je bil pri sprejemanju dnevnega
                  reda predlog predsednika komisije zavrnjen, da bi se tudi poštna dejavnost
                  obravnavala skupaj, sta pa oba zakona v tesni navezi in menim, da je to tisto, kar
                  bi kazalo, da se v bistvu oba zakona skupaj peljeta, ker izhajata oba iz istega
                  korena - iz PTT, ki sta se potem na osnovi sklepov Vlade razdelila na Telekom leta
                  1994 in na Pošto in menim, da je s te strani ta predlog za podpreti. Sem pa tudi
                  tisti, ki menim, da mora biti lastninsko preoblikovanje precizneje opredeljeno in
                  smo tudi kot komisija dali svoj predlog, za katerega pa ne vem, kakšen konec je
                  dosegel.</p>
            </sp>
            <sp xml:id="SDZ1-Redna-33-1995-07-20.sp51">
               <speaker>PODPREDSEDNIK VLADIMIR TOPLER:</speaker>
               <p>Hvala. Ali želi še kdo kot predstavnik poslanske skupine? V imenu poslanske
                  skupine Zelenih - ekološko socialne stranke se javljam sam.</p>
            </sp>
            <sp xml:id="SDZ1-Redna-33-1995-07-20.sp52">
               <speaker>VLADIMIR TOPLER:</speaker>
               <p>Kolegice in kolegi, naša poslanska skupina ta predlog predlaga zato, ker je bila v
                  drugi obravnavi zelo obširna razprava in tudi na Odboru za infrastrukturo smo že
                  predlagali, da bi sredi razprave ponovno odprli prvo obravnavo, pa to po
                  poslovniku ni bilo možno. Mislim, da je treba izreči vso zahvalo ministrstvu, ki
                  je to pripravljalo, ker je zelo prisluhnilo našim predlogom, vendar veliko število
                  amandmajev, ki so bili sprejeti skoraj k vsem členom, in tudi to, da spreminjamo
                  koncept zakona, mislim, da je prav, da se vrne zakon v prvo obravnavo, da se
                  sprejmejo stališča in tako omogoči bolj konsistenten zakon.</p>
            </sp>
            <sp xml:id="SDZ1-Redna-33-1995-07-20.sp53">
               <speaker>PODPREDSEDNIK VLADIMIR TOPLER:</speaker>
               <p>Ali želi še kdo kot predstavnik poslanske skupine besedo? <stage>(Ne.)</stage> Na
                  glasovanje dajem predlog sklepa, da se opravi ponovno prva obravnava. Gospod
                  Pregelj, proceduralno, izvolite. Kot predsednik odbora sem vas pozval prej, pa vas
                  ni bilo v dvorani. Zdaj imate pa besedo o tem predlogu sklepa. Izvolite.</p>
            </sp>
            <sp xml:id="SDZ1-Redna-33-1995-07-20.sp54">
               <speaker>ŽARKO PREGELJ:</speaker>
               <p>Spoštovani! Želim razpravljati v imenu poslanske skupine glede na predlagani
                  sklep, da se povrne nazaj prva obravnava glede predloga zakona o
                  telekomunikacijah. Menim, da kljub vsemu osnovni koncept zakona ni bistveno
                  spremenjen, da gre praktično za zgolj sporen segment celotnega zakona, to je
                  segment ugotovitve lastnine in samo lastninsko preoblikovanje. Vse ostalo je bolj
                  ali manj stvar postopka, ki se lahko opravi v okviru druge obravnave in je bila
                  tudi ponovna vrnitev v prvo obravnavo zgolj podvajanje že vseh opravil, ki smo jih
                  pri tem zakonu sprejeli. Zavedati se moramo, da se je včeraj odbor sestal, žal
                  zaradi manjkajočega člana ni mogel odločati in smo prišli do konsistentnih
                  predlogov, ki bi omogočili opravo drugega branja. Dobili smo usklajen predlog 68.
                  člena. To še ni dokončna rešitev, kajti tako Sekretariat za zakonodajne in pravne
                  zadeve kot tudi predlagatelj sam ugotavljata, da bo potrebno do tretje obravnave
                  izčistiti še nekaj razmerij. Gre predvsem za ugotovitev, kaj je javna lastnina
                  Telekoma. Zavedati se moramo, da sicer določena poročila že obstajajo. Člani
                  odbora smo se o tem seznanili, da pa vsekakor bo moral predlagatelj, to je Vlada,
                  pojasniti predvsem določene odnose v zvezi z mobitelom in podobno, medtem ko smo
                  ta vlaganja, ki so jih v preteklosti opravila posamezna podjetja, lokalne
                  skupnosti in drugi investitorji, nekako rešili tako, da se v tem zakonu zgolj
                  opredelijo kot sestavni del sedaj priznane državne lastnine v Telecomu, ki jo je
                  pač država pridobila na podlagi zakona o javnih gospodarskih službah in da se
                  detajlnejša razmerja med to lastnino opravijo, oziroma razdelajo v posebnem
                  zakonu. Tako da s tem, predsedujoči, bi ta zakon bil urejen in je zgolj vračanje v
                  prvo obravnavo v resnici medvedja usluga celotnemu zboru, kajti celoten postopek
                  se lahko potem ponovi. Mi se zavedamo, da gre za veliko število amandmajev, da so
                  ti amandmaji večinoma ali redakcijski, ali  amandmaji, ki zgolj urejajo določene
                  pojme in ne pomenijo bistvenega vpliva na vsebino zakona. Če dovolite, bi samo še
                  pojasnil, da smo se tako člani Slovenske ljudske stranke kot tudi drugi člani
                  odbora za infrastrukturo veliko ukvarjali tudi z razmerami glede obravnave
                  posameznih pojmov. Glavni spor je bil pri ceni priključka na določeno omrežje. V
                  mislih je bilo vedno telefonsko. Tudi za to smo našli neko rešitev, tako da osebno
                  menim, da ni potrebna prva obravnava v smislu ponovne preveritve temeljnih
                  stališč. Je pa nekaj konkretnih rešitev vsekakor še spornih, toda ravno za
                  konkretne rešitve v posameznih določilih zakona je pa najbolj primerna amandmajska
                  faza, to je druga obravnava. Osebno menim, da se lahko opravi druga obravnava,
                  koristno pa bi bilo, če bi se do nekaj naknadno vloženih amandmajev dodatno
                  opredelilo še matično delovno telo. Hvala lepa.</p>
            </sp>
            <sp xml:id="SDZ1-Redna-33-1995-07-20.sp55">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. To je bilo mnenje poslanske skupine Slovenske ljudske stranke. Želi še
                  kdo besedo kot predstavnik poslanskih skupin? Gospod Potrč, prosim, predstavnik
                  Združene liste Socialnih demokratov.</p>
            </sp>
            <sp xml:id="SDZ1-Redna-33-1995-07-20.sp56">
               <speaker>MIRAN POTRČ:</speaker>
               <p>Hvala. Podpiramo predlog, da se zakon vrne v prvo obravnavo. Gotovo gre za
                  pomembno problematiko, za katero bi bilo zelo koristno, da bi jo čimprej sprejeli,
                  ampak dosedanje razprave so pokazale, da ostaja nejasno nekaj temeljnih vprašanj,
                  ki naj jih ureja zakon.</p>
               <p>Prvič, ostaja nejasno vprašanje sploh, kaj je javna služba na področju
                  telekomunikacij. V tem delu so določbe zakona take, da se ne da razbrati, kaj to
                  je, kaj to ni, ker se celo koncesija podeljuje v primerih, kjer ne gre za javno
                  službo itd.</p>
               <p>Drugo, ni jasno lastninjenje, posebej ne, če vemo, da bo lastninjenje zaposlenih v
                  Telekomu povezano s Pošto in je to razlog, da je treba najbrž zakon o Pošti in
                  Telekomu obravnavati na nek način skupaj, ker drugače teh rešitev skupaj tudi ne
                  bomo mogli urediti. Poleg tega naj samo opomnim, da smo, recimo, tudi včeraj pri
                  materialno mnogo manj pomembnem podjetju govorili o problemu, ali je družbeni
                  kapital ustrezno ugotovljen ali ne in zahtevali revizije. Pri Telekomu in pri
                  Pošti tega ni, pa najbrž gre za bistveno večji družbeni kapital, kot je bilo v
                  primeru Uradnega lista, kjer so bile zahteve, da mora biti najprej opravljena
                  revizija, drugače lastninjenje sploh ni mogoče.</p>
               <p>Veliko je amandmajev, ampak ni samo to problem, ker pogosto imamo tudi k drugim
                  zakonom veliko amandmajev, ki jih, na žalost, vlagajo prav predlagatelji, ki so
                  slabo pripravili tekst, ampak osnovni problem je, da amandmaji teh temeljnih
                  vprašanj sploh ne rešujejo in mi bomo lahko tudi vse amandmaje sprejeli, ali
                  zavrnili, koncept zakona bo še vedno ostal nejasen. Zato se mi zdi, da je prav, da
                  se vrne stvar v prvo obravnavo. Hvala.</p>
            </sp>
            <sp xml:id="SDZ1-Redna-33-1995-07-20.sp57">
               <speaker>PODPREDSEDNIK VLADIMIR TOPLER:</speaker>
               <p>Hvala. Ali želi še kdo besedo kot predstavnik poslanskih skupin?
                     <stage>(Ne.)</stage> Prehajamo na odločanje. Proceduralno imate, gospod
                  Mozetič. Se opravičujem, gospod Mozetič. Zdaj imamo že en proceduralni predlog in
                  vam ne morem dati besede.</p>
            </sp>
            <sp xml:id="SDZ1-Redna-33-1995-07-20.sp58">
               <speaker>MIROSLAV MOZETIČ:</speaker>
               <p>Poslanska skupina, ki ne obstaja, je vložila ta predlog - to me zanima, ker jaz te
                  stranke ne poznam.</p>
            </sp>
            <sp xml:id="SDZ1-Redna-33-1995-07-20.sp59">
               <speaker>PODPREDSEDNIK VLADIMIR TOPLER:</speaker>
               <p>Gospod Mozetič, žal vam na to vprašanje ne bom odgovoril. Jaz vam lahko enako
                  rečem, da zame ne obstoja skupina Slovenskih krščanskih demokratov, tako kot vi
                  govorite za poslansko skupino Zelenih. Izvolite.</p>
            </sp>
            <sp xml:id="SDZ1-Redna-33-1995-07-20.sp60">
               <speaker>MIROSLAV MOZETIČ:</speaker>
               <p>Poslanska skupina SKD obstoja, Zelene - ekološko socialne stranke pa ne
                  poznam.</p>
            </sp>
            <sp xml:id="SDZ1-Redna-33-1995-07-20.sp61">
               <speaker>PODPREDSEDNIK VLADIMIR TOPLER:</speaker>
               <p>Vas bomo spoznali. Ali želi še kdo kot predstavnik poslanske skupine besedo? Ne
                  morete, gospod Jug. Najprej moramo o tem proceduralnem sklepu, nato bomo pa o
                  drugih sklepih. Ali želi še kdo kot predstavnik skupin besedo?
                     <stage>(Ne.)</stage></p>
               <p>Na glasovanje dajem predlog sklepa, da se opravi ponovno prva obravnava. Ugotovimo
                  sklepčnost! <stage>(43 prisotnih.)</stage> Ponovno bomo ugotovili prisotnost.
                  Prosim, da ugotovimo ponovno prisotnost v dvorani. Prosim vse, ki ste v dvorani,
                  da potrdite svojo prisotnost. Ugotavljam, da je navzočih 44 poslank in poslancev.
                  Čeprav je obstrukcija v dvorani, nas je več, posamezniki ne želijo glasovati. Bomo
                  še enkrat, zadnjič ugotavljali prisotnost. Glasujemo o proceduralnem sklepu.
                  Takoj, ko ga izglasujemo, dobite besedo, gospod Pucko vi in gospod Jug. Prosim, da
                  ponovno ugotovimo prisotnost v dvorani. Še vedno ugotavljamo prisotnost. 44
                  poslank in poslancev. Zbor ni sklepčen, odrejam odmor do 12. ure. Prosim, da
                  ostanete v dvorani. Sejo nadaljujemo ob 12. uri.</p>
            </sp>
            <stage type="time">(Seja je bila prekinjena ob 11.46 uri in se je nadaljevala ob 12.03
               uri.)</stage>
            <sp xml:id="SDZ1-Redna-33-1995-07-20.sp62">
               <speaker>PODPREDSEDNIK VLADIMIR TOPLER:</speaker>
               <p>Še vedno ugotavljamo prisotnost v dvorani, prosim. <stage>(45 prisotnih.)</stage>
                  Prosim, da ponovno ugotovimo prisotnost v dvorani. Ugotavljamo prisotnost, prosim.
                  Še vedno ugotavljamo prisotnost.</p>
               <p>45 prisotnih, nas pa je v dvorani dosti več. Prosim, da ugotovimo prisotnost. Ker
                  je obstrukcija, glede tega, ker je vložila to poslanska skupina, ki naj ne bi
                  obstajala, bi vam rad prebral 338. člen, v katerem piše: Poslanske skupine, ki so
                  bile ustanovljene v skladu s Poslovnikom Državnega zbora, do dneva objave sprememb
                  in dopolnitev poslovnika lahko nadaljuje s svojim delom do konca mandata tega
                  sklica Državnega zbora. Ni razprave. Po proceduralnem sklepu. Kolegice in kolegi,
                  sedaj ugotavljamo samo prisotnost, da začnemo sejo. Ne bom dal takoj na
                  glasovanje. In zadnjič dajem na glasovanje prisotnost. Ugotovimo prisotnost v
                  dvorani. Ugotavljam, da je navzočih 43 poslank in poslancev. Ne morem vam dati
                  besede, zbor je nesklepčen. Ne bom dal poimensko klicanje poslank in poslancev.
                  Ker tega nismo delali doslej, tega ne bom storil niti zdaj. Počakal bom 5 minut in
                  čez 5 minut bomo ponovno ugotavljali prisotnost.</p>
            </sp>
            <stage type="time">(Seja je bila prekinjena ob 12.07 uri in se je nadaljevala ob 12.10
               uri.)</stage>
            <sp xml:id="SDZ1-Redna-33-1995-07-20.sp63">
               <speaker>PODPREDSEDNIK VLADIMIR TOPLER:</speaker>
               <p>Še vedno ugotavljamo prisotnost. Ugotavljamo prisotnost v dvorani, kolegice in
                  kolegi! <stage>(53 poslank in poslancev!)</stage>.</p>
               <p>Na glasovanje dajem predlog sklepa, da se o predlogu zakona o telekomunikacijah
                  ponovno opravi prva obravnava. Ugotovimo sklepčnost! <stage>(53
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(24
                     poslancev.)</stage></p>
               <p>Ugotavljam, da je predlog sprejet.</p>
               <p>Proceduralno ima gospa Skukova, prosim.</p>
            </sp>
            <sp xml:id="SDZ1-Redna-33-1995-07-20.sp64">
               <speaker>NADA SKUK:</speaker>
               <p>Prosila bi, da kljub temu, da je že sklep mimo, sekretariat odgovori na vprašanje,
                  ali lahko glasujemo o sklepu, ki ga je vložila poslanska skupina, ki formalno ne
                  obstaja? Ker poslanska skupina Zeleni-ekološko socialna stranka skozi LDS ni bila
                  nikoli ustanovljena in glede na to tudi po 338. členu prehodnih določb poslovnika
                  ne obstaja. Tako, da formalno tak sklep ne more biti veljaven.</p>
            </sp>
            <sp xml:id="SDZ1-Redna-33-1995-07-20.sp65">
               <speaker>PODPREDSEDNIK VLADIMIR TOPLER:</speaker>
               <p>Gospa Skukova, to ni tema današnje razprave. Predlagal sem vam že, da lahko kot
                  predstavniki poslanske skupine takoj pošljete pisno zahtevo predsedniku Državnega
                  zbora, da skliče parlament in da ugotovi, da poslanske skupine Zelenih - ekološko
                  socialne skupine v parlamentu ni. Skozi LDS, da je ni v parlamentu. Če imate to
                  zahtevo, prosim, jaz je nisem dobil na mizo, če je bila, bomo seveda prekinili
                  sejo in sklicali kolegij. Ne moremo pa razpravljati o tem predlogu. Ponovno
                  sprašujem, želi kdo besedo o telekomunikacijah? Ali imate proceduralno? Ne o
                  telekomunikacijah, kot predstavnik poslanske skupine. Ja. k prvi obravnavi.
                  Izvolite gospod Kreft.</p>
            </sp>
            <sp xml:id="SDZ1-Redna-33-1995-07-20.sp66">
               <speaker>DR. LEV KREFT:</speaker>
               <p>Hvala lepa. Želel bi predlagati namreč predlog sklepa v prvi obravnavi. Predlagam,
                  ker menim, da je do te situacije prišlo preprosto zaradi tega, ker je že v
                  pregledu 20 strani amandmajev, od katerih, mislim, razen zapleta okoli
                  lastninjenja, ki ga je treba verjetno s posebnim sklepom opremiti, da bo
                  razrešeno, so ostali pravzaprav strokovne narave, kar kaže da je zakon pač bil
                  izjemno slabo pripravljen. In mislim, da bi kazalo za to sprejeti predlog sklepa,
                  da zakon pripravi za drugo obravnavo predlagatelj tako, da v besedo predloga
                  vključi amandmaje, ki jih je podprl Odbor za infrastrukturo in okolje, oziroma jih
                  je vložil sam. Odbor se bo pa opredelil tudi do amandmajev, vloženih po 21.6., to
                  je datum pregleda in do 20.7.1995 ob 12. uri. In to predlagam, da se o tem
                  glasuje.</p>
            </sp>
            <sp xml:id="SDZ1-Redna-33-1995-07-20.sp67">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Pregelj. Proceduralni sklep ima gospod
                  Kociper. Izvolite. Gospod Kreft ni predlagal proceduralnega sklepa, je predlagal
                  stališče in bomo seveda o njem glasovali na koncu prve obravnave. Gospod Pregelj
                  ima besedo.</p>
            </sp>
            <sp xml:id="SDZ1-Redna-33-1995-07-20.sp68">
               <speaker>ŽARKO PREGELJ:</speaker>
               <p>Spoštovani! Zaplet, ki je nastal, je v resnici dokaj neugoden. Odbor za
                  infrastrukturo je ta zakon obravnaval že pred časom, obravnaval ga je na več
                  sejah. Res, da so bile posledice teh obravnav amandmaji oziroma, da so posledice
                  amandmaji, ki so nastajali in so podpisani z odborovim naslovom. Večina teh
                  amandmajev je bila res strokovne narave, toda bistvo problema je čisto nekje
                  drugje. Verjetno niste vsi seznanjeni s podatki, ki v bistvu podajajo določeno
                  sliko o dogodku, ki ima zelo konkretno ozadje. Poglejte, pred časom je Vlada
                  pripravila sklep, s katerim je razmejila med družbeno in državno lastnino, ki je
                  po zakonu, ki smo ga pred slabim letom sprejeli, postala last Telekoma. Zadeva se
                  je začela nekako takole. 30. junija 1994 je Vlada na 92. seji sprejela sklep o
                  obsegu lastnine Republike Slovenije v družbenem podjetju PTT podjetje Slovenije.
                  Takrat je bilo ugotovljeno, da je 78,4% vrednosti družbenega kapitala PTT podjetja
                  lastnina Republike Slovenije. Torej postane po zakonu o javnih gospodarskih
                  službah to državna lastnina Republike Slovenije in ta državna lastnina se jasno ne
                  lastnini, kajti v to lastnino naj bi bile vštete predvsem vse tiste zadeve, ki se
                  nanašajo na javne komunikacije, to so pa razne žice, vzdrževalne poti, objekti,
                  tudi nekatera vozila in podobno. Na podlagi zakona o gospodarskih javnih službah
                  je Vlada takrat ugotovila, da je možno lastniniti po zakonu o lastninskem
                  preoblikovanju podjetij 21,6% družbenega kapitala PTT podjetja Slovenije in to je
                  tisti del, ki naj se lastnini. V samem zakonu o Telekomu, ki je naslednik bivšega
                  podjetja PTT je jasno, da je to lastninjenje možno. Žal ni bilo jasno dovolj
                  natančno, da je to možno tudi s strani delavcev Pošte. Kot veste, sta nastali dve
                  podjetji, ena Telekom, drugo Pošta in amandmaji, ki so to uredili, dokončno tudi
                  ta problem rešujejo, tako da imajo pravico do teh 21,6% lastniniti po zakonu o
                  lastninskem preoblikovanju vsi delavci, nekdanji delavci PTT-ja, torej sedanji
                  delavci Pošte in sedanji delavci Telekoma. Nato pa gredo zadeve nekoliko naprej.
                  Vlada je natančno tudi izdelala bilanco, in sicer so pripravili otvoritveno
                  bilanco s 1.1.1995, kjer je prišlo do določenih sprememb deležev, zato niti ni
                  bistvena zadeva, kajti ne spremeni bistveno osnovnega kapitala, nekdanjega PTT-ja.
                  Bolj zanimiv je nek drug podatek, in sicer podatek, ki ugotavlja določene
                  knjigovodske zanimivosti. Tako je bilo ugotovljeno, da je po bilanci stanja na dan
                  31. decembra znašala vrednost družbenega kapitala, ki je postala last Republike
                  Slovenije, približno nekaj manj kot 30 milijard tolarjev. To je predstavljalo 78%
                  družbenega kapitala, ki je postalo državna lastnina. Večji del zakona se ukvarja
                   s to vrednostjo. Toda na dan 31. decembra 1992 je imelo PTT podjetje tudi
                  dolgoročne finančne naložbe, ki jih je vknjižilo v sredstva, v Poštno banko
                  Slovenije, Mobitel in Impulz. Ti vložki PTT podjetja pa so bistveno večji. Tukaj
                  se govori že o stotinah milijard, 200, 150 in tako naprej, vse skupaj pa je vredno
                  preko 350 milijard tolarjev. Če prav razumem, je bil ta manever, ki je bil danes
                  narejen na videz zaradi obilice amandmajev, na videz zaradi nekonzistentnosti in
                  podobnega, v resnici narejen zato, ker se očitno vladne stranke niso dovolj zgodaj
                  dogovorile, kako bodo upravljale s tem ogromnim premoženjem. 350 milijard, če prav
                  razumem te podatke, je ogromen denar. Očitno je, da to ne more iti kar tako skozi
                  s tako navadnim zakonom, dokler ne dajo temu zakonu odločujočega žegna vsi
                  pomembni dejavniki, to pa so jasno partnerji v vladajoči koaliciji. Zaradi tega se
                  je sedaj obravnava tega zakona očitno prenesla na jesen, kar pomeni, da pred novim
                  letom ne bo ugledal luči, dnevne luči v Uradnem listu, kar pomeni, da se bodo
                  določeni procesi v okviru Telekoma zelo lahko zavlekli. Zavedati se moramo, da so
                  za vsemi temi dogajanji dogajanja, ki so tudi izven naše države. Že pred časom sem
                  to uvodoma povedal, so se zelo zanimali za razvoj telekomunikacij določeni veliki
                  svetovni sistemi ali ameriškega ali evropskega izvora. Vsi vemo, da kljub temu, da
                  je naš Telekom sorazmerno majhna zadeva, ima na področju sistema sodobnih
                  telekomunikacij lahko zelo pomembno vlogo, kajti smo le na točki, ki odpira
                  določena vrata v kraljestvo vzhodnih dobičkov, če gledamo s strani zahoda in jasno
                  je, da smo mi običajno vedno preizkusni kamen in preizkusna točka za posamezne
                  sisteme in je zelo pomembno, kako se bodo naprej lastninile družbe, ki so zaenkrat
                  v 100% državni lastni. Res da bo te razmere urejal šele poseben zakon o
                  privatizaciji državne lastnine, toda že v tem zakonu je bilo potrebno doreči
                  določena razmerja. Še enkrat poudarjam, razmerja, ki so se nanašala na tistih 30
                  milijard osnovnih sredstev, to je predvsem infrastruktura, infrastrukturni
                  objekti, linije, kabli, antene, telefoni in tako naprej, telefonske, telegrafske
                  centrale, to smo na odboru bolj ali manj razjasnili vsaj v tistem grobem, načelnem
                  pogledu, Nikakor se pa ni razjasnila usoda vlaganj bivšega PTT podjetja, kajti to
                  je očitno zgodba zase in očitno je v vladajoči koaliciji bilo to dejstvo prezrto s
                  strani določenih partnerjev, ki so se odločili, da si pridobijo določen čas. To ni
                  nič narobe, če gledamo s strani vladnih koalicijskih strank, narobe je, če ne
                  vemo, kakšne bodo te posledice za samo državo, za stanje teh tako pomembnih
                  infrastrukturnih podjetij kot so Mobitel, kot je Telekom, kot je tudi po svoje
                  Poštna banka Slovenije, ki je očitno zgodba zase. Vidite, moti me, da se tako
                  zlahka nekdo igra skrivalnice, da pa ne pojasni osnovnih vzvodov in razlogov za
                  tako početje, in po podatkih, ki sem jih imel do zdaj na voljo, bo vsako nadaljnje
                  zavlačevanje zakonske ureditve razmerij v Telekomu oziroma v telekomunikacijah na
                  splošno privedlo do večje materialne škode, finančne škode in utegne na koncu
                  pahniti celoten sistem zaradi izgub v roke tujcem, tistim, ki bodo ponudili dovolj
                  visoko kupnino. Da bo tukaj prišlo do določene prodaje, je zdaj že skoraj povsem
                  jasno in je očitno samo še stvar časa, stvar, v kakšnem stanju se lastnina kupi in
                  za kakšno ceno. Običajno, po sedaj veljavnih principih je jasno, da je vsak tuj
                  kupec zainteresiran, da je ta cena najnižja.</p>
               <p>Če dovolite, mogoče je nekoliko prepozno, po naši odločitvi, da vrnemo zakon v
                  prvo obravnavo. Zakon bo, upam, zaradi tega imel v drugi obravnavi manj
                  amandmajev, toda če verjamem opozorilom strokovnjakov, bo finančna škoda občutna.
                  Upam, da bi lahko predstavnik Vlade, po možnosti minister, moral dati določene
                  odgovore in bi bilo prav, da bi se ga tudi slišalo. Pri nas smo se o tistem
                  odločali. Namreč odločitev, ki je sicer sporna, o vračilu zakona v prvo obravnavo,
                  v resnici ni čisto postopkovno vprašanje, ki se ga opravlja brez širše razprave.
                  Mogoče je bilo tudi narobe razumljeno. Vsekakor smo s tem, kar smo danes naredili,
                  naredili dejanje, ki ima lahko občutne posledice in ki lahko pripelje do neljube
                  situacije za izredno pomemben in sodoben ter propulziven del gospodarstva in
                  mislim, da bo potrebno to, kar smo naredili, še krepko premisliti in mogoče le
                  najti določene hitrejše rešitve. Hvala lepa.</p>
            </sp>
            <sp xml:id="SDZ1-Redna-33-1995-07-20.sp69">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pregelj. Želi še kdo besedo? Gospod Rejc, izvolite.</p>
            </sp>
            <sp xml:id="SDZ1-Redna-33-1995-07-20.sp70">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Menim, da bi ne bilo in ne kaže
                  preveč dramatizirati, ampak, da je treba stvari vzeti v roke in jih seveda rešiti.
                  Samo zaporedje reševanja tega problema, se pravi PTT-ja, je nekje nakazano in tudi
                  smo slišali iz ust gospoda predsednika matičnega odbora, vendar menim, da je že tu
                  bila napaka, ko zadnjič nismo imeli razumevanja, da bi tudi pošto dali gor in da
                  bi v bistvu oba skupaj peljali skozi. Menim, da je to, oba izvirata iz PTT-ja, ki
                  se je potem seveda na osnovi vladnega dekreta, seveda razdelilo na dvoje
                  dejavnosti. Vendar, ker sem dolžan lastninsko preoblikovanje ščititi oziroma
                  kontrolirati, smo dolžni že izhajajoč iz področja komisije, ki ga pokrivamo, menim
                  da in tudi smo že dali ustrezni amandma, ki seveda predvideva, da se ta zadeva
                  posebej reši. Seveda, meni se postavlja osnovno vprašanje. Ko smo v prvi obravnavi
                  govorili, prejšnji prvi obravnavi, govorili, da se pač zadeva reši v posebnem
                  zakonu ali pa, da se posebej obdela, ni bila posebej obdelana. Seveda, Vlada je
                  pač iz razlogov, ki jih imela, razdelila PTT na dvoje, se pravi Telekom in pa
                  Pošto. Mislim, da je Pošta v lasti države. Recimo pa, da se meni postavlja
                  vprašanje, čemu to, ker vem, da se, recimo, pošte v zapadni Evropi, v Nemčiji
                  dajejo v privatno last oziroma na koncesijo, ali kakorkoli že to rešujejo in tudi,
                  da ima ta pošta, prvič še premnoge lokacije, izjemno dobre in seveda tudi
                  dejavnosti, ki so vzporedne, mislim bančno poslovanje in še druga poslovanja, ki
                  so seveda del, ki najbrž ne bi smel biti negativen. Istočasno je Vlada tudi
                  dolžna, da v bistvu s politiko tarife določi oziroma rešuje ta problem, vendar
                  meni se bolj postavlja osnovna dilema. Vem tudi, da je nekako program lastninskega
                  preoblikovanja Telekoma pripravljen. Vem tudi in tudi tu so sklepi, ki jasno
                  govorijo, da bo lastninjenje v Telekomu in seveda, da bodo vsi tisti, ki so bili
                  prej, tako govori dokument, ki so bili prej delavci Pošte Slovenije, da potem bodo
                  lahko lastninili v Telekomu, kar seveda pomeni, da v pošti to ne bo mogoče, ampak
                  v Telekomu pa. To je ena stran. Vem tudi, da je program v glavnem nekako bil
                  narejen, oddan, da se pripravlja otvoritvena bilanca, ki še ni končana, da se še
                  cenitve opravljajo, vemo pa tudi, da je tu zadaj 11.000 vseh zaposlenih v obeh, v
                  prejšnjem sistemu, kot se temu reče in kot smo bili navajeni in da seveda vsi ti
                  gotovo in upravičeno čakajo na to, da se lastninski certifikati lahko uveljavljajo
                  in seveda, da se po postopku zakona o lastninskem preoblikovanju tudi lastninjenje
                  izvrši. Moja dilema je samo ta, da menim, da je treba seveda to zadevo posebej
                  rešiti in tu smo tudi, amandma je komisija dala in menim, da je prav, da ga tudi v
                  bistvu da med stališča in sklepe, če že drugače ne bo. Pa seveda, da ne bi kazalo,
                  jaz tako pravim, dramatizirati. Menim, da je tudi prav, da oba zakona potujeta
                  skupaj. Žal se je tako zgodilo, da bosta Pošta in Telekom šla svojo pot, menim pa,
                  da bi lahko to pot pospešili. In če že je kakšna velika nevarnost, jaz je sicer ne
                  vidim, ker če se sedaj to obvladuje s strani države, ker je večinski delež države,
                  če je tu 75% oziroma skoraj 25% tistega kapitala, ki naj se lastnini, potem menim,
                  da je tu, tudi tisti del bo prišel v državno last in da že tako večinski delež,
                  tako da posebne skrbi ne bi imel. Če pa Vlada ima kakšne druge skrite in temne
                  namene, potem pa naj pove. Hvala.</p>
            </sp>
            <sp xml:id="SDZ1-Redna-33-1995-07-20.sp71">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospod Rejc. Želi še kdo besedo? <stage>(Ne.)</stage> Zaključujem
                  splošno razpravo in predlagam Odboru za infrastrukturo, da skliče sejo v odmoru ob
                  13. uri. Da skliče sejo in pripravi sejo, da bomo lahko nadaljevali s sejo. Imate
                  predlog, proceduralni? Izvolite.</p>
            </sp>
            <sp xml:id="SDZ1-Redna-33-1995-07-20.sp72">
               <speaker>DANICA SIMŠIČ:</speaker>
               <p>Gospod predsedujoči. Glede na to, da ste predlagali, naj se Odbor za
                  infrastrukturo sestane, prosim, da mi dovolite, glede na to, da ta zakon seveda
                  obravnava tudi radiodifuzne telekomunikacijske storitve, ki zagotavlja sprejem
                  nacionalnih RTV programov, to pa je tudi programov, namenjenih manjšinam in pa
                  tujini, da ta odbor spregovori tudi o tem, kar je danes mogoče brati v sredstvih
                  javnega obveščanja, da so bili izklopljeni nekateri oddajniki in da seveda
                  določene zainteresirane skupine o tem niso bile niti obveščene niti ni jasno, kako
                  je do takih odločitev prišlo, da bi ta odbor dobil tudi celovito informacijo o tej
                  odločitvi, kako, na kakšen način je bila sprejeta in da s tem seveda seznani tudi
                  druge poslance Državnega zbora, kajti nenazadnje smo tudi mi sprejemali tako zakon
                  o javnih glasilih, kot tudi zakon o radiu in televiziji Slovenije kot javnemu
                  zavodu. In prosim gospoda predsednika tega odbora, da dejansko to temo obravnava
                  in z razlogi za tako odločitev, kot je tukaj v časopisu napisano, generalne
                  direkcije RTV Slovenija, seznani tudi ta zbor. Hvala lepa.</p>
            </sp>
            <sp xml:id="SDZ1-Redna-33-1995-07-20.sp73">
               <speaker>PODPREDSEDNIK VLADIMIR TOPLER:</speaker>
               <p>To je namenjeno predsedniku odbora. Prosim, gospod Ivo Hvalica.</p>
            </sp>
            <sp xml:id="SDZ1-Redna-33-1995-07-20.sp74">
               <speaker>IVO HVALICA:</speaker>
               <p>Hvala lepa. Spoštovani! Na to, kar je opozorila gospa Danica Simšič, se je že
                  odzval naš Odbor za mednarodne odnose danes zjutraj, ker nismo uspeli zadeve
                  zaključiti, smo pripravili izjavo, ki jo bomo ob 17. uri eventualno dopolnili in
                  potem dali za javnost. Hvala.</p>
            </sp>
            <sp xml:id="SDZ1-Redna-33-1995-07-20.sp75">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Ivo Hvalica. S tem zaključujem oziroma prekinjam to točko
                  dnevnega reda. Proceduralno gospod Pregelj, oziroma obvestilo o sestanku
                  odbora.</p>
            </sp>
            <sp xml:id="SDZ1-Redna-33-1995-07-20.sp76">
               <speaker>ŽARKO PREGELJ:</speaker>
               <p>Spoštovani! Če se matično telo mora sestati med sejo, mora odločati zbor, ne
                  predsedujoči in dajte, prosim, to na glasovanje. To je prva zadeva. Vsekakor pa to
                  ne more ob 13. uri. Stališča so zdaj čisto nov akt in jih mora strokovna služba
                  pripraviti in je treba pripraviti vsaj sklepe, da se lahko odloča, ob 13. uri pa,
                  kot vemo, je odmor za kosilo. Predlagam, da je ta seja jutri zjutraj ob 9. uri. Je
                  dovolj zgodaj in tudi glede na to, da je služba odbora zreducirana, ker je ena
                  svetovalka na bolniški, mislim, da to lahko naredi normalno šele do jutri zjutraj,
                  zato je to prvi termin, ko se lahko matični odbor sestane in tudi strokovno
                  odloča.</p>
            </sp>
            <sp xml:id="SDZ1-Redna-33-1995-07-20.sp77">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Pregelj. Naprej sem jaz predlagal, da se odbor sestane, vi pa
                  želite, da o tem odloča Državni zbor. Stališča za prvo obravnavo pripravi matično
                  delovno telo.</p>
               <p>Na glasovanje dajem sklep, da se sestane matični delovni odbor, delovno telo, to
                  je Odbor za infrastrukturo in pripravi stališča, ki jih bomo sprejeli ob predlogu
                  zakona o telekomunikacijah v prvi obravnavi. Takšen sklep dajem na glasovanje,
                  čeprav smo mi po poslovniku s tem, ko smo vrnili zakona v prvo obravnavo, delovno
                  telo k temu že zavezali, samo gospod Pregelj tem, kot predsedujoči nasprotuje.
                  Ugotovimo sklepčnost! <stage>(40 prisotnih.)</stage> Gospod Pregelj, še vedno
                  vztrajate pri zahtevi, da o tem odloča Državni zbor? Prosim, gospod Pregelj.</p>
            </sp>
            <sp xml:id="SDZ1-Redna-33-1995-07-20.sp78">
               <speaker>ŽARKO PREGELJ:</speaker>
               <p>Spoštovani! Jasno sem povedal, da tehnično je to možno opraviti jutri zjutraj. Vi
                  ste predlagali ob 13. uri, zato sem rekel, da naj o tem odloča zbor. Mi ne moremo
                  na vrat na nos imeti seje in potem na seji čarati, kajti vsaka seja mora biti
                  strokovno pripravljena, tudi taka, v kateri se oblikujejo stališča in sklepi za
                  prvo obravnavo. Zato mislim, da poznam dobro delo svojega odbora in vem, da to
                  lahko opravimo šele jutri zjutraj. Takrat bo tako strokovno pripravljeno, da se bo
                  lahko v eni uri odločalo, kajti več kot toliko časa se pa tudi ne da med sejami
                  Državnega zbora vzeti za tako zadevo. To je predlog. Poleg tega tudi to, kar je
                  povedala gospa Simšičeva, to najnovejšo problematiko, če želimo to obravnavati,
                  ravno tako potrebujemo določena gradiva in jih je treba pripraviti itn. Torej to
                  danes ob 13. uri ni možno. Možno je pa jutri zjutraj ob 9. uri. Če se s tem
                  strinjate, potem je s tem zadeva lahko rešena. Hvala.</p>
            </sp>
            <sp xml:id="SDZ1-Redna-33-1995-07-20.sp79">
               <speaker>PODPREDSEDNIK VLADIMIR TOPLER:</speaker>
               <p>S tem prekinjam to točko dnevnega reda.</p>
               <p>Prehajam na <title>29. TOČKO DNEVNEGA REDA - PREDLOG POSLANKE GOSPE BREDE PEČAN ZA
                     SPREJEM OBVEZNE RAZLAGE 19. ČLENA ZAKONA O LOKALNI SAMOUPRAVI</title>.</p>
               <p>Predlog za sprejem obvezne razlage je zboru predložila poslanka gospa Breda Pečan.
                  Želite besedo? Prosim, gospa Pečanova.</p>
            </sp>
            <sp xml:id="SDZ1-Redna-33-1995-07-20.sp80">
               <speaker>BREDA PEČAN:</speaker>
               <p>Hvala lepa, gospod podpredsednik, kolegice in kolegi. Obvezno razlago sem
                  predlagala Državnemu zboru v sprejem zato, ker se je v javnosti, zlasti pa v novo
                  ustanovljenih občinah pojavilo več strokovnih mnenj v zvezi s tem, ali je krajevna
                  skupnost lahko pravna oseba ali ne. Glede na to, kaj je zapisano v 19. členu
                  zakona o lokalni samoupravi, sem domnevala, da je situacija taka, ker se
                  pojavljajo v zvezi s tem 19. členom različna mnenja, da bi bilo smiselno in tudi
                  zaradi dela v občinah zelo utemeljeno, če bi Državni zbor kot zakonodajno telo, ki
                  je edino poklicano za to, da daje izvirna tolmačenja k zakonu, ki jih je sam
                  sprejel, da pove, kaj je bilo pravzaprav mišljeno pri dikciji, da občina določi
                  pravni status krajevne skupnosti. V zvezi s tem sem tudi predložila Državnemu
                  zboru, smiselno samo povzemam, da je pač stvar občinskega sveta, ali bo krajevni
                  skupnosti, in v kakšnem obsegu bo podelil status pravne osebe. Se pravi, da je
                  izbira na strani občine in seveda občinskega sveta kot njenega, če rečem v
                  prenesenem pomenu, zakonodajnega telesa in to naj bi Državni zbor tudi z obvezno
                  razlago povedal. Toliko za uvod, prepuščam pa seveda kolegicam in kolegom, da
                  povedo še svoje. Hvala.</p>
            </sp>
            <sp xml:id="SDZ1-Redna-33-1995-07-20.sp81">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospe predlagateljici. Predlog je obravnavala Komisija za lokalno
                  samoupravo kot matično delovno telo. Želi besedo poročevalec? Gospod Sušek,
                  prosim.</p>
            </sp>
            <sp xml:id="SDZ1-Redna-33-1995-07-20.sp82">
               <speaker>MAKS SUŠEK:</speaker>
               <p>Cenjene kolegice in kolegi. Komisija za lokalno samoupravo je na svoji 69. seji
                  razpravljala o tem predlogu ter sprejela sklep, da je razlaga potrebna. Drugi
                  sklep je bil potem pa na osnovi široke razprave tudi sprejet takšen, da
                  predlagateljica pripravi spreminjevalni predlog v sodelovanju s Sekretariatom za
                  zakonodajo, predvsem zaradi tega, da ga pripravi tako, da bi bil, recimo, v
                  skrajšani obliki pač bolj nazorno nakazan ta problem in razjasnjen s to razlago.
                  Komisija za lokalno samoupravo je potem na 70. seji obravnavala ta spreminjevalni
                  predlog k predlogu za sprejem obvezne razlage 19. člena zakona o lokalni
                  samoupravi in sprejela dodatni spreminjevalni predlog, ki je bil tudi predlagan in
                  ga predlaga Državnemu zboru v sprejem v takšni dikciji, kot ga je tudi Državnemu
                  zboru z dodatnim poročilom tudi posredoval, da ga jaz ne bi zdaj tu ponovil.
                  Izglasovan je bil s 7:1, tako da predlagam v imenu te komisije, da Državni zbor ta
                  spreminjevalni predlog komisije tudi sprejme.</p>
            </sp>
            <sp xml:id="SDZ1-Redna-33-1995-07-20.sp83">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod Sušek. Želi besedo predstavnik sekretariata? <stage>(Ne
                     želi.)</stage> Želi besedo predstavnik Vlade? Gospod minister Boštjan Kovačič
                  ima besedo.</p>
            </sp>
            <sp xml:id="SDZ1-Redna-33-1995-07-20.sp84">
               <speaker>MAG. BOŠTJAN KOVAČIČ:</speaker>
               <p>Spoštovani predsedujoči, cenjeni visoki zbor! V zvezi s to problematiko je tudi
                  Vlada sprejela svoje mnenje, ki ga imate pred sabo. Mi ocenjujemo, da je krajevna
                  skupnost tako pomembna, vitalna, življenjska institucija, s katero se ni za igrati
                  in teh krajevnih skupnosti je v Sloveniji 1203, da so te institucije odigrale
                  izjemno pomembno vlogo v vzpostavljanju vitalne infrastrukture, da poznajo
                  institut samoprispevka. Samoprispevek je bil pač tisti, ki je bogatil
                  infrastrukturo v posameznih sredinah. Poznamo, da je v krajevnih skupnostih prav
                  zgledna optimalna organiziranost in iniciativa ljudi, in še en moment, ki se mi
                  zdi ključnega pomena v tem trenutku je, da je sam volilni sistem v občinah na neki
                  način izključil, onemogočil neko skladno notranjo zastopanost v občinskih svetih v
                  vseh delih posamezne občine. Mislim, to je tisti, ki na nek način prav
                  institucijam krajevne skupnosti omogoča lokalno decentralizacijo in ne bi
                  pristajal na tezo, da uvajamo nek nov nivo. Mislim, da krajevne skupnosti,in tudi
                  po naši strokovni oceni, preko 100 statutov, ki smo jih do sedaj pregledali, so v
                  glavnem vključili ta institut krajevne skupnosti kot pravne osebe, jasno, z
                  omejeno pravno sposobnostjo, s specialno sposobnostjo v okviru, kakor jih določa
                  posamezni statut. Jasno, to omogoča promet v imenu in ne račun svoje krajevne
                  skupnosti in mislim, da to eden izmed razlogov, da to avtonomijo krajevnim
                  skupnostim oziroma statutom tudi dopustimo. To je naše strokovno mnenje. Hvala
                  lepa.</p>
            </sp>
            <sp xml:id="SDZ1-Redna-33-1995-07-20.sp85">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, gospod minister. Besedo dajem predstavnikom poslanskih skupin. Gospa
                  Jana Primožič, Slovenski krščanski demokrati.</p>
            </sp>
            <sp xml:id="SDZ1-Redna-33-1995-07-20.sp86">
               <speaker>JANA PRIMOŽIČ:</speaker>
               <p>Spoštovani gospod podpredsednik, drage poslanke in poslanci! Sicer v teh 15
                  minutah pred kosilom, a vendar. Slovenski krščanski demokrati predlagamo, da se
                  obvezna razlaga, ki govori o tem, da so krajevne skupnosti lahko pravne osebe,
                  zavrne. V svoji obrazložitvi, ki, lahko rečem, da smo jo zelo temeljito
                  preštudirali, lahko povem, da v primeru, če bi se krajevnim skupnostim priznala
                  lastnost pravne osebe, ki bi bile seveda tudi osebe javnega prava, bi to pomenilo
                  uvedbo nove stopnje lokalne samoupravne skupnosti, in sicer na stopnji, ki je
                  nižja od občinske. Tako bi krajevne skupnosti postale nova vrsta lokalnih
                  samoupravnih skupnosti, ki jih ustava ne predvideva. Take skupnosti bi na
                  območjih, za katera bi bile ustanovljene dejansko negirale občino samo. Statut za
                  to ne more določiti, da je krajevna skupnost kot ožji del občine pravna oseba
                  oziroma oseba javnega prava, določiti pa mora, katere pravice in obveznosti ima
                  taka skupnost, to pa v skladu z obsegom in naravo nalog, ki jih je na skupnosti
                  prenesel občinski statut. Torej nima splošne pravne sposobnosti, temveč zgolj
                  specialno pravno sposobnost v okviru svojih nalog. Zelo zanimivo in poučno se zdi,
                  da Vlada nima enotnega stališča v tej zvezi, torej služba za lokalno samoupravo
                  oziroma Vlada v končni fazi in služba za zakonodajo sta dali različna tolmačenja.
                  Prav tako smo opažali pri drugih strokovnjakih različnost teh strokovnih mnenj,
                  kar pa je sprejela od koncu Vlada, pa mislim, da je bolj politično, kot pa
                  strokovno mnenje. Zato bi podala samo nekaj utemeljitev, zakaj krajevna skupnost
                  ne more biti pravna oseba, in sicer iz prispevka profesorja doktorja Šmidovnika v
                  strokovni reviji Pravna praksa. In sicer sledeče. Krajevne skupnosti so kljub
                  navedeni novi ureditvi slej kot prej koristna institucija, zlasti v občinah z
                  večjim teritorialnim obsegom. Vendar pa morajo biti odnosi med občino in
                  krajevnimi skupnostmi urejeni tako, da ne bodo razbijali občine same. S predlagano
                  razlago zakona bi pokvarili institucije krajevne skupnosti same po sebi in jo
                  onesposobili za uporabo v koristne namene, za katere se je izkazala v dosedanji
                  praksi. Logično je, da občine ne bi bile pripravljene ustanavljati krajevne
                  skupnosti s položajem, ki bi ogrožal oziroma razbijal občine same. Zato je predlog
                  za to obvezno razlago v interesu tistih, ki so proti krajevnim skupnostim. In ob
                  koncu navaja še to, da predlog sam je v nasprotju z ustavo in zakonom, kar trdi
                  tudi naša poslanska skupina. Hvala lepa.</p>
            </sp>
            <sp xml:id="SDZ1-Redna-33-1995-07-20.sp87">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanske skupine? Najprej gospod Sušek,
                  Liberalna demokracija Slovenije, izvolite.</p>
            </sp>
            <sp xml:id="SDZ1-Redna-33-1995-07-20.sp88">
               <speaker>MAKS SUŠEK:</speaker>
               <p>Cenjene kolegice in kolegi! Poslanci našega kluba izhajamo predvsem iz tega, da je
                  lokalna samouprava izrazito razvojno dejanje, trenutno pa smo v intenzivni
                  razvojni fazi lokalne samouprave. Torej, srečamo se z mnogimi težnjami za
                  spremembe. No, in država kot celota pa ima seveda svoj jasno izražen cilj, ki ga
                  lahko izražamo z besedo stabilnost. Torej, težnja globalnega delovanja države kot
                  celote je v tem, da na njenih osnovnih področjih organizacija deluje čim bolj
                  usklajeno. Zato je potrebno vedno in ob vsaki priliki iskati vendar optimalne
                  rešitve in ne skrajne, ne skrajne. Torej, liberalna demokracija Slovenije tudi v
                  primeru te razlage 19. člena zakona o lokalni samoupravi izhaja iz osnovnega
                  načela, da je lokalna samouprava trajna, trajen dinamični razvojni proces, pri
                  čemer so vedno v ospredju interesi občanov. Torej, 18. in 19. člen zakona o
                  lokalni  samoupravi jasno definirata občinski statut kot temeljni akt, ki določa
                  funkcije in tudi pravni položaj njenih členjenih delov, recimo, na primer krajevne
                  skupnosti. Torej, zavzemamo se za prilagoditvene pristope, podpiramo vse ukrepe in
                  napore, ki lahko prispevajo k zadovoljevanju interesov občanov. Zato podpiramo
                  spreminjevalni predlog razlage 19. člena s strani komisije lokalne samouprave.</p>
            </sp>
            <sp xml:id="SDZ1-Redna-33-1995-07-20.sp89">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanskih skupin? Odpiram splošno
                  razpravo. Gospod Kopše in potem gospod Mozetič, Peskar.</p>
            </sp>
            <sp xml:id="SDZ1-Redna-33-1995-07-20.sp90">
               <speaker>JOŽEF KOPŠE:</speaker>
               <p>Gospod predsedujoči, gospe in gospodje, za to razlago se ne bi mogel strinjati iz
                  več razlogov, enega od razlogov je navedla gospa Primožič. Nekaj drugega me še
                  moti. Tudi če bi sprejeli to razlago v Državnem zboru, se sprašujem, kaj bi bilo s
                  četrtnimi skupnostmi, kaj bi bilo z vaškimi skupnostmi, ali je to istoznačno?
                  Hvala lepa.</p>
            </sp>
            <sp xml:id="SDZ1-Redna-33-1995-07-20.sp91">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Mozetič, izvolite.</p>
            </sp>
            <sp xml:id="SDZ1-Redna-33-1995-07-20.sp92">
               <speaker>MIROSLAV MOZETIČ:</speaker>
               <p>Hvala lepa. Dobro, saj verjetno bo to sprejeto, če so se odločili tisti, ki so se
                  pač odločili, ampak jaz hočem samo to povedati, zdaj gre za vprašanje te razlage,
                  ali je lahko krajevna skupnost pravna oseba ali ni oziroma kdo to določa. Tako da
                  ne bi želel zdaj napenjati razpravo o tem, da je to v interesu delavskega razreda
                  oziroma krajanov. Mislim, ta razprava je nesmiselna. Nihče ni proti krajevni
                  skupnosti oziroma vaškim skupnostim, ker to v zakonu govori. Vprašanje je samo,
                  kakšen status imajo. Trdim, moje stališče je tako in me bo težko kdo prepričal, da
                  je s tem, če damo krajevnim skupnostim status pravne osebe znotraj občine kot
                  temeljne lokalne skupnosti, da bo to zagotovljen neki vitalni in ne vem kakšen
                  interes ki ga je politično prej razlagal gospod minister. Prej obratno, prej
                  obratno in  to se tudi dogaja, da praktično postajajo občine, ki so na novo
                  nastale, ne tiste, ki so ostale v prejšnjih centrih oziroma tam, kjer so že bile
                  občinske stavbe, postajajo občine najemniki, gostje ali pa nekaj, bom rekel ne
                  bodi jih treba znotraj krajevnih skupnosti. To je pa dosti velik, drugi problem in
                  to je eden velikih problemov znotraj teh občin, ki kaže na to, čeprav smo bili in
                  tudi jaz konkretno obsojen oziroma karakteriziran za, ne vem, centralista, ker
                  hočemo imeti več manjših občin, ampak dokaz, da so občine prevelike je ravno to,
                  da hočejo ljudje imeti krajevne skupnosti. Normalno, ker če jaz vidim občino
                  precej daleč, želim, da je neka stvar nekje bliže. Drugi problem, ki bo pa nastal,
                  pa to bi bilo prav, da bi ga pravniki malo bolj razložili, je pa problem
                  odgovornosti. Nič ne pravim, da bodo krajevne skupnosti to delale, čeprav se to že
                  dogaja. S tem, ko bodo imele status pravne osebe, bodo samostojno lahko nastopale.
                  Vse je treba rešiti, kaj je s proračuni krajevne skupnosti in z javnimi financami
                  in z vsemi temi zadevami in zadolževanjem in vsem po vrsti, kar velja za občino.
                  Kakšna je praksa, to dobro vemo. Tako da iz tega razloga, ampak še enkrat
                  ponavljam, ne poskušati tistim, ki trdimo ali pa ki ne zagovarjamo tega stališča,
                  in trdimo, da je napačno, da ima krajevna skupnost status ali pa vaška ali pa
                  vaška ali pa katerakoli četrt, karkoli, vse te oblike, status pravne osebe, da smo
                  proti zagotavljanju in proti uresničevanju nekega interesa ljudi v tistih krajih.
                  Preveč dobro tudi sam poznam in živim z ljudmi na teh območjih in vem zakaj so
                  določene zahteve in vem tudi zakaj vse to, tako da nikar v to smer ne obračajte to
                  debato!</p>
            </sp>
            <sp xml:id="SDZ1-Redna-33-1995-07-20.sp93">
               <speaker>MATJAŽ PESKAR:</speaker>
               <p>Hvala lepa za besedo. Spoštovani, ne morem se strinjati s tistimi, ki nasprotujejo
                  predlagani obvezni razlagi 19. člena zakona. Bom razložil zakaj. Verjamem, da je
                  tudi v tistih občinah, ki so se odločile, da bodo obdržale krajevne skupnosti,
                  precej takih, ki ne delajo, mirujejo, oziroma obstajajo samo na papirju oziroma
                  statutih občin. V takih primerih ima občina vsekakor instrumente in načine, da
                  takšno krajevno skupnost ali oživi, ali pa izvede referendum za ukinitev. Sam
                  izhajam iz okolja, kjer mnoge krajevne skupnosti delajo dobro in so v pomoč
                  občini. Krajevna skupnost je ja prvi stik s krajanom in da čisto vsak takoj ne
                  dirka k županu na občino, npr., da ne gori javna razsvetljava,  da že tri dni niso
                  izpraznjeni kontejnerji s smetmi, ali pa da bi skupina ljudi iz dveh blokov rada
                  uredila na dvorišču svojo zelenico in še in še bi lahko nastal takih, čisto
                  lokalnih problemov iz vsakdanjega življenja. Povsod tam, kjer so se občine tega
                  zavedale, so del takih nalog iz svojih pristojnosti prenesle na krajevno skupnost.
                  Prepričan sem, da je tako prav. Velikokrat pa krajevna skupnost izpelje tudi
                  marsikatero nalogo ali pa čisto lokalno prireditev, ki jo tudi sama sfinancira.
                  Ponavadi s pomočjo kakšnih sponzorjev, pa tudi občina lahko nakaže del sredstev na
                  krajevno skupnost za izpeljavo aktivnosti. Zato ne morem sprejeti teze ali pa
                  bojazni, da bi bila krajevna skupnost občina znotraj občine, saj lahko opravlja
                  samo tiste naloge, ki jih ji naloži občina oziroma še kaj drugega zraven, vendar
                  ne sme posegati v pristojnosti občine. Zato pa taka krajevna skupnost potrebuje
                  svoj žiro račun, ki pa ga ne more imeti, če seveda nima statusa pravne osebe. Zato
                  podpiram to obvezno razlago. Hvala.</p>
            </sp>
            <sp xml:id="SDZ1-Redna-33-1995-07-20.sp94">
               <speaker>MIROSLAV MOZETIČ:</speaker>
               <p>Še enkrat bom ponovil to, ker je bilo sedaj razumeti, kakor da je nekdo, ki ne
                  zagovarja tega stališča proti krajevnim ali pa vaškim skupnostim. Daleč od tega.
                  Tukaj govorimo samo o tem, da lahko statut občine določi, da je krajevna skupnost
                  pravna oseba, in to javna pravna oseba. S statutom občine to določimo. Vse to
                  naprej, kar je bilo sedaj govora, lahko krajevna, vaška ali kakršnakoli skupnost
                  ali pa občina dela. Jaz tudi poznam taka vprašanja, kdo bo obešal v park zastavo,
                  na dom krajevne skupnosti oziroma vaški dom, če ne bo več krajevne skupnosti. Ne
                  vem, tisti občinski redar. Ne vidim pa nobenega razloga, da bom jaz klical
                  tajnico, ki bo dvakrat na teden v krajevni skupnosti, zato, da bo ona poklicala
                  župana ali pa nekoga, ki bo zadolžen na občini za komunalo, da mi ne gori žarnica.
                  Direktno bom tistega poklical, ki je zadolžen. Ali je to župan ali pa je tisti, ki
                  pri njem dela. Ne mešati tega, eno je status pravne osebe ali pa nepravne osebe,
                  drugo pa so to, kar v zakonu piše in zoper to ni nihče, da se lahko občina razdeli
                  na določene manjše enote. To pa je povsem drugo vprašanje in ni vezano na to, ali
                  lahko nekaj dela ali ne. Ljudje bodo delali še naprej. Še enkrat bom ponovil.
                  Dokaz za to je to, da so občine in so nujne krajevne skupnosti v večini občin, ker
                  so občine prevelike.</p>
            </sp>
            <sp xml:id="SDZ1-Redna-33-1995-07-20.sp95">
               <speaker>PODPREDSEDNIK VLADIMIR TOPLER:</speaker>
               <p>Hvala lepa, replika gospa Primožičeva. A razpravo imate? Potem pa dajem besedo
                  gospodu Jančarju. Izvolite. Predlagam, ker ni več veliko prijavljenih, da to
                  razpravo zaključimo. Potem pa mislim, da je... Ker vidim, da je še več
                  prijavljenih, gospod Jančar, ali imate repliko? <stage>(Ne.)</stage> Razpravo.
                  Razpravo nadaljujemo ob 14. uri. Dober tek.</p>
            </sp>
            <stage type="time">(Seja je bila prekinjena ob 13.00 uri in se je nadaljevala ob 14.12
               uri.)</stage>
            <sp xml:id="SDZ1-Redna-33-1995-07-20.sp96">
               <speaker>PODPREDSEDNIK VLADIMIR TOPLER:</speaker>
               <p>Spoštovani kolegi poslanci, pričenjam nadaljevanje seje. Prosim, da ugotovimo
                  prisotnost v dvorani. Za začetek seje se je opravičil gospod Tone Partljič.
                  Ugotavljamo prisotnost v dvorani. Še vedno ugotavljamo prisotnost! <stage>(43
                     poslank in poslancev.)</stage> Znova ugotovimo prisotnost! Ugotavljamo
                  prisotnost v dvorani prosim! <stage>(49 poslank in poslancev)</stage>.</p>
               <p>Nadaljujemo z razpravo. K besedi se je javil gospod Jančar, prosim.</p>
            </sp>
            <sp xml:id="SDZ1-Redna-33-1995-07-20.sp97">
               <speaker>JANEZ JANČAR:</speaker>
               <p>Hvala lepa, gospod podpredsednik. Podprl bom predloženo obrazložitev te razlage,
                  zato ker menim, da je vsak drugačen poseg v pristojnost lokalne skupnosti, kako bo
                  sama urejala področje krajevnih skupnosti in samouprave na področju lokalne
                  samouprave v eni občini, njena odločitev. In se mi postavlja vprašanje, zakaj
                  poslanci skupine Slovenskih krščanskih demokratov tako nasprotujejo temu. Tem, ki
                  imajo župana in imajo večino v občinskem svetu, naj sprejmejo pač tak statut, da
                  krajevnih skupnosti ni, da nima krajevna skupnost statusa pravne osebe, ampak naj
                  sami to odgovornost nosijo v občini, ne pa, da bo Državni zbor tisti, ki bo to
                  odločitev sprejel. Potem bodo pa šli, pa bodo rekli, mi bomo krajevne skupnosti
                  ukinili oziroma jim bomo vzeli vse pristojnosti. To vendar ne gre. In se mi zdi,
                  da s to razlago nič ne posegamo v pravice lokalne skupnosti. Če me bo nekdo na tem
                  področju prepričal, da posegamo v pravice lokalne skupnosti, potem se bom mogoče
                  celo drugače odločil. Ampak v tem trenutku me danes še ni nihče prepričal. Zato se
                  mi zdi, da so pristojnosti lokalne skupnosti vendar tiste. Naj oni odrežejo pogačo
                  krajevni skupnosti, ali je dobra ali ni dobra. Vem, da je namen tudi ta, da so
                  nekatere krajevne skupnosti prevelike, da niso oblikovane po interesu tudi
                  županov, pa tudi občinskih svetov, pa ne govorim sedaj samo za Slovenske krščanske
                  demokrate. Tudi ostali se srečujejo s tem problemom. Ampak to je stvar vendar
                  tistih ljudi, kateri so jih izvolili v lokalni skupnosti, to se pravi v teh
                  občinah. In oni naj se odločijo in oni naj nosijo vse te posledice. Ne pa, da bodo
                  vso jezo spet krajevne skupnosti prevalile na Državni zbor. In zato bom podprl to
                  obvezno razlago.</p>
            </sp>
            <sp xml:id="SDZ1-Redna-33-1995-07-20.sp98">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej replika gospod Mozetič, potem gospa Primožičeva, gospod
                  Šešerko in gospod Podobnik.</p>
            </sp>
            <sp xml:id="SDZ1-Redna-33-1995-07-20.sp99">
               <speaker>MIROSLAV MOZETIČ:</speaker>
               <p>Bonbom imam v ustih, se opravičujem. Prehitro sem se prijavil. Ga ne morem ven
                  pljunit. Gospod Jančar, če to drži, kar vi govorite, ta razlaga ni potrebna.
                  Sedaj, jaz ne vem, morda vi tako delate v vaši veliki LDS, da tam, kjer je župan,
                  pač prilagajate zadevo svojim potrebam. Vse to je jasno. V zakonu piše. Statut
                  določi, nikjer ni nobenih krajevnih skupnosti, statut jih bo določil. Vi govorite,
                  da so prevelike. Ne vem, saj jih ni. Kar je sporno pri tej zadevi, je samo zadnji
                  stavek. Nič drugega. Vse drugo je po zakonu, sploh ne bi bilo treba pisati.</p>
            </sp>
            <sp xml:id="SDZ1-Redna-33-1995-07-20.sp100">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Primožičeva.</p>
            </sp>
            <sp xml:id="SDZ1-Redna-33-1995-07-20.sp101">
               <speaker>JANA PRIMOŽIČ:</speaker>
               <p>Hvala lepa za besedo. Drage poslanke in poslanci, predstavnik Vlade! Kaj
                  pravzaprav pomeni opredelitev krajevne skupnosti kot pravne osebe. To pomeni
                  popolno samostojnost krajevne skupnosti, in sicer poslovanje v svojem imenu in za
                  svoj račun, seveda s svojim žiro računom, samostojno zadolževanje, ki ni
                  limitirano nikjer, niti v zakonu o financiranju občin; sklepanje pogodb,
                  posredovanje in razpolaganje z lastnino. Vse lepo in prav, vendar v načelu to
                  pomeni, da s podelitvijo statusa pravne osebe krajevni skupnosti res delamo občine
                  v občini. Namesto, da bi omogočali krajevnim skupnostim, da se samostojno
                  oblikujejo, mogoče tudi večje krajevne skupnosti kot občine, s popolno finančno in
                  pravno samostojnostjo, delamo neke krajevne skupnosti, ki v naš pravni in
                  zakonodajni sistem vnašajo samo zmedo. Naštela pa bom samo nekaj primerov, ki se
                  godijo in verjetno se bodo podobni še dogodili, ob tako samostojnih krajevnih
                  skupnostih. Prvi primer Občina Vodice. Ta občina vključuje oziroma ima še po
                  sedanjem statutu dve krajevni skupnosti, ki sta v statutu seveda opredeljeni kot
                  pravne osebe. Vsa lastnina je zato v lasti krajevne skupnosti, občina pa mora celo
                  za bivanje v prostorih krajevne skupnosti plačevati najemnino. Taka anomalija
                  mislim, da ni sprejemljiva in je že kar smešna. Vendar mislim, da smo mi tisti, ki
                  to tudi omogočamo in smo za to soodgovorni. Drugi primer je sedanja Občina Mengeš,
                  kjer se je bivša krajevna skupnost zadolžila za 51 milijonov tolarjev za odkup
                  nekega objekta, kar ni ne namensko niti ne postopkovno v skladu z zakonom o
                  financiranju občin, vendar kot sem še omenila, ta zakon o zadolževanju krajevne
                  skupnosti oziroma krajevnih skupnosti sploh ne govori. Pravna razlaga te
                  zadolženosti pa je, da je za finančne posledice odločitev krajevne skupnosti, ki
                  so seveda deli občin, odgovorna občina. Kdor podpira status pravne osebe za
                  krajevno skupnost, podpira tudi možnost takih nepravilnosti. Mislim, da je vsaj
                  pametno, da se jih zavedamo. In še en primer iz ene od gorenjskih občin, kjer je
                  bivša krajevna skupnost podpisala pogodbo za izgradnjo treh kilometrov ceste, z
                  občino pa je imela dogovor oziroma odobritev za podpis pogodbe le za en kilometer
                  ceste. Za nove finančne obveznosti seveda odgovarja občina, kako pa se razrešuje
                  odgovornost tistih, ki so to podpisali, pa vemo, da je postopek dolgotrajen in še
                  kaj hujšega. Poseben primer je seveda tudi Občina Ljubljana. Tam poznamo, mislim,
                  da so še vedno krajevne skupnosti, ki jih je kar 92, prejšnjih ali sedanjih in 92
                  naj bi bilo tudi občinskih tajnikov. Status pravne osebe seveda omogoča krajevnim
                  skupnostim, da vse te tajnike krajevnih skupnosti zaposlijo, in če je to pravi
                  sistem pri katerem občina ne odgovarja, ampak samo posredno plačujem, se spet
                  vprašamo, kakšna je ta naša država, ki res te naše krajevne skupnosti, od katerih
                  vemo, da je večina dobro delujočih, dela, se pravi krajevne skupnosti, občino v
                  občini kar ostro zavračam. Hvala lepa.</p>
            </sp>
            <sp xml:id="SDZ1-Redna-33-1995-07-20.sp102">
               <speaker>PREDSEDNIK VLADIMIR TOPLER:</speaker>
               <p>Hvala lepa. Gospod Podobnik. Ali je replika? Replika gospod Černetič.</p>
            </sp>
            <sp xml:id="SDZ1-Redna-33-1995-07-20.sp103">
               <speaker>MAG. DRAGAN ČERNETIČ:</speaker>
               <p>Spoštovani predsedujoči, spoštovane poslanke in poslanci! V repliki bi povedal
                  samo to. 40, 50 let smo imeli te krajevne skupnosti, čeprav je država bila
                  odgovorna na primer za cesto, gradnjo lokalnih cest. Če ne bi bilo lokalnih
                  skupnosti, bi mi še danes vozili po gramoznih cestah. Z ozirom na to, da seveda
                  krščanskemu demokratu krajevne skupnosti ravno ne odgovarjajo, zaradi katerega
                  razloga, je čisto vseeno, bom pa rekel tako. Glasoval bom za obstanek krajevne
                  skupnosti, dokler bo Ministrstvo za promet in zveze in ceste v roki krščanskih
                  demokratov, ker drugače bomo zopet vozili po šodrastih cestah. Lokalna samouprava
                  je le ena interesna skupnost ene lokalne grupacije ljudi in po mojem nismo še njih
                  vprašali, če želijo držati iste skupnosti še naprej kot dejavno telo v
                  komunikaciji z občinami. Občine so seveda sedaj dosti manjše. Razumem Krščanske
                  demokrate, če imajo svoje župane v malih občinah. Govorim za Slovensko Bistrico,
                  ki je ena večjih občin, imamo tam enih 15, 16 krajevnih skupnosti in v tej veliki
                  občini brez krajevnih skupnosti ne bi bilo dialoga z občino. V vsaki krajevni
                  skupnosti več ali manj imamo enega predstavnika v svetu občine, komunikacije so
                  odprte in ne morem razumeti, zakaj bi morali mi omejevati delovanje teh lokalnih
                  skupnosti z ozirom na njihov denarni dotok, da imajo tudi svoj žiro račun.</p>
               <p>Če so one pravne osebe ali ne, je pa čisto brezpredmetno, kajti občina v statutu
                  lahko napiše, da ne bodo nosile nobenih posojil brez soglasja sveta občine. To se
                  pravi, če ni kritja, tudi nobena krajevna skupnost kot pravna osebna ne bo dobila
                  posojil in zaradi tega bom glasoval točno tako, kot smo se odločili v LDS-u.
                  Hvala.</p>
            </sp>
            <sp xml:id="SDZ1-Redna-33-1995-07-20.sp104">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik. Prosim za mir v dvorani.</p>
            </sp>
            <sp xml:id="SDZ1-Redna-33-1995-07-20.sp105">
               <speaker>JANEZ PODOBNIK:</speaker>
               <p>Spoštovani gospod predsednik, poslanke in poslanci! Glede na predlog poslanke
                  Brede Pečan za sprejem obvezne razlage 19. člena zakona o lokalni samoupravi
                  predlagam, da razpravljamo predvsem vsebinsko, da razpravljamo torej o 19. členu
                  zakona o lokalni samoupravi in o razlogih, ki so poslanko Pečanovo pač naravnali k
                  temu, da se je odločila za to možnost, ki jo kot poslanka ima. Eno od vprašanj, ki
                  bi jih imel, je ta, da so najverjetneje poglavitni razlogi za predlog te obvezne
                  razlage že nekako mimo. Namreč, iz tega gradiva je razvidno, tudi sam sem
                  sodeloval v Komisiji za lokalno samoupravo, da so predvsem pred parimi meseci, ko
                  so se nekako zaključevali ti zakonski roki, do katerih morajo občine sprejeti
                  statute, da se je v mnogih občinah prav zaradi vprašanja statusa krajevnih
                  skupnosti v občinskih statutih, za katere pa je potrebna dvotretjinska večina, da
                  so bili to razlogi, da nekatere občine niso uspele sprejeti statutov. To je,
                  mislim dejstvo.</p>
               <p>Drugo dejstvo je, morda bosta ta gospod Vlaj ali gospod minister povedala, velika
                  velika večina slovenskih občin statute ima sprejete in naslednja ugotovitev je
                  opredelitev pravnega statusa krajevnih skupnosti v statutih občin so različna, in
                  to je pravilno, da so različna, saj zakon omogoča to različnost oziroma daje
                  občinskim svetom avtonomijo, da se pač odločijo, kot se odločijo. To je torej
                  tretja ugotovitev.</p>
               <p>Četrta je ta, da pravni strokovnjaki, eminentni pravni strokovnjaki, da imajo
                  nekoliko različne poglede do tega vprašanja in potem se pojavi vprašanje, kako
                  gledati na tako obvezno razlago. Jaz menim, da jo lahko podpremo. Nič ne bo
                  narobe, če jo sprejmemo. Nekateri razlogi, torej, ki naj bi narekovali njen
                  sprejem, so sicer že mimo, toda kljub temu jo lahko podpremo, ker bomo pač
                  pokazali, da smo poizkušali rešiti nek problem, ki se je pojavil v zvezi, torej z
                  vprašanjem statusa. Opozarjam pa na drugo zadevo. Ni odločilno, ali v statutih
                  piše, kakšen status ima krajevna skupnost. Odločilna je tista določba statuta
                  občine, ki določi naloge krajevnim skupnostim oziroma, ki določi način
                  organiziranja in način financiranja krajevnih skupnosti. To je bistveno. Tako da
                  menim, da ni potrebno, da se preveč obmetujemo tudi politično, ampak da pač na to
                  preidemo in še na eno stvar.</p>
               <p>V teh dneh smo dobili zelo pomembno gradivo v roke, mislim, da  gre tukaj tudi
                  zahvala komisiji oziroma službi za reformo lokalne samouprave, usmeritve in
                  priporočila za izdelavo premoženjskih delitvenih bilanc občin. Izredno pomembno
                  gradivo, v veliko pomoč tudi komisijam v občinah, ki se bodo ukvarjale s to težko
                  nalogo pač, izdelava premoženjskih delitvenih bilanc občin. Tukaj se pa meni
                  odpira eno od vprašanj, namreč, kaj je s statusom lastnine krajevnih skupnosti?
                  Ali so, ali imajo krajevne skupnosti lahko svojo lastnino oziroma drugače. Ker so
                  lahko rešitve v občinskih statutih različne, ene občine so, ki nimajo krajevnih
                  skupnosti, ali to pomeni, da so s tem de facto občine postale lastniki, lastnice
                  vsega tega premoženja, tam pa, kjer občina da status krajevnim skupnostim pravne
                  osebe, ali kako drugače, ali je možno iz tega potegniti kakšne konsekvence glede
                  lastnine. Še posebej bi bil pozoren zato, ker v tem priporočilu, v tem gradivu, ko
                  omenja pravila delitve občin, prvo pravilo je po legi, drugo je po namenu, tretje
                  pa je po viru sredstev za financiranje izgradnje, je tukaj omenjeno zelo korektno
                  vprašanje samoprispevkov in vprašanje samoprispevkov, nekateri so bili občinski,
                  nekateri so bili krajevni itd. Tukaj se bo po mojem mnenju pojavilo eno težjih
                  vprašanj, ali ob dejstvu, da je krajevna skupnost v občinskem statutu opredeljena
                  kot pravna oseba, in dodatno, po nekem členu statuta se ji tudi določi naloge,
                  kjer se tudi napiše, da ima krajevna skupnost določeno lastnino, ali je ta
                  lastnina predmet delitvene bilance teh novih občin? Sicer pa bom podprl to obvezno
                  razlago, ki pa ne bo nič bistveno spreminjala zadev, saj je velika večina občin te
                  stvari že definirala.</p>
            </sp>
            <sp xml:id="SDZ1-Redna-33-1995-07-20.sp106">
               <speaker>PODPREDSEDNIK VLADIMIR TOPLER:</speaker>
               <p>Hvala. Ali želi še kdo besedo? Gospa Primožičeva, prosim.</p>
            </sp>
            <sp xml:id="SDZ1-Redna-33-1995-07-20.sp107">
               <speaker>JANA PRIMOŽIČ:</speaker>
               <p>Hvala za besedo. Ker opažam veliko nerazumevanja v tem smislu, kaj je to pravni
                  status in kaj je to pravna oseba, bi res zaprosila ministra gospoda Janka, če nam
                  lahko na svoj način čisto s pravnega vidika razloži to zadevo oziroma mnenje
                  njegovega ministrstva brez resorja v zvezi s tem problemom. Hvala.</p>
            </sp>
            <sp xml:id="SDZ1-Redna-33-1995-07-20.sp108">
               <speaker>PODPREDSEDNIK VLADIMIR TOPLER:</speaker>
               <p>Hvala. Ali želi še kdo od poslank in poslancev besedo? Prosim gospoda ministra
                  Janka, če lahko odgovori na vprašanje.</p>
            </sp>
            <sp xml:id="SDZ1-Redna-33-1995-07-20.sp109">
               <speaker>LOJZE JANKO:</speaker>
               <p>Hvala. Moja služba, Služba Vlade za zakonodajo je izhajala iz stališča, da je v
                  zakonodaji občina opredeljena kot temeljna lokalna samoupravna skupnost. Torej
                  podtemeljnih ali subtemeljnih skupnosti kot samostojnih pravnih oseb z vsemi
                  pravicami, obveznostmi in odgovornostmi ni, vendar je po drugi strani res in je
                  dejstvo, da vse te krajevne skupnosti, ki obstajajo, so pravne osebe. Res je tudi,
                  da teorija v pravu pozna tako imenovano specialno pravno sposobnost oziroma
                  določene stvari, ki so zadostne za to, da je nek subjekt pravna oseba. Mi smo
                  omenili, da je ključno pri tem vprašanje opredelitve, ali je nek subjekt pravna
                  oseba ali ne, kakšne pravice, obveznosti in odgovornosti ima in kakšno premoženje
                  ima. Mi smo menili, da je resnično ključno vprašanje, kako ureja zakon o lokalni
                  skupnosti vprašanje premoženja. Očitno je, da zakon izhaja iz teze, da je
                  premoženje lahko v lasti samo občine. Po drugi strani je spet res, da bo lahko
                  bodisi statut, čeprav smo menili, da bi moral biti zakon tisti, ki bo povedal,
                  kakšna je pravna subjektiviteta oziroma, kakšen je pravni status. V teoriji je res
                  lahko pravni status od skoraj nič do vse. Zdaj je treba odgovoriti na vprašanje,
                  ali je v obstoječih statutih, ki so seveda izkoristili možnost, ki jo je zakon
                  nakazal, se pravi, da so različno opredeljevali pravni status krajevne skupnosti.
                  Po drugi strani je spet res, da zakon ni uredil ključnega vprašanja, to pa je
                  vprašanje tudi lastnine, ker pravna oseba, ki deluje v svojem imenu in za tuj
                  račun, bi lahko bila v bistvu tudi v teoriji in v praksi kot taka specializirana
                  pravna oseba. Mi smo menili, da bi bilo bolje, in to kot neka razmišljanja v
                  sistemu čez par let, da bi bil status krajevnih skupnosti takšen, da bi lahko v
                  imenu in za račun občine določene zadeve urejali, skratka, vse tiste zadeve, ki bi
                  jih jim občina prepustila. Zadrega je sedaj precejšnja. Mi smo menili v službi, da
                  bi bilo bolje, da bi dopolnili zakon, da bi potem povedali, da je tudi krajevna
                  skupnost, če bi bila pravna oseba, lahko lastnica tistega premoženja, s katerim
                  upravlja. Vendar je zadeva sedaj tako zapletena in resnično tudi v zakonu
                  nedorečena, da so možnosti, da, recimo,</p>
               <p>krajevne skupnosti ob tem, če dobivajo s statutom določena pooblastila, da jih
                  opravljajo v imenu in verjetno tudi v račun občine, in da delajo na premoženju, ki
                  seveda ni premoženje krajevne skupnosti, ampak premoženje občine, da bo to nek
                  proces, ki bo potem pokazal, ali bo v Republiki Sloveniji pravilen model, da se
                  bodo znotraj občine kot temeljne, samoupravne, lokalne skupnosti organizirale še
                  tako imenovane enote, ali ne. Mislimo, da je to proces in mislimo, da bo določene
                  pomanjkljivosti nujno potrebno z dopolnjevanjem zakonodaje urediti. Gre za načelna
                  vprašanja vendarle tudi enakega, ali pa v osnovi enakega pravnega položaja
                  državljana, občana tudi napram lokalni samoupravi.</p>
               <p>Res zakon dopušča, ko je napisal, da lahko statut občine uredi pravni položaj. To
                  je res. In pravni položaj, če bi v bistvu tolmačili predvsem to določbo, je možno
                  razlagati, da lahko pravni položaj obsega tudi položaj pravne osebnosti. Če pa
                  povežemo to z vsemi drugimi načeli zakona, pa lahko postane stvar vprašljiva.
                  Vendar se je Vlada odločila, da podpre tezo o obvezni razlagi zakona, pri čemer
                  mislim, se pa ni opredelila do tega, da ni potrebno zakona o lokalni samoupravi
                  zelo kmalu spremeniti in dopolniti, da bodo osnovna izhodišča enaka za vse
                  državljane v Sloveniji.</p>
            </sp>
            <sp xml:id="SDZ1-Redna-33-1995-07-20.sp110">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Sisinger.</p>
            </sp>
            <sp xml:id="SDZ1-Redna-33-1995-07-20.sp111">
               <speaker>IVAN SISINGER:</speaker>
               <p>Predsedujoči, poslanke in poslanci! Ne mislim zadrževati. Povedati želim, da bom
                  seveda glasoval za to tolmačenje, ker je bilo že veliko tega povedanega, zakaj
                  pravzaprav opravičuje to tolmačenje, da se sprejme. Mislim, da je pravkar gospod
                  Lojze Janko zelo dobro povedal te zadeve, in da smo na komisiji tudi o tem
                  odločali. Zato mislim, ali obvezno razlago sprejeti ali ne, mislim, da je nujno,
                  da obvezno razlago, kot je predlagana v tem 19. členu dejansko sprejmemo, ker
                  ničesar ne posegamo v to, da bi karkoli spreminjali statute, ampak obratno.
                  Dejansko je to prepuščeno, kot je tudi tukaj v obvezni razlagi povedano,
                  odločitvam statutov. Moram pa povedati za svoj kraj, zgovarjajo se tudi v moji
                  krajevni skupnosti, kjer se zavzemajo za pravni status in položaj krajevne
                  skupnosti s statusom pravne osebe s svojim žiro računom in mislim, če je seveda s
                  statutom tako določeno, potem je jasno, da bo tudi ta krajevna skupnost imela tak
                  status. Če pa se v neki občini ne bodo tako dogovorili in napisali, da nima
                  pravnega statusa v svojem žiro računu, da ima nek drug položaj, je to stvar seveda
                  občine. Mislim, da v ničemer ne prejudiciramo, ampak dajemo jasno vedeti, vsaj to,
                  kaj lahko imamo, kaj ne, in da prepuščamo vendarle odločitvam, takšnim, ko bodo v
                  občinam dejansko podani. Bilo bi pa napak, če seveda ne bi sprejeli tega
                  tolmačenja, in da bi v bistvu rekli: <q>"Ja, nimamo nikjer več krajevne skupnosti, ki
                  lahko ima status pravne osebe."</q> Mislim, da to ne drži. Imamo krajevne skupnosti in
                  občani, ki se zavzemajo za tak položaj, za tak status znotraj občine in mislim, da
                  to tolmačenje prispeva tudi k temu, zato bom podprl to tolmačenje.</p>
            </sp>
            <sp xml:id="SDZ1-Redna-33-1995-07-20.sp112">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Skukova še. Prosim.</p>
            </sp>
            <sp xml:id="SDZ1-Redna-33-1995-07-20.sp113">
               <speaker>NADA SKUK:</speaker>
               <p>Hvala za besedo. Moram povedati, da me čudi razprava vseh, ki se zavzemate za
                  status krajevne skupnosti kot pravne osebe, ker če zavrtimo film nazaj in se
                  spomnimo na razprave ob sprejemanju zakona o občinah, je bilo veliko govora o tem,
                  da so občine premajhne in tako dalje in bi res želela, da si preberete takratne in
                  sedanje magnetograme, kaj ste govorili. Želela bi pa tudi, da oba ministra
                  pojasnita poslancem, kaj to pomeni. To se pravi, če z zakonom ustanovimo neke nove
                  lokalne skupnosti ali občine v občini, koliko bo to stalo, kaj pomeni to,</p>
               <p>izpeljava volitev in tako dalje, v duhu demokratične države, ker mislim, da če smo
                  v demokratični državi, je potem po sedanji razlagi poslancev potrebno na novo
                  izpeljati vse volitve v veh krajevnih skupnosti, kot je bilo to za občine. To se
                  pravi, da bomo imeli krajevne župane, kot razumem.</p>
            </sp>
            <sp xml:id="SDZ1-Redna-33-1995-07-20.sp114">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospa Pečanova.</p>
            </sp>
            <sp xml:id="SDZ1-Redna-33-1995-07-20.sp115">
               <speaker>BREDA PEČAN:</speaker>
               <p>Hvala lepa. Čisto nazadnje. Gospa Nada Skuk govori o novih volitvah v krajevne
                  skupnosti. Tudi če krajevna skupnost nima statusa pravne osebe oziroma osebe
                  javnega prava, je po zakonu o lokalni samoupravi predvideno, da bodo do konca
                  letošnjega leta, če bodo ostale krajevne skupnosti, pa tudi, če nimajo statusa
                  pravne osebe, morale biti izvedene volitve v svete krajevnih skupnosti, in tudi
                  predsednika sveta krajevne skupnosti bo potrebno izvoliti, če bo v občini več
                  krajevnih skupnosti.</p>
               <p>Mimogrede, še to bi povedala, da je bilo slišati, da je velikost občin razlog,
                  prevelika velikost občin razlog za to, da je potreba po ustanavljanju krajevnih
                  skupnosti s statusom pravne osebe. Osilnica ima približno 500 prebivalcev in ima
                  več vaških skupnosti, ki so po zakonu o lokalni samoupravi, imajo tako kot je pač
                  zakon napisan, čeprav se jaz osebno s tem sicer ne strinjam, izenačen status s
                  krajevno skupnostjo. Zanimivo, kakšna občina bi potem morala nastati iz Osilnice
                  glede na to, da je več krajevnih skupnosti v njej? Še to, četrtne in vaške
                  skupnosti imajo enak status kot krajevne skupnosti, tako je napisano v zakonu, ker
                  piše četrtne, vaške in krajevne skupnosti. <q>"In"</q> je, ne <q>"ali"</q>. Se pravi, da pomeni,
                  da imajo enak nivo. In še nekaj bi rekla, tako mimogrede, tisti, ki navaja
                  strokovnjake vrhunskega kova v Sloveniji, naj jih navaja vedno, tudi takrat, kadar
                  se z njimi ne strinja. Naj jih ne navaja samo takrat, kadar govorijo, pišejo,
                  izjavljajo v prid prepričanju, ki je ta trenutek na dnevnem redu. Kadar govori ta
                  isti strokovnjak o pokrajinah, ga nikoli ne omenjate, kolegica Primožičeva.
                  Hvala.</p>
            </sp>
            <sp xml:id="SDZ1-Redna-33-1995-07-20.sp116">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik.</p>
            </sp>
            <sp xml:id="SDZ1-Redna-33-1995-07-20.sp117">
               <speaker>JANEZ PODOBNIK:</speaker>
               <p>Hvala za besedo. Strinjam se s stališčem gospoda Janka, da je glede vprašanja
                  lastnine, da gre pač tu v bistvu za neki proces, da bo pravzaprav šele neko
                  obdobje, samo obdobje pokazalo, v kakšno smer se bo pač razvil celoten koncept
                  lokalne samouprave torej. Namreč, jaz sem prepričan, da se bo nekako spontano
                  pokazalo, da imamo v Sloveniji tri tipe občin. Imamo mestne občine, potem imamo
                  večje občine, ki delujejo na sedežih prejšnjih občin, torej, recimo, sedežne
                  občine in imamo nekoliko manjše občine. To je realno dejstvo in zato je povsem
                  pravilno, da imajo občine avtonomno možnost, da se same odločijo, kako bodo
                  reševale tudi te probleme.</p>
               <p>Kar se pa tiče vprašanja vpliva te obvezne razlage na siceršnjo stabilnost glede
                  novih zahtev in predlogov za delitveno manjše občine, pa imam jaz tukaj svoje
                  mnenje, ki je delno povzeto tudi v stališču, dodatnem poročilu naše komisije na
                  strani 2. Namreč tam, kjer govori, da ima vsaka večja slovenska občina več urbanih
                  centrov, ki so tudi gospodarsko močni, ki imajo tudi nekatere kulturne institucije
                  itn. in ti centri, ki nimajo pogojev za občine, imajo pa iz zgodovinskih in drugih
                  razlogov težnje, da vendarle delujejo bolj avtonomno, jaz mislim, da je pravilno,
                  da se takim centrom, torej sub centrom v občinah omogoči, da delujejo, na primer
                  preko instituta krajevne skupnosti oziroma s tem, da tudi občinski statut določi,
                  kakšne naloge in pristojnosti imajo take krajevne skupnosti. Moja izkušnja je, da
                  se s tem tudi občina notranje stabilizira, da ni nepotrebnih napetosti in da taki
                  večji centri, ki pa nimajo pogojev, da so občina, delujejo bolj avtonomno in so
                  nekako zadovoljni s svojim položajem in s tem se občina samo okrepi in nič ne
                  izgubi. To je moje osebno mnenje in menim, da je čas že v zadnjih treh, štirih
                  letih pokazal, da tam, kjer so bile občine, ki so dopuščale takim večjim urbanim
                  centrom relativno avtonomen razvoj, da so jim omogočale na primer preko Sklada
                  stavbnih zemljišč, to so skladi, ki so bili močni po 10, 15, 20 milijonov in ta
                  denar so obračale izključno krajevne skupnosti in če so ga obračale dobro in če je
                  bila dobra kontrola, so se ti kraji razvijali in so bili tudi nekako v smislu
                  lokalne samouprave ljudje tam zadovoljni. V takih primerih in takih krajih bodo
                  občine stabilno delovale naprej,</p>
               <p>tudi preko tega instituta krajevnih skupnosti. Ker pa so v Sloveniji različni
                  pogoji, ker so po Sloveniji tudi različne izkušnje, imamo nekatere občine v
                  Sloveniji, ki so v statutih napisale in uveljavile instrument vaških skupnosti. To
                  me zanima, kaj to pomeni. Ne nazadnje, tu se mi tudi postavlja načelno vprašanje,
                  ali je to korektno, da lahko občinski svet z aktom statuta ukine krajevno
                  skupnost, kar jo de facto lahko ukine, saj to ni tako enostavno vprašaje, brez da
                  ljudi vpraša, če se s tem strinjajo. Res je, da lahko potem 10% občanov predlaga
                  razveljavitev. Torej menim, da zaradi različnih pogojev, ki vladajo v Sloveniji,
                  je pravilno, da imajo občinski sveti možnost, da se odločijo tako ali drugače. Kar
                  se pa tiče vprašanja lastnine, pa vsaj predlagam, da če se bodo pojavili problemi
                  pri delitvenih bilancah, da gradivo, ki je zagledalo luč dneva, čimprej pride tudi
                  na našo matično Komisijo za lokalno samoupravo, na katero pa moramo povabiti tudi
                  finančne in pravne strokovnjake. Hvala.</p>
            </sp>
            <sp xml:id="SDZ1-Redna-33-1995-07-20.sp118">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Henigman, potem pa gospod Polajnar. Oba imata repliko.</p>
            </sp>
            <sp xml:id="SDZ1-Redna-33-1995-07-20.sp119">
               <speaker>BENJAMIN HENIGMAN:</speaker>
               <p>Hvala lepa, gospod predsedujoči! Za začetek se najlepše zahvaljujem gospe
                  Pečanovi, da ponovno delamo reklamo za najmanjšo občino, bivšo Krajevno skupnost
                  Osilnica. Sem zelo vesel in vam moram sporočiti, da se ta občina kar lepo razvija
                  in da ste vsi prav lepo vabljeni na počitnice v Osilnico. Vas bodo zelo radi
                  sprejeli.</p>
               <p>Kar se pa tiče vaških skupnosti, to je bivša krajevna skupnost, ki nima nobenih
                  problemov in nobenih zahtev za kakšno nižjo organiziranost. Zelo pa so zadovoljni,
                  da so postali, še enkrat pravim, občina, ker to že kaže bistven napredek. Zdaj bi
                  pa prešel na spreminjevalni predlog. Za ta predlog ne bom glasoval oziroma bom
                  negativno glasoval, ker ta predlog, na kratko povedano, v pravnem jeziku ni ne tič
                  ne miš. To je čisto na kratko.</p>
               <p>Kar  se tiče zakona o lokalni samoupravi pa smo se očitno pogovarjali eden mimo
                  drugega oziroma takrat, ko smo zakon sprejemali, sem ta zakon razumel, da
                  ustanavljamo temeljne lokalne skupnosti, in to so občine. O krajevni skupnosti v
                  tem zakonu kot o nižji samoupravni skupnosti ni nikjer govora. Zdaj se poskuša
                  skozi, ne vem ali stranska vrata ali s prepričevanjem ljudi, ki na žalost v tem
                  letu dni oziroma nekaj manj, odkar občine obstajajo, še niso pravilno informirani,
                  kaj nova občina je. Zelo se čudim tudi županom v tem  državnem zboru, izvoljenim
                  županom, da zagovarjajo neko organiziranost, predvsem so pa kandidirali kot župani
                  občin in sami sebi jemljejo oziroma svojemu občinskemu svetu jemljejo suverenost.
                  To je za moje pojme nelogično in nesprejemljivo. Sem pa za to, da se ljudje
                  organizirajo tako, da se lokalna samouprava izvaja najbolj direktno do ljudi in
                  zato bi podprl nižjo organiziranost, vendar ne organiziranost v  smislu pravnih
                  oseb, ampak v smislu določenih zaključenih celot, to je pa lahko tudi vaška
                  skupnost ali pa vas  ali pa eno naselje. Lepo prosim, ne mešati organiziranosti na
                  terenu s pravnim statusom manjših enot. Hvala lepa.</p>
            </sp>
            <sp xml:id="SDZ1-Redna-33-1995-07-20.sp120">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Polajnar ima repliko, potem pa gospod Madon.</p>
            </sp>
            <sp xml:id="SDZ1-Redna-33-1995-07-20.sp121">
               <speaker>IGNAC POLAJNAR:</speaker>
               <p>Hvala lepa, gospod predsedujoči. Spoštovane poslanke in poslanci, predstavniki
                  Vlade! Jaz bi seveda rad slišal tudi kakšno besedo o ustavnosti vsega tega
                  početja, ki se ga tu gremo. Repliciral pa bi seveda na eno misel, ki jo je izrekel
                  kolega Podobnik, če sem prav razumel, češ da bo večja samostojnost posameznih enot
                  znotraj občine občino tudi okrepila. Jo bo, ja. Ampak ne ta hip, ko gre za
                  oblikovanje teh občin, ki jih sicer že imamo, pa še niso do konca oblikovane, ker
                  si predstavljam seveda, da bo občin v Sloveniji več kot jih je zdaj. Vse te
                  težave, ki zdaj nastajajo, so v bistvu popotresni sunki tistega velikega potresa,
                  ki očitno ni bil dovolj močan, da bi se Slovenija toliko stresla, da bi dobili
                  primerno število občin in tu je problem in tu je vsa zadrega, ali pa bom rekel
                  izvirni greh izpeljave lokalne samouprave. Nič ne govorim o tem, kdo je kriv.
                  Govorim o tem, da se Slovenija na področju lokalne samouprave ni dovolj temeljito
                  stresla. Ponekod se je, smo dobili lepe, zaključene občine, ponekod so pa ostale
                  občine popolnoma nedotaknjene in tam seveda nastajajo problemi. Razumljivo, morda
                  celo največji prav tam, in tu je temeljno vprašanje, zakaj je tako in seveda
                  razmišljati o tem, češ, občina se bo okrepila, če zdaj damo krajevni skupnosti
                  večjo pristojnost. Prepričan sem, da ta hip ne. Takrat ja, ko bomo imeli te stvari
                  urejene in ko bo Slovenija približno teritorialno, geografsko pravilno občinsko
                  porazdeljena. Dokler pa tega ne bo, bomo pa ves čas pod temi <q>"prekopicavanji"</q> sem
                  in tja in vedeti morate nekaj. Popolnoma razumem krajevne skupnosti, da skušajo
                  imeti čim večjo samostojnost, zlasti zaradi tega, ker v občini sami ne vedo, kaj
                  bi radi. Pogosto ne vedo, kaj bi radi. Če bi pa občine natančno vedele, morda tudi
                  zakonodaja ni povsem ustrezna, ampak če bi imele bolj jasno predstavo, sem
                  prepričan, da bi bilo manj teh prizadevanj krajevnih skupnosti, da ohranijo čim
                  večjo samostojnost, ampak bi bilo v občinskem svetu tisto, kar bi se moralo
                  zgoditi, da bi tam poslanci, ne glede na barvo, zagovarjali interese posameznih,
                  recimo, sedanjih krajevnih skupnosti, in za to gre. Mislim, da je občinski svet
                  tisti prostor, kjer se ves čas odvija tudi predvolilni boj, in zagovarjanje
                  lokalnih interesov je najboljši predvolilni boj. Prepričan sem, da ni junaka v
                  občinskem svetu, ki bi upal tam govoriti proti eni od krajevnih skupnosti, ker s
                  tem že avtomatsko odpade na tistem območju, ko bo šel na volitve. Te  stvari so
                  zelo prozaične in tu zdaj z neko obvezno razlago stvari zakoličevati, pomeni, da
                  bomo naredili več škode, kot koristi, zlasti bomo pa naredili zelo veliko težav. V
                  to sem pa trdno prepričan. Zelo veliko težav, pri čemer se strinjam, da mnogi
                  mislijo, da bomo s tem nekaj dobrega naredili. Lahko, da kje, ampak v večini
                  primerov bomo pa naredili veliko težav. Jaz seveda poznam primer občine, kjer bo
                  po tej razlagi brez občinskega premoženja, kjer bodo lastnice tega premoženja
                  zgolj krajevne skupnosti, župan bo pa morda lastnik zvezd in neba. Namreč, tudi
                  tako morate gledati stvari. Je lahko to čisto simpatično za tiste ljudi, ki jih
                  boš pa vprašal, kako lepo je, da so še naprej gospodarji, za funkcioniranje
                  lokalne samouprave je pa to lahko pogubno in jaz bi še enkrat prosil tiste, ki so
                  pisali tudi ustavo, koliko je tako razmišljanje in taka pot, ki jo zdaj skušamo
                  ubirati, sploh ustavno pravilna. Hvala lepa.</p>
            </sp>
            <sp xml:id="SDZ1-Redna-33-1995-07-20.sp122">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Najprej gospod Madon, potem gospod Anderliča, gospod Hvalica, gospod
                  Jančarja in gospod Podobnika. Vsi imate replike.</p>
            </sp>
            <sp xml:id="SDZ1-Redna-33-1995-07-20.sp123">
               <speaker>ZORAN MADON:</speaker>
               <p>Spoštovani! Tudi sam nasprotujem tej obvezni razlagi in se seveda pridružujem
                  tistim, ki opozarjajo na vse nevarnosti, ki jih bo taka razlaga pač povlekla za
                  seboj. Najprej glede samega tega predloga razlage. Zame je pravna oseba pravna
                  oseba, je ali ni. In ni mogoče pravno osebo dovolj dobro omejevati, tudi s statuti
                  ne. Če bo krajevna skupnost pravna oseba, se pravi, da nastopa samostojno v
                  pravnem prometu in bo tudi samostojna in najemala kredite in poslovala in tako
                  naprej. Nihče, ki bo dal kredit krajevni skupnosti, ne bo vprašal, kaj piše v
                  statutu občine. Krajevna skupnost bo kredit najela kot pravna oseba, ampak na
                  koncu, s čim ga bo vračala? Krajevna skupnost premoženja kot takega, ali pa tudi
                  če bo kot pravna oseba, prej ali slej se pravna kontinuiteta konča na občini. In
                  kredit bo morala vračati občina. Zato bo to dejansko povzročilo mnoge spore. Že
                  to, jaz sam sem razumel, ko smo sprejemali zakon o lokalni samoupravi, da je
                  občina osnovna celica lokalne skupnosti oziroma skupnosti naših občanov. To
                  lokalno skupnost imamo zapisano oziroma občino imamo zapisano v ustavi, medtem ko
                  krajevne skupnosti so se zdaj s svojo močjo, tudi preko svetnikov, nekako pojavile
                  kot neke paralokalne skupnosti v občinah. To mislim, da ni dobro. Namreč, svetniki
                  bolj ali manj po vseh občinah, še posebej v manjših občinah, so klonili pod
                  pritiski predsednikov krajevne skupnosti in tako naprej in tako naprej, da so bolj
                  ali manj v vse statute vnesli, da so krajevne skupnosti pravne osebe. Vendar, to
                  bo slabo. Tudi v naši občini smo to naredili, vendar dolgoročno bo to slabo, ker
                  se enostavno že dogaja, da krajevne skupnosti zelo strogo stojijo na vsem
                  premoženju, da si želijo enostavno vzpostaviti svoje gospodarjenje na vsem
                  premoženju, ki je na nivoju občine, in tudi če se bo pridobilo neko premoženje, ga
                  oplajajo ali kakorkoli, ga želijo spet one zasedati in tako naprej, in
                  priseljujejo nekako občine v to, da bodo poslovale prek krajevnih skupnosti. In
                  dejansko se nam bo zgodilo to, da bo občina v neki zelo nevarnem, nevarni
                  situaciji, da bo samo zbirala dohodnino in to dohodnino razdeljevala krajevnim
                  skupnostim. To pa ni smisel vsega skupaj, ampak zame, ko smo sprejemali zakon, je
                  bila osnovna celica občina, in občina lahko nastopa kot pravna oseba, vse ostalo
                  so pa lahko raznorazna povezovanja, ki pa ne morajo nastopati v pravnem prometu.
                  Zato dejansko tega predloga tukaj ne morem podpreti, ker ponavljam, pravni status
                  ožjih delov občin obsega njihovo pravno samostojnost, obsega njihovo pravno
                  samostojnost. Res da potem napišemo, da jih določa statut občine in tako naprej,
                  to nič ne bo veljalo, krajevne skupnosti se bodo dosegale na pravni status in
                  najemale bodo kredite, gospodarile, delale, ne glede na to, kaj bo omenjeno v
                  statutih občine, in prišlo bo do zelo zelo močnih sporov med  občino in krajevno
                  skupnostjo, kjer bo prej ali slej izgubila občina. Hvala.</p>
            </sp>
            <sp xml:id="SDZ1-Redna-33-1995-07-20.sp124">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Anderlič.</p>
            </sp>
            <sp xml:id="SDZ1-Redna-33-1995-07-20.sp125">
               <speaker>TONE ANDERLIČ:</speaker>
               <p>Spoštovani! Prav vesel sem, da ni prišlo do potresa in da ne prihaja ob vsaki
                  menjavi politične oblasti, ali pa volje, ali pa spremembe posameznikov na
                  posameznih mestih do temeljitih potresov in do izničenja vsega, kar je bilo in
                  postavljanje po meri in okusu tistih, ki takrat vladajo. Ravno zato, gospod
                  Polajnar, ker je bilo postavljeno v ustavi in v vseh tistih opredelitvah, ki so
                  govorile, da je lokalna samouprava pač volja ljudi in da se organizirajo tako, kot
                  se pač sami hočejo, in tako, kot imajo za to na razpolago neke zakonske okvire, in
                  ker je bilo na silo vzpostavljeno nekaj razmerij tudi v tem Državnem zboru, smo
                  dobili to, kar smo dobili. Seveda vem, da je bila marsikakšna rešitev slaba pri
                  projektu lokalne samouprave, zagotovo pa vem tudi to, da vse izkušnje s krajevnimi
                  skupnostmi in predvsem z gospodarjenjem, predvsem z načrtovanjem itd., niso bile
                  slabe. Prepričan pa sem, da če bomo mi želeli imeti roko nad vsem in diktirati
                  popolnoma vsakemu, kako naj se obnaša, kako naj uokvirja svoja pravila znotraj
                  svojih opravil, da bo to slabo. Ne vem, katero obliko združevanja, povezovanja,
                  organiziranja imate vi v mislih. Zagotovo pa vem, da nekatere izkušnje, ki so že
                  nekaj tisoč let na tem teritoriju, niso nujno organizacijske. Mislim, niso nujno
                  najboljše. Zato bom sam glasoval za to, da tiste izkušnje, ki so bile dobre in jih
                  krajevne skupnosti na nek način predstavljajo, da se tudi vnaprej do novih reform,
                  do novih sprememb, ki se bodo lahko zgodile le po zakonu, ki je v proceduri, torej
                  zakonu o določanju organizacijskih sprememb pri občinah, naj si bo, ko gre za
                  združevanje, ali za razdruževanje in da po tej poti v okviru teh zakonskih določil
                  vse tisto, kar se bodo ljudje odločili na referendumu, jasno, ob izpolnjevanju
                  kriterijev, kajti to je ena od bistvenih stvari, da je bilo mnogo izsiljenega tudi
                  mimo in pod kriteriji, ki bi bili še smiselni za ustanovitev občin, da imamo
                  ponekod nemogoče situacije. Še enkrat povem - vse slikovite primerjave, take ali
                  drugačne, ne koristijo, v kolikor nimamo pred seboj volje krajevnih skupnosti in
                  odgovornosti ljudi za svoje lastno početje in jaz sem prepričan, da so krajevne
                  skupnosti do zdaj - poznam zelo malo, ali pa nobene krajevne skupnosti, ki ne bi
                  bila sposobna gospodariti in načrtovati svoj razvoj najbolj primerno njej sami.
                  Zato bom podprl to razlago. Hvala.</p>
            </sp>
            <sp xml:id="SDZ1-Redna-33-1995-07-20.sp126">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Hvalica.</p>
            </sp>
            <sp xml:id="SDZ1-Redna-33-1995-07-20.sp127">
               <speaker>IVO HVALICA:</speaker>
               <p>Hvala lepa. Spoštovani! Mislim, da se je edini do sedaj dotaknil pravega vzroka
                  vsega tega gospod Polajnar. Pravzaprav je on že povedal vse, k temu bi pa dodal še
                  naslednje. Analizirajte probleme, ki nastajajo v zvezi s pravnimi osebami, s
                  premoženjem po krajevnih skupnostih in boste nedvoumno ugotovili, da ti nastajajo
                  pravzaprav v tistih krajevnih skupnostih, ki so imele aspiracije, da bi postale
                  občine, pa niso postale, z razno raznimi načini. Recimo, ne bom rekel smo, ampak
                  so jim onemogočili. Rezultat lokalne samouprave, realizacija zakona o lokalni
                  samoupravi je pač takšna, kakršna je. Sigurno to ni tisto, s čimer smo si tisti,
                  ki smo iskreno razmišljali o lokalni samoupravi, torej ta rezultat jasno ni bil
                  realiziran.</p>
               <p>Danes se pojavlja ta problem krajevnih skupnosti, kot sem rekel, ne vseh, ne
                  vaških in pri tem bi se dotaknil še samega izraza. Krajevna skupnost, tudi ta
                  izraz bo potrebno odpraviti, ker ponavadi gre za krajevne skupnosti, ki so pač v
                  večjih krajih, da tako rečem, drugje bi lahko bile vaške skupnosti, v mestih
                  četrtne skupnosti, ne vem, zakaj bi bile krajevne skupnosti. Tudi to je recidiv
                  komunalnega sistema. Ampak poglejte, mi jih sedaj tudi ne moremo več imenovati
                  vaške krajevne skupnosti, nekatere skupnosti zaradi tega, na primer Portorož, to
                  je mesto, ki ni dobilo občine. To je nerealizacija lokalne samouprave. In sedaj
                  smo pa prišli do tja. Prav tisti, ki so na nek način bili proti, da bi, bom rekel
                  tako, njihova krajevna skupnost postala občina, sedaj hočejo pa nenadoma imeti
                  atribute občine. To je tisto.</p>
               <p>Torej, po mojem trdnem prepričanju ta lokalna samouprava oziroma ta prvi del je
                  bil realiziran le delno in tiste krajevne skupnosti, ki hočejo postati pravne
                  osebe, bodo prej ali slej tudi postale nove občine in problem bo rešen. Hvala.</p>
            </sp>
            <sp xml:id="SDZ1-Redna-33-1995-07-20.sp128">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Jančar.</p>
            </sp>
            <sp xml:id="SDZ1-Redna-33-1995-07-20.sp129">
               <speaker>JANEZ JANČAR:</speaker>
               <p>Hvala lepa gospod podpredsednik. Še enkrat bom ponovil tisto, kar sem že prej
                  rekel. Ne vem, zakaj toliko modrujemo, če imajo platno in škarje v rokah novi
                  občinski sveti in župan. Vse imajo in lahko vse to naredijo. Zakaj bi moral to
                  Državni zbor jim predpisati? Resno se sprašujem. Zakaj bi mogel to Državni zbor
                  predpisati, ampak naj se vendar ljudje na terenu sami organizirajo. Ali se bojite,
                  da boste na naslednjih volitvah pač izgubili to mesto, ki ga imate?
                     <stage>(Da.)</stage> Ja, to je verjetno res, gospod Hvalica. Iskreno vam ne
                  verjamem o stvareh, o katerih ste sedajle govoril. Resno. Ne verjamem.</p>
               <p>Poglejte, nihče pa ni danes, ravno vi gospod Polajnar, ko govorite, kako je to vse
                  slabo, če ostane tako, nič pa niste rekli, ko se v Bohinju za cesto, ko se pelješ
                  proti Pokljuki ali gor skozi, mora kar plačati cestnina, namesto, da bi vaš
                  minister razgnal tiste ljudi, ki tam to delajo. Hvala lepa.</p>
            </sp>
            <sp xml:id="SDZ1-Redna-33-1995-07-20.sp130">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Podobnik. Vsi imajo replike. Vsi. Da. Na njega. Vsi. Imajo
                  replike še gospod Podobnik, Polajnar, gospod Hvalica, gospod Henigman in potem
                  gospod Baškovič. Prosim za mir.</p>
            </sp>
            <sp xml:id="SDZ1-Redna-33-1995-07-20.sp131">
               <speaker>JANEZ PODOBNIK:</speaker>
               <p>Se opravičujem, jaz sem se prej prijavil za repliko na nastop gospoda Polajnarja.
                  Torej zanima me, osebno torej menim, da ima najverjetneje vsaj, recimo, več kot
                  80% sedanjih občinskih statutov vgrajene rešitve, ki jih predlaga obvezna razlaga.
                  Torej, to je tipična bitka za oslovo senco. To je moje mnenje, pa me zanima, ker
                  najverjetneje služba spremlja statute. Vsi statuti, ki sem jih jaz pogledal, imajo
                  to rešitev, ki je tu predlagana za obvezno razlago. Zato je resnično, kot sem že
                  rekel, tudi če ne sprejmemo te obvezne razlage, ne bo nič narobe, ampak ta
                  razprava o tej obvezni razlagi pa po mojem mnenju odpira vprašanje lastnine, ki pa
                  ni predmet te razprave.</p>
               <p>Rad bi odgovoril na to vprašanje glede stabilnosti občin v smislu delovanja
                  krajevnih skupnosti. Tu lahko človek govori iz izkušnje. Moja izkušnja je taka, da
                  tam, kjer so bile krajevne skupnosti dinamične, ustvarjalne, podjetne, tam je
                  občina pridobila in nič izgubila. To je moja izkušnja. Namreč, opozarjam, da v tej
                  razlagi piše, da bo statut občine določil pravice in pooblastila v pravnem
                  prometu. To je odločilno, to. Tu pa niso vsi statuti enaki. Poglejte statute! Tu
                  so pa eni v statute dali krajevnim skupnostim več pooblastil in več pravic, drugi
                  pa manj. To je bistvo razprave, ne pa to vprašanje glede statusa oseb javnega
                  prava oziroma statusa pravne osebe. Predlagam tudi, da to razpravo ne napeljujemo
                  na ta politični nivo, ker mislim, da bo neproduktivna. Hvala.</p>
            </sp>
            <sp xml:id="SDZ1-Redna-33-1995-07-20.sp132">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Polajnarju.</p>
            </sp>
            <sp xml:id="SDZ1-Redna-33-1995-07-20.sp133">
               <speaker>IGNAC POLAJNAR:</speaker>
               <p>Hvala lepa. Ko imam priložnost, najprej gospodu Podobniku. Strinjam se, ta razlaga
                  sploh ni potrebna, ker občine te stvari urejajo. Zdaj, ali dobro ali slabo, to je
                  drugo vprašanje, ampak gospodu Anderliču vendarle tole. Češ, ljudi smo povprašali
                  in ljudje so nekaj sklenili, mi tu smo se pa odločali drugače itn. Jaz vas bom
                  spomnil, kakšne so bile strokovne podlage za oblikovanje novih občin. Bistveno
                  seveda drugačne, kot smo sprejeli potem v Državnem zboru in seveda sem prepričan,
                  da tiste strokovne podlage niso bile narejene na pamet, ampak z nekim zelo resnim
                  premislekom in samo škoda je, da toliko resnega premisleka tudi ni bilo pri
                  tistih, ki so takrat v času, v predreferendumskem času za določanje občin, da niso
                  takrat bolj resno teh stvari vzeli in ljudem povedali, zakaj v bistvu pri tej
                  stvari gre. Tako je bilo pa sejanje strahu, kako bo potem, če bomo dobili toliko
                  občin, vse slabše, kako bo vse dražje, kako bodo ljudje imeli še manj možnosti
                  soodločati itn. in zaradi tega je potem bil rezultat referenduma tak, kakršen je
                  bil in Državni zbor je moral tudi z ukazom Ustavnega sodišča stvari, kolikor se je
                  dalo, popravljati, res pa je, če bi jih popravil še bolje, bi bilo veliko lažje.
                  Trdim še enkrat, če ne bi danes imeli tega, kar imamo, da imamo nekatere občine v
                  starih mejah, bi bilo vsekakor bistveno lažje. Hvala lepa.</p>
            </sp>
            <sp xml:id="SDZ1-Redna-33-1995-07-20.sp134">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Hvalica.</p>
            </sp>
            <sp xml:id="SDZ1-Redna-33-1995-07-20.sp135">
               <speaker>IVO HVALICA:</speaker>
               <p>Hvala lepa. Sem se hotel sicer odpovedati, ker so že drugi povedali, ampak vseeno
                  nekaj je še ostalo, gospod Jančar. Kdo ima škarje in platno? Jaz sedim v
                  občinskem, mestnem svetu, ki je imel to nesrečo, da vanj ni bil izvoljen nihče iz
                  enega velikega gorskega območja v občino Nova Gorica. Gre za Čepovanj, Lokve,
                  tisti predel, ki je bil predviden za dve občini in tu nastane problem. Tu nastane
                  problem, kdo si upa - tisto, kar je govoril prej gospod Polajnar - tem ljudem
                  odreči to. Občina bi morala postati in bi realizirali njihova hotenja in bi bili
                  pravna oseba in bi bili lastniki itd. Ker se to ni zgodilo, bo pač zdaj treba
                  balansirati, ampak to ni pravo, to ni lokalna samouprava. To gre za krajevne
                  skupnosti, ki so dejansko toliko odmaknjene od občine, da pravzaprav nič ne čutijo
                  z občino. To je kvečjemu lahko njihov sedež bodočega okraja oziroma pokrajine. Za
                  to gre. Hvala.</p>
            </sp>
            <sp xml:id="SDZ1-Redna-33-1995-07-20.sp136">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Henigman.</p>
            </sp>
            <sp xml:id="SDZ1-Redna-33-1995-07-20.sp137">
               <speaker>BENJAMIN HENIGMAN:</speaker>
               <p>Spoštovani! Gospoda Anderliča bi rad samo spomnil, da nove občine v novi oziroma
                  sedanji lokalni samoupravi nimajo nikakršne povezave oziroma kontinuitete - stare
                  krajevne skupnosti z novimi občinami. Če je kip Edvarda Kardelja tu blizu, pa če
                  si je on izmislil ta sistem, to je seveda ena stvar, vendar mi smo postavili v
                  skladu z ustavo nov sistem razdelitve države oziroma novo lokalno samoupravo, tako
                  da to ni povezano in krajevne skupnosti oziroma občine ne ukinejo krajevnih
                  skupnosti, ampak občine postavljajo novo organizacijo na svojem področju in to,
                  ker se je ustvarilo mnenje med ljudmi, da zdaj občinski sveti ukinjajo krajevne
                  skupnosti, to je navadna demagogija. To je eno.</p>
               <p>Drugo, gospod Jančar, ki ga sedaj ne vidim - se strinjam, da imajo občinski sveti
                  pa župani škarje in platno v svojih rokah, vendar vedeti morate, da je na
                  občinskih svetih, katerega član sem tudi sam v Ribnici, prepričanje, da bo Državni
                  zbor rešil njihove lokalne stvari. Jaz jih pa prepričujem, da nismo poslanci nič
                  bolj pametni, kot tisti občinski svetnik na tistem teritoriju za tista vprašanja,
                  za katera je lokalna samouprava postavljena in jih moramo tam reševati. Če bi pa
                  sprejeli to obvezno razlago, za katero sem prej rekel, da ni ne tič ne miš, potem
                  bomo pa samo zakomplicirali stvari in bomo odpirali debato o oslovi senci.
                  Hvala.</p>
            </sp>
            <sp xml:id="SDZ1-Redna-33-1995-07-20.sp138">
               <speaker>PODPREDSEDNIK VLADIMIR TOPLER:</speaker>
               <p>Hvala. Imamo zopet nove replike, tako da gospodu Baškoviču ne morem dati besede.
                  Najprej gospod Jančar, potem gospod Madon, gospod Anderlič in gospa Primožičeva.
                  Gospod Baškovič pa že čaka dobre pol ure.</p>
            </sp>
            <sp xml:id="SDZ1-Redna-33-1995-07-20.sp139">
               <speaker>JANEZ JANČAR:</speaker>
               <p>Hvala. Moja replika bo čisto kratka. Gospod Hvalica, tudi sami ste verjetno
                  doprinesli, da je prišlo do tega v stvari, o kateri ste govorili. Če bi v občini,
                  v kateri ste volili, jo razdelili na več volilnih enot, če ste pa naredili samo
                  eno listo kot občino z eno volilno enoto, mi je pa žal, ker dejansko res v tistem
                  primeru pa vse primestje odpade zato, ker je več glasov v mestu in ste sokrivi,
                  ker niste sooblikovali drugače.</p>
            </sp>
            <sp xml:id="SDZ1-Redna-33-1995-07-20.sp140">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Madon. Gospod Kopše, zapisal sem vas. Na vrsti so še gospod Madon,
                  Anderlič, Primožičeva gospa in gospod Kopše.</p>
            </sp>
            <sp xml:id="SDZ1-Redna-33-1995-07-20.sp141">
               <speaker>ZORAN MADON:</speaker>
               <p>Hvala. V bivši občini Nova Gorica so imele večino stranke, najprej stranka, kateri
                  tudi vi pripadate, potem pa druge stranke z leve strani, nikakor pa ni mogel
                  gospod Ivo Hvalica na to vplivati, kar se je v Novi Gorici zgodilo. Dejansko se je
                  pa zgodila velika krivica, ker celotna Trnovsko-banška planota nima enega samega
                  svetnika v mestni občini Nova Gorica. To je glede te replike. Drugo je, gospod
                  Jančar, na vaše prejšnje izvajanje, da bodo imeli sveti občine vse škarje in
                  platno v rokah. Problem te razlage je ravno v temu, da ta razlaga zavaja. Zame,
                  tako kot jo jaz razumem, zavaja prav v tem, da imajo občine škarje in platno, ker
                  ga dejansko nimajo. Prvi del stavka pove, da so krajevne skupnosti pravne osebe. S
                  tem tolmačenjem smo določili, da so krajevne skupnosti pravne osebe. Potem pa
                  začnemo, ki jih določa statut občine, v tem je zame problem. To, kar bo določal
                  statut občine, mislim, da ne bo za nikogar nič pomembno. Krajevne skupnosti bodo
                  pravne osebe in bodo delovale kot pravne osebe. Kaj bo določal statut občine, je
                  to larifari za tiste, ki bodo delovale kot krajevne skupnosti, ker to za njih ne
                  bo nek zakon, neka zadeva, da oni ne bi najemali kreditov, da ne bi poslovali ne
                  vem kako neracionalno ali racionalno ali kakorkoli, oni bodo kot pravne osebe
                  gospodarili in bodo lahko gospodarili mimo politike, mimo hotenja občine. In v
                  mnogih primerih tudi zelo navzkriž z občino. In če smo mi po ustavi sprejeli zakon
                  o lokalni samoupravi, ki naj bi bila temeljna osnovna celica povezovanja ljudi,
                  potem smo tukaj nekaj falili, in to zdaj vnašamo s krajevnimi skupnostmi neko, bi
                  lahko rekel, tudi rušilno celico v te nove občine. In res je, problem, to kar je
                  gospod Polajnar povedal, je en sam, da nismo naredili takega zakona in take
                  lokalne samouprave, kakršno ustava tudi predvideva. Mi smo teh zelo velikih
                  lokalnih skupnosti, ki so do zdaj obstojale, razdelili ali pa nismo vzpostavili
                  dovolj velikega števila občin v Sloveniji. Ponavljam, osnovni problem je  v tem,
                  da do zdaj lokalne skupnosti, krajevne skupnosti niso bile pravne osebe, ker jaz
                  vsaj ne poznam zakona, ki bi do zdaj določal, da so krajevne skupnosti pravne
                  osebe. S tem tolmačenjem bomo pa določili, da so pravne osebe. In če je nekaj
                  pravna oseba, nihče ne bo omejeval, kaj lahko počne pravna oseba, tudi s statutom
                  ne, in bodo počele, kar bodo počele. In to je ta zadeva sporna tukaj zame notri,
                  ker prvič določimo, da so pravne osebe, drugič sicer napotujemo na statute, ki pa
                  ne bodo imeli nobene teže za krajevne skupnosti, zato temu nasprotujem.</p>
            </sp>
            <sp xml:id="SDZ1-Redna-33-1995-07-20.sp142">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospodu Anderliču dajem besedo.</p>
            </sp>
            <sp xml:id="SDZ1-Redna-33-1995-07-20.sp143">
               <speaker>TONE ANDERLIČ:</speaker>
               <p>Gospod Henigman, jaz res ne vem, koliko so pametni svetniki v Ribnici, tudi ne
                  vem, koliko so pametni poslanci. Vem pa, da je bila sprejeta ustava, vem pa, da je
                  bil sprejet zakon o lokalni samoupravi in vem, da je prepuščeno občinam oziroma
                  ljudem, da se odločajo, kako bodo živeli, v kakšnih skupnostih in kako bodo
                  urejali svoje stvari. In vem tudi to, da je v proceduri zakon, ki bo določal
                  postopke, kako bodo nastajale nove občine, ali več ali manj. Jaz seveda razumem,
                  da je neko razočaranje, ker bi na eni strani radi naredili več občin, na drugi
                  strani jih je pa že tako ali tako, po mnenjih seveda preveč, vsaj v nekaterih
                  okoljih. Na sredi pač, je pa treba prenašati eno in drugo, kar je pa po svoje
                  naporno. Tako, da jaz vendarle ne vidim potrebe, da bi kakorkoli posegali drugače
                  v to materijo, kot priznali to, kar je tudi zakon o lokalni samoupravi priznal, da
                  krajevne skupnosti delujejo naprej, in da lahko delujejo, seveda, če se tako v teh
                  občinah dogovorijo.</p>
               <p>Ja, gospa Primožičeva. Saj vem, da vi želite več občin, in da bo vsaka krajevna
                  skupnost občina ali pa mogoče še več. Ne 400 občin ali pa 800 ali kakorkoli se bo
                  izšlo po nekih drugih idealnih mejah. Ne bom rekel, da so fare slabe meje.
                  Verjetno so dobre meje, samo ne vem, če so uporabne tudi za ta model lokalne
                  samouprave. To pa res ne vem. In zaenkrat je edino ligitimen postopek opredeljen v
                  zakonih in, ta bo, upam, zakon, ki ga bomo še sprejeli, določal, kako naj pride do
                  vzpostavitve novih občin, saj tukaj je glavni problem. Ni problem v tem ali bodo
                  ljudje v okviru vaške skupnosti ali mestnih četrti ali v okviru sedanjih krajevnih
                  skupnosti. Tudi se lahko strinjam, da izraz krajevna skupnost verjetno ni
                  najboljši. Vem pa to, da tam, ko so se ljudje vzeli skupaj v okviru sedanjih
                  krajevnih skupnosti, da so dobro gospodarili predvsem s svojim denarjem, ker so
                  večino projektov speljali ne z državnem denarjem, ne z občinskim denarjem, ampak s
                  samoprispevkom, z raznimi dodatnimi prispevki in tako naprej. To so pač realnosti
                  in seveda, če so s svojim denarjem, so tudi z denarjem, občinskim ali državnim ali
                  kakorkoli že, zelo vestno gospodarili in prepričan sem, da bodo tako tudi naprej.
                  In ne bo tako daleč čas, ko bomo lahko na osnovi zakona o spremembah občin, o
                  katerem sem že večkrat tukaj pač ponovil, lahko odločali o pobudah v sedanjih
                  občinah, da bodo nastale dve, tri ali pet občin v okviru sedanjih občin.</p>
               <p>Zato še enkrat pravim, ne vidim nobene potrebe, da bi glasoval proti. Prej
                  nasprotno, da pustimo ljudem, da se organizirajo tako, kot hočejo. Zagotovo pa je,
                  da so ljudje iz občine Osilnica, ko je prišel gospod Henigman nazaj, že hodili po
                  tem Državnem zboru, pred sprejemanjem proračuna, da želijo, da potrebujejo dodatna
                  sredstva zato, da bodo sploh lahko preživeli, ker v okviru teh kapacitet, ki jih
                  imajo sedaj, pač tega ne bodo morali brez dodatne spodbude države. To pač tako je.
                  V okviru neke večje skupnosti bi mogoče drugače, pa spet ne bom trdil. Glasoval
                  sem za tisto Osilnico in Osilnica je ratala in mogoče bom še tudi za kakšno drugo
                  manjšo občino, če bodo take razmere. Hvala.</p>
            </sp>
            <sp xml:id="SDZ1-Redna-33-1995-07-20.sp144">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Zato pa vas tudi vabijo na dopust. Besedo pa dajem gospe
                  Primožičevi.</p>
            </sp>
            <sp xml:id="SDZ1-Redna-33-1995-07-20.sp145">
               <speaker>JANA PRIMOŽIČ:</speaker>
               <p>Hvala lepa za besedo. Lepo bi bilo, da bi se gospod Anderlič, ki očitno podpira to
                  obvezno razlago, in gospod Jančar uskladila. Gospod Jančar namreč trdi, da občine
                  same to določajo, vendar z obvezno razlago dajemo krajevnim skupnostim večjo
                  pristojnost, kot je opredeljena v tem 19. členu zakona. In rada bi spomnila
                  gospoda Potrča na njegovo razlago ob prejšnji točki, ko je šlo za predlog gospoda
                  Toneta Partljiča, ko je govoril, da ne podpira obvezne razlage, mislim, da zato,
                  ker ta obvezna razlaga daje večje pristojnosti ali nekaj dodatno določa več, kot
                  je pa, recimo, opredeljeno v členu in je zato mislim, predlagal, da se ta stvar
                  raje opredeli z zakonom. Tako bi ga rada izzvala tudi na to temo.</p>
               <p>Glede gospoda Anderliča pa ugotavljam, da je bilo prehodno obdobje iz, ne vem,
                  kako je bilo to včasih, iz socializma v komunizem očitno zelo dolgo. Ker spet
                  pogrešamo to, da smo nekaj posebnega. Spet bomo očitno uvajali neko novo obliko
                  lastnine, to je krajevna lastnina. Upam, da bomo edina država na svetu, če ne že v
                  Evropi, da bomo spet imeli tako lastnino in ugotovim tudi lahko, da v Evropi takih
                  delov občine z lastnostjo pravne osebe ni. Če ima kdo drugačne dokaze, bi jih res
                  rada slišala. Še enkrat opozarjam na to, da dati popolno samostojnost, brez
                  odgovornosti, ki ni opredeljena v nobenem zakonu, ni prav. Ustvarjamo namreč spet
                  novo finančno anarhijo. Nikjer ne piše, za koliko se lahko krajevna skupnost kot
                  pravna oseba zadolži, kakšne pristojnosti oziroma odgovornosti ima. Občinski svet
                  je brez nadzora, omejitve ima lahko samo v tem, da tej krajevni skupnosti ne daje
                  nobenih sredstev. Končno pa se nikakor ne strinjam, s tem, da zaradi, recimo,
                  redne zaposlitve nekih tajnikov v krajevni skupnosti sprejemamo protiustavne
                  obvezne razlage in res predlagam, da te razlage ne sprejmemo. Hvala lepa.</p>
            </sp>
            <sp xml:id="SDZ1-Redna-33-1995-07-20.sp146">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Kopše. Se odpoveduje. Gospa Pečanova, potem pa ima besedo
                  gospod Baškovič.</p>
            </sp>
            <sp xml:id="SDZ1-Redna-33-1995-07-20.sp147">
               <speaker>BREDA PEČAN:</speaker>
               <p>Pravijo, da ima vsako potrpljenje nek konec. Moram reči, da me počasi mika, da bi
                  izgubila potrpljenje tudi jaz, vendar bom vseeno povedala. V spreminjevalnem
                  predlogu, ki ga je sprejela komisija in ki ga je ponudila kot nadomestilo za
                  obvezno razlago, s tem da je vsebina v bistvu ista, samo da je mnogo krajša in
                  razumljiveje napisano, bi predlagala gospodu Madonu, da gre od besedo do besede in
                  od vrstice do vrstice, pa če natančno prebere, in tudi tisti, ki drugače
                  razlagate, zdaj se ne spomnim, trije ste bili, da je s tem, s to obvezno razlago
                  krajevnim skupnostim dan status pravne osebe. Ni res. S to obvezno razlago je samo
                  razloženo, kaj pomeni, da statut občine določi pravni status ožje skupnosti v
                  občini. Samo to je zapisano. Se pravi, v statutu, ki pa vemo, da ga sprejema
                  občinski ali mestni svet, bo zapisano, ali je krajevna skupnost pravna oseba, ali
                  ni. Bom povedala zelo nazorno. Ta obvezna razlaga pomeni, da bodo v eni občini v
                  statut zapisali: imamo pet krajevnih skupnosti, zgornji, spodnji, srednji Dol. Tri
                  krajevne skupnosti, ker se ne spomnim še dveh imen in bodo napisali: te krajevne
                  skupnosti nimajo statusa pravne osebe. V drugi občini bodo pa zapisali: imamo tri
                  krajevne skupnosti in te tri krajevne skupnosti imajo status pravne osebe s tem,
                  da tukaj v tej obvezni razlagi zelo jasno piše, da bodo morali zapisati v statut,
                  ali v drugi akt, ki se ga ravno tako sprejema z dvotretjinsko večino vseh
                  svetnikov, to je, statutarni akt bo moral biti, bodo morali zapisati, v katerih
                  lastnostih ima, v katerih nalogah ima krajevna skupnost to pravno subjektiviteto.
                  V kolikor tega ne bodo napisali, bodo naredili hudo napako, ker je že v zakonu
                  jasno zapisano, da statut določa, katere so tiste naloge, ki jih občina poveri
                  krajevni skupnosti in ji določi tudi pravni status v vezi s temi nalogami. Vas
                  lepo prosim, berite tisto, kar piše, ne izmišljujte si, ali pa ne govorite zaradi
                  tega, da iz principa rečete, da to pa ni prav. Smisel obvezne razlage je pa ravno
                  v tem. Kaj je kolega Geržina? Mislim, da ni fair, da mi kažeš tukaj s prsti. Kažeš
                  zadaj, a jaz te vidim ravno tako, kot da bi meni nekaj kazal, lepo te prosim. To
                  sem hotela povedati in vas lepo prosim, bodimo dosledni in lotimo se te obvezne
                  razlage. Jaz bi predlagala, da to že zelo utrudljivo razpravo prekinemo in
                  glasujemo, pa naj bo, kar bo. Saj mislim, da ne bomo naredili velike škode, tudi
                  če ne bomo izglasovali take obvezne razlage. Vam pa povem nekaj. Kljub temu, da se
                  v principu in v glavnem strinjam s kolegom Podobnikom, da je tako ali tako že
                  večina statutov sprejetih, vendar so nekateri statuti sprejeti v nasprotju z
                  željami krajanov v teh občinah, ne občanov, poudarjam, krajanov. Kljub temu, da so
                  ti krajani imeli v svoji volilni enoti, jih ne poznam, ne poznam teh krajev, sploh
                  še tam nisem bila, da ne bi kdo narobe razumel, vendar se mi zdi, da ni pošteno,
                  da zaradi tega, ker na terenu v občino prihaja samo en način razlage tega zakona,
                  se zaradi tega v občini enostavno ne dovoli, da bi prišlo do take odločitve kot jo
                  krajani želijo. Naj imajo možnost, da sprožijo zahtevo za referendum. Če ne bo
                  take obvezne razlage in bodo vedno mahali pred nosom z eno samo razlago, da
                  krajevna skupnost ne more biti pravna oseba in zaradi tega jim dajmo možnost, če
                  bodo hoteli, če se bodo hoteli organizirati, bodo pospravili krajevno skupnost na
                  nivo pravne osebe, če jim bo seveda uspelo na referendumu. Mislim, da je
                  referendum pa le dovolj demokratična oblika, da lahko pustimo ljudem, da se sami
                  odločijo, kako bodo imeli organizirano svoje življenje. Mislim, da ja. Hvala.</p>
            </sp>
            <sp xml:id="SDZ1-Redna-33-1995-07-20.sp148">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Baškovič in potem gospod Geržina in gospod Henigman. Imate
                  repliko, gospod Geržina? Boste dobili. Gospod Baškovič že zelo dolgo čaka. Boste
                  dobili besedo, gospod Geržina, gospod Baškovič se je prej javil in je tudi imel
                  repliko in sem jaz dovolil, da so vsi govorili, vi ste se pa šele zdaj pri gospe
                  Pečanovi javili. Izvolite.</p>
            </sp>
            <sp xml:id="SDZ1-Redna-33-1995-07-20.sp149">
               <speaker>MILAN BAŠKOVIČ:</speaker>
               <p>Hvala lepa. Jaz sem prej razumel nekaj razprav zlasti gospoda poslanca Polajnarja,
                  da nekako pogreša, da je neka bela lisa, če sem tako razumel, ta ustavnosistemski
                  vidik, da ga nekako pogreša in da bi bilo dobro o tem še kaj reči in s tega vidika
                  tudi to obvezno razlago osvetliti. Zato se javljam, ker smo mi v našem mnenju
                  stvar zelo poenostavljeno povedali, če ste brali, ker teh problemov nismo na ta
                  način niti zaznavali. Bi pa povedal to, da je s tega vidika treba prisluhniti
                  ministru Lojzetu Janku, ki je o tem že nekaj povedal. Sam bi samo še dodal nekaj
                  stvari in zato mi dovolite teh par besed.</p>
               <p>Mi smo v našem mnenju namreč napisali, ki ga moramo vedno dati v takih primerih,
                  in mi smo zmeraj kritični do obveznih razlag, ker se hoče največkrat speljati
                  skozi razlage neke spremembe, nekaj, kar ni bilo mišljeno in tako naprej in vedno
                  pozorno pregledamo take predloge, očuvamo pravno državo, red, pravi smisel zakona
                  in tako naprej, da ne bi prispevali k še večjim nejasnostim in potem še k večjim
                  zmedam.</p>
               <p>Tukaj smo napisali, da kakor mi razumemo zakon, koncepcijo zakona in tega člena,
                  niti ne bi bila taka razlaga nujno potrebna, ker vidimo, da vse to izhaja iz
                  zakona, če se ga logično bere. Vendar, če pa je tako, kot se je pokazalo, da so pa
                  različna navodila šla v občine, pregledal sem osnutek statuta, ki je šel kot
                  vzorec, je bilo notri vse sorte okoli tega, je potem pa res vprašanje, ali je
                  treba tudi uradno nekaj reči, da se ve, kaj je prava rešitev, ki jo zakon daje in
                  kako jo razumeti. Mi smo razumeli, da ostaja ravno ta status, statusno vprašanje
                  dosti odprto glede na te variante ob statutih, ker je zakon tako napisal. Statut
                  občine, to je prav, določa naloge, ki jih ožji deli občine pripravljajo
                  samostojno, način njihovega financiranja, načela za organiziranost in delovanje
                  njihovih organov ter njihov pravni status. No, ti deli občin so pa prej v 18.
                  členu, ko pravi da je lahko območje občine v skladu s statutom občine razdeljeno
                  na krajevne, vaške ali četrtne skupnosti, se pravi, to je kategorija, ki jo je
                  zakon, sistemski zakon uvedel, krajevne, vaške, četrtne in govorijo potem samo o
                  teh delih, ne govorimo več o samih krajevnih skupnosti, to se malo preveč v teh
                  razpravah potencira. No, in tukaj je potem izstopilo to vprašanje, kaj pa je to
                  pravni status? Dejansko, je zakon samo to postavil, in to, da statut občine ta
                  pravni status uredi. Kaj si pa potem sploh človek predstavlja? Jasno, da je to
                  pravni status, ali je to, kakšna so to pooblastila, kako jih dobiva, izvaja, ali
                  ima račun, ali je pravna oseba ali ni in kakšna pravna oseba - omejena, polna in
                  tako naprej? V tem smislu je zakon, bi rekel potreben tolmačenja oziroma ni šel do
                  kraja, ampak če je to vse prepustil občini, to pomeni, da je to sfera občinskega
                  urejanja s statutom in mora to vse speljati. In če gremo v pravnem statusu je na
                  prvem mestu seveda, ali je pravna oseba ali ni, ali je lahko ali ni ali je to
                  izključeno. Mi smo rekli, ker je to prepuščeno in se tako piše, ne more biti
                  izključeno. Samo to je naša razlaga. Ne more biti izključeno in tako je, in tudi
                  ta razlaga ne govori, da mora biti, dopušča možnost, dopušča možnost. In v tem ne
                  vidimo  nobene diskrepance z idejo zakona in zato smo tudi rekli, da ni najbrž
                  treba niti posebej o tem razlage sprejemati. Moram pa reči to, da je ta zakon o
                  lokalni samoupravi nastajal v tej hiši, v Državnem zboru,  v komisiji, ona je bila
                  nosilec, ne nekdo zunaj. So bili tukaj strokovnjaki, profesorji, ne vem kaj vse
                  zraven; iz Ustavnega sodišča in tako naprej. In če so takrat napisali, da je
                  pravni status stvar statuta občine, so pač tako napisali. Meni se to ne dopade,
                  osebno. Jaz bi pričakoval, da bi bil zakon dovolj jasen, pa bi to izrecno napisal,
                  ali pa izključil. Vendar ni, on je to pustil dejansko v popolno razpolaganje
                  lokalni skupnosti in s tem vrgel iz sfere zakonodaje v popolno sfero lokalne
                  samouprave. Tako je razumeti, in  nič drugače ta koncept.</p>
               <p>Ustavno sodišče je dosti telovadilo po tem zakonu, saj veste, kaj smo vse imeli,
                  vendar te določbe in vrglo ven, je ni osporavalo. Se pravi, jo je videlo dostikrat
                  očitno v tem prelistanju zakona, kjer se je spuščala v vsa področja, vendar ni
                  omenila niti, da je to pravno problematično niti da je v nasprotju z ustavo. Tako
                  bi pač ocenil ta njihov pogled, ker na to niso nič posebej opozarjali in tudi jaz
                  menim, da če je to prepuščeno čisto lokalni volji, je pač tako verjetno v redu,
                  čeprav bi mogoče kdaj v perspektivi kazalo zakon dopolniti in spraviti na čisto,
                  da bi imeli definiran enak položaj. Tukaj res nastajajo zelo različne situacije.
                  Zaenkrat pravimo, da je to v redu. Mogoče bomo kdaj drugače ocenili, ampak
                  zaenkrat je tako napisano in tako to razumem.</p>
               <p>Poleg tega bi rad rekel še to, da smo tudi v zakonu o ustanovitvi občin napisali o
                  teh krajevnih skupnostih in tako naprej, ker te so bile poprej bolj znane, kot pa
                  vaške ali pa četrtne, ki so nova kategorija, v 4. členu smo napisali, premoženje
                  in delavce v obstoječi krajevni skupnosti prevzamejo nove vaške krajevne in
                  četrtne skupnosti oziroma občina v skladu z občinskim statutom. Se pravi, tudi to
                  na vprašanje premoženja smo že posegli z zakonom v tem smislu, da je prešlo po
                  volji občine oziroma njenega statuta na obstoječe ali pa nove oblike te notranje
                  organiziranosti občine. Tudi to je zakon, ki smo ga mi sprejemali in tudi ta zakon
                  je bil na ustavni preizkušnji in ta del ni bil osporavan, je ostal. Se pravi, da
                  smo v teh segmentih pravzaprav v sistemu postavili položaj teh enot v občini in
                  dejansko vse zastavili tako, da je to stvar lokalne odločitve. To je ta pravna
                  plat.</p>
               <p>No, ne bi več govoril. Hočem samo reči, da s tega vidika zato mi nismo s pravnega
                  vidika našli nekih problemov in menimo, da je razlaga, kot je sedaj postavljena, v
                  duhu te koncepcije, kot sem jo bral in kot jo razumem. Ničesar ne ukazuje, samo
                  razlaga še bolj očitno to prosto voljo. Nikjer ni poseg v zakon, niti ni poseg v
                  lokalno samoupravo, ki bi bil v nasprotju z zakonom. Tako, da s tega vidika mi
                  nimamo pripomb k tej razlagi, ki je v tem okviru dana, čeprav je po našem to še
                  vse samo po sebi razumljivo. Hvala lepa.</p>
            </sp>
            <sp xml:id="SDZ1-Redna-33-1995-07-20.sp150">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Geržina, gospod Henigman tudi.</p>
            </sp>
            <sp xml:id="SDZ1-Redna-33-1995-07-20.sp151">
               <speaker>MIROSLAV GERŽINA:</speaker>
               <p>Spoštovani! Našo državo si predstavljam kot vlak, ki potuje iz preteklosti skozi
                  sedanjost v prihodnost in posamezni vagoni so gospodarstvo, to in ono, en vagon je
                  pa tudi lokalna samouprava. In kot vsak vlak, ima nekaj, kar spredaj vleče in
                  nekaj, kar zadaj zavira. In nekateri naprej vlečejo, to so tako imenovani zavirači
                  ali <q>"žlajfarji"</q>, po domače, sem slišal kolega Poljšaka. Nekateri pač vlečejo
                  nekoliko naprej, želijo hitrejše naprej, drugi pa zavirajo. Vsak ima svoje
                  razloge. Sedaj pa, gospod Baškovič je lepo rekel. Ta razlaga praktično ni
                  potrebna. Nisem dobesedno rekel, ampak v tem smislu. In res ni potrebna. Piše vse
                  v zakonu, zakaj bi to še enkrat ponavljali, ampak smisel, kje je smisel? Smisel je
                  v zaviranju. Namreč, tudi sam neobremenjeno tukaj govorim, ker naš svet v ajdovški
                  občini ni odločil, da bomo imeli krajevne skupnosti, ki so tudi pravne osebe,
                  vendarle,</p>
               <p/>
               <p>zakaj morajo biti? Zaradi tega, ker so zavirači ali <q>"žlajfarji"</q> prestrašili ljudi
                  v dveh delih občine, da se niso izločili in ustanovili občino, ki je obvladljiva
                  tako, kot piše v ustavi, zakonu itd. Zdaj se je pa kljub temu pojavilo precej
                  občin, ki so aspiranti - se pravi, so kandidati za nove občine neke krajevne
                  skupnosti, ali deli in seveda, zavirači želijo ohraniti čim več časa, prejšnje
                  obdobje, iz katerega gremo in <q>"žlajf"</q> je to, da kot zakonodajalec skozi obvezno
                  razlago nekako okrog hiše na zadnja vrata pripeljemo, uzakonimo to, da bodo kar
                  vse krajevne skupnosti pravne osebe in s tem bomo zavrli, <q>"zažlajfali"</q> zadevo, ta
                  vlak, ki mora nekako iti in gre proti sodobnosti naprej v bodočnost. Eni bodo
                  rekli: <q>"Veste, drugje je pa malo narobe."</q> Recimo primer Italija - v Italiji imajo
                  ogromno število krajevnih skupnosti in to je replika na gospoda Anderliča. Namreč,
                  ogromno število malih občin imajo, ampak vedo, zakaj. Občine kot take se
                  organizirajo in dobijo več denarja, lahko lepše na ta način organizirajo življenje
                  in pred tem smo sedaj. Mi moramo naše podeželje ohraniti pri življenju, to se
                  pravi, da mu moramo dati več obvladljivih občin, ne pa odvisnih od malih, srednjih
                  in glavnega centra v Ljubljani, da lahko pride do tega, da bomo kot v sosednji
                  Italiji morali z nekim posegom poskušati združiti občine, ker so predrage. To je
                  vzrok, zakaj je LDS proti razvoju občin. Preveč jih je, ker bodo preveč obremenile
                  proračun. To je nekako razumljivo, vendarle, če postavite na <q>"vago"</q> proračun in
                  življenje v tej državi, mislim, da ima življenje prednost pred proračunom, ker če
                  bo podeželje bogato, bo tudi proračun bogat. Smisel tega je  priti okrog hiše
                  skozi zadnja vrata noter, uzakoniti nekaj mimo zakona, implicitno, posredno in
                  zopet prestrašiti ljudi in jim reči: <q>"Saj imate že skoraj občine - malo manj kot
                  občine in zato ni treba iti naprej v občine."</q> Zato se ne morem odločiti, da bi to
                  podprl - čeprav doma imamo - zaradi tistih, ki so <q>"žlajfali."</q> Hvala.</p>
            </sp>
            <sp xml:id="SDZ1-Redna-33-1995-07-20.sp152">
               <speaker>PODPREDSEDNIK VLADIMIR TOPLER:</speaker>
               <p>Hvala. Besedo dajem gospodu Henigmanu in tudi jaz prosim, da ta vlak, ki je zelo
                  dolga kompozicija te seje, počasi pripeljemo do cilja. Izvolite, gospod
                  Henigman.</p>
            </sp>
            <sp xml:id="SDZ1-Redna-33-1995-07-20.sp153">
               <speaker>BENJAMIN HENIGMAN:</speaker>
               <p>Hvala za besedo. Spoštovani! Za tako sočno razpravo je težko razpravljati na bolj
                  originalen način. Bi pa rad tole rekel - gospa Pečanova me je s svojo razpravo kot
                  predsednica komisije in pa kot velika poznavalka lokalne samouprave, pa tudi
                  gospod Baškovič, prepričal, ob tem pa seveda <q>"žlajfanje"</q> kompozicije, ki jo je dal
                  Miro Geržina, da je najboljše, da take kompozicije ustavimo in vagone, ki
                  <q>"žlajfajo"</q>, izločimo in zato menim, da je bila tale razprava dobrodošla, seveda, v
                  premirju do naslednje lokalno samoupravne vojne, ki nas čaka oziroma upam, da ne
                  bom sodeloval v tej vojni, zato bi predlagal gospe Pečanovi, da ponovno razmisli
                  in jo prosim, da bi umaknila ta predlog obvezne razlage. Hvala.</p>
            </sp>
            <sp xml:id="SDZ1-Redna-33-1995-07-20.sp154">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Jug.</p>
            </sp>
            <sp xml:id="SDZ1-Redna-33-1995-07-20.sp155">
               <speaker>MAG. JANEZ JUG:</speaker>
               <p>Kratka replika - kolegi poslanci, danes sem te <q>"žlajfarske"</q> razprave zelo vesel.
                  Namreč, zakaj? Odgovorila mi je na neko staro vprašanje, ki me je vedno mučilo,
                  zakaj je Franc Milčinski hodil na Dolenjsko, Notranjsko in proti Kamniku iskati
                  snov za svojo knjigo o butalcih. Hvala.</p>
            </sp>
            <sp xml:id="SDZ1-Redna-33-1995-07-20.sp156">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospa Nada Skuk, prosim. Jaz pa vas res prisrčno
                  prosim, da postopoma zaključimo to razpravo.</p>
            </sp>
            <sp xml:id="SDZ1-Redna-33-1995-07-20.sp157">
               <speaker>NADA SKUK:</speaker>
               <p>Gospod Jug, mene ni sram, da sem iz Butalske dežele. Rada bi pa vprašala še enkrat
                  oba. Gospoda ministra sem vprašala glede volitev v lokalne skupnosti in se ne
                  morem zadovoljiti z odgovorom gospe Pečanove, ker ne vem še, od kdaj je
                  pooblaščenka ministrov, da v njihovem imenu odgovarja. In rada bi na začetku
                  poudarila, ker je nekako iz vseh dosedanjih razprav bilo nekako razvidno, ali da
                  se ne poslušamo, ali da je pa namenoma bilo nekako navrženo, kot da smo SKD za
                  ukinjanje krajevnih skupnosti, kar pa sploh ni res. Mi govorimo o tem, da smo
                  proti občinam v občinah in tudi, ko smo govorili o občinah, sem že prej rekla, so
                  vsi govorili, da so premajhne, da jih bo preveč itd. Zdaj pa, če teoretično
                  rečemo, da bo, recimo, vsaka občina imela na primer štiri krajevne skupnosti,
                  pomeni, da bomo naenkrat imeli 600 občin. Ko je bilo pa govora o 250, je bilo pa
                  preveč občin. Mislim, ravno na takšen način predgovorniki razpravljajo, zato si
                  jaz tudi tako dovolim in krajevne skupnosti že sedaj in bodo tudi naprej lahko
                  delale vse, kar ste tu govorili, vendar ne vidim razloga, zakaj bi morale zato
                  biti pravne osebe.</p>
               <p>Še dodatno bom povedala glede krajevnih skupnosti. Ravno tisti, ki se zdaj tako
                  zavzemate, da je treba ljudem omogočiti, da bodo lahko odločali, delovali itd.,
                  lahko pokažem izpisek, ko ste glasovali proti občini in, recimo, proti občini
                  Bloke, ki ima vse pogoje, da bi bila občina, razen seveda števila prebivalcev, kar
                  se pa do sedaj ni spremenilo in kot vem, so prebivalci zainteresirani tako, da
                  delujejo samostojno kot krajevna skupnost oziroma še bolj, da bi se organizirali v
                  občine. In se mi postavlja drugo vprašanje, kot je že nekdo od kolegov, se mi zdi,
                  omenil, če ni mogoče zdaj to zavzemanje za neko javno pravno osebo oziroma pravno
                  osebo, krajevno skupnost, mogoče na neki način preprečitev ali pa podkupovanje teh
                  delov, da se ne bi izločali in ustanavljali nove občine oziroma še nadalje in me
                  še bolj skrbi in zato ponovno pozivam ministra, da pove, prvič, kot sem vprašala,
                  glede volitev, volitev glede demokratičnosti takega načina ustanavljanja nekih
                  skupnosti oziroma pravnih oseb, kar je tudi kolegica Jana že omenila, pa se nihče
                  na to ne obrne, niti ne odgovori, in sicer, če ni to namen, obiti zakon o
                  financiranju občin, obiti zakon o javnih financah, ker kot vemo, mogoče nekatere
                  krajevne skupnosti ali občine hočejo in so zato vzpodbudile tako razlago, mogoče
                  pravim, ne bom trdila, obiti pač določila zakona o financiranju, ker pač še ni
                  delitve premoženja in tako dalje, med nove občine, da hočejo na tak način doseči,
                  da se bodo lahko zadolževali in ne vem kaj namesto občin. Ne vem. Ampak, dejansko
                  ne morem razumeti, zakaj tako zavzemanje za neko tolmačenje, za katerega so
                  povedali, da ni potrebno, da piše že v zakonih in tako dalje. Rada bi vprašala,
                  kot sem rekla, ministra, poleg tega, kako bodo volitve, tudi, kako si upa oziroma
                  kako bo zagovarjal, da bo enakovredno odgovornost, enakopravno veljavnost imela
                  krajevna skupnost, to se pravi, kot da bi imeli, kot sem rekla, teoretično na novo
                  šest občin, kako bo zagotovil kontroliranje del teh proračunov, kako bo vse to
                  izpeljal. Ker, kot se spomnim, in to se je čisto pozabilo, je ravno na moj predlog
                  Odbor za notranjo politiko in pravosodje, mislim da že pol leta pred lokalnimi
                  volitvami predlagal Vladi in ministrstvu, da naj sprejme razlago oziroma določilo,
                  kako bodo krajevne skupnosti delovale do in po preoblikovanju občin. Takrat to ni
                  bilo storjeno, zato me sedaj čudi, da po tem, ko smo že sprejeli in po
                  referendumih, ko so že oblikovane občine, zdaj mimo vseh teh postopkov, z eno
                  razlago nekako ustanavljamo občine v občinah.</p>
            </sp>
            <sp xml:id="SDZ1-Redna-33-1995-07-20.sp158">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Kolegice, kolegi, gospodu Vlaju dajem besedo. Tu se zopet javljate k
                  replikam. Jaz bi prosil, če je možno, da to razpravo zaključimo. Imamo še dovolj
                  dela. Zgleda, da ni možno, da vztrajate. Gospodu Vlaju dajem besedo, potem pa
                  gospod Sušek. Bom pa vas začel prekinjati, če se boste oddaljevali od dnevnega
                  reda. Izvolite, gospod Vlaj.</p>
            </sp>
            <sp xml:id="SDZ1-Redna-33-1995-07-20.sp159">
               <speaker>MAG. STANE VLAJ:</speaker>
               <p>Hvala lepa. Gospod podpredsednik, spoštovane...</p>
            </sp>
            <sp xml:id="SDZ1-Redna-33-1995-07-20.sp160">
               <speaker>PODPREDSEDNIK VLADIMIR TOPLER:</speaker>
               <p>Kolegice  in kolegi prosim tudi za mir v dvorani in prosim kolege v ozadju, da
                  zasedete svoje mesto, prej ne bomo začeli z razpravo. Če malo počakate, prosim, da
                  se umirijo v dvorani. Samo malo, gospod Vlaj, če počakate, da se bodo ljudje, ki
                  so v ozadju, imeli čas usesti se v svoje klopi in poslušati, ker potem ne
                  poslušajo in boste morali parkrat odgovarjati na ista vprašanja. Ali vas lahko,
                  kolegice in kolegi povabim v poslanske klopi? Počakajte, prosim. Gospa Skukova,
                  gospod Berlič, gospod Geržina, gospod Černetič, gospod Anderlič, gospod Zupanec,
                  lepo vas prosim, če zasedete svoja mesta in omogočite nadaljevanje seje. Verjamem,
                  da sedimo cel dan in zato želim, da čimprej končamo. Prosim, če zasedete svoja
                  mesta, v ozadju kolegi. Bomo počakali. Izvolite.</p>
            </sp>
            <sp xml:id="SDZ1-Redna-33-1995-07-20.sp161">
               <speaker>MAG. STANE VLAJ:</speaker>
               <p>Hvala lepa. Rad bi odgovoril na nekaj vprašanj, ki so bila tu postavljena in
                  povedal, da smo mi pregledali doslej 100 statutov novih občin. V teh 100 statutih
                  novih občin je 7 primerov, da so ukinili krajevne skupnosti in namesto njih
                  vpeljali vaške skupnosti. To so zlasti manjše občine. Naše stališče, strokovno in
                  v službi je bilo, da je v procesu uresničevanja lokalne samouprave, v skladu z
                  ustavnim načelom avtonomije, notranja členitev občine prepuščena njej sami, ker je
                  občina sistemsko definirana kot samoupravna lokalna skupnost, je glede vprašanj,
                  ki zadevajo samo prebivalce občine, tudi sama svoj zakonodajalec. Zato je
                  razumljivo, da zakon o lokalni samoupravi ni smel določiti obveznega ustanavljanja
                  oziroma obveznega nadaljnjega obstoja krajevnih skupnosti, ampak je to prepustil
                  avtonomnemu urejanju v občinskih statutu.</p>
               <p>Naše mnenje glede obvezne razlage, tudi bi rekel člena 18, ne samo člena 19, je
                  bilo v začetku, da ta obvezna razlaga ni potrebna. Glede na te razlike v pogledih
                  pa je potrebna, ker kaže na zelo velika razhajanja v pogledih in v nekem gradivu,
                  ki je bilo sicer kritizirano, je pa bilo v večini občin zelo s pridom uporabljeno,
                  je bilo zelo fleksibilno zapisano, da statut občine opredeli pravni status
                  krajevne oziroma četrtne skupnosti. Pri tem so mogoče tri različne rešitev.
                  Krajevna skupnost je pravna oseba, krajevna skupnost ni pravna oseba in krajevna
                  skupnost ni na splošno pravna oseba, omogočen pa ji je tako imenovan pregled
                  pravne sposobnosti v določenih primerih. Pri prvi rešitvi nastopa krajevna
                  skupnost v pravnem prometu v svojem imenu in za svoj račun je lahko nosilec
                  lastninske pravice na svojem premoženju. Takšna ureditev, kot smo zapisali, utegne
                  biti primerna za velike občine. V drugem modelu, ko krajevna skupnost ni pravna
                  oseba, sme nastopati v pravnem prometu le v imenu in za račun občine, ki ji
                  pripada in tudi to le na osnovi ustreznega pooblastila, bodisi, da gre za splošno
                  statutarno pooblastilo, ali za posamičen sklep občinskega sveta. Ta model se nam
                  je zdel primeren za majhne občine. Treba se je zavedati, da je 52 občin pod 5000
                  prebivalcev. Pri tretji rešitvi pa krajevne skupnosti sicer ni priznana lastnost
                  pravne osebe, to lastnost ima samo občina, vendar je mogoče statutarno določiti,
                  da krajevna skupnost lahko nastopa v pravnem prometu, v svojem imenu in za svoj
                  račun, kadar v tem prometu nastopa s sredstvi, ki niso del občinskega premoženja
                  oziroma proračuna. Tedaj je treba omogočiti krajevni skupnosti, da ima poseben
                  podračun v okviru občinskega proračuna. Takšna rešitev je lahko praktična za
                  srednje velike občine. To navodilo ni bil obvezno. To je bila strokovna pomoč in
                  lahko povem, v jeseni pa bomo imeli izdelano analizo statutov slovenskih občin, da
                  bomo takrat ugotovili, katere rešitve so bile uporabljene. Lahko povem, da v
                  statutih ni priznana splošna pravna sposobnost, ampak da vsi statuti ali velika
                  večina njih govori, da je v tem okviru nalog, ki jih določajo občinski statuti.
                  Hiba statutov občin je, da nalog niso določile. Naloge krajevnih skupnosti so
                  določile predvsem majhne občine po našem pregledu, ki sem ga sam tudi vršil.</p>
               <p>Vprašanje krajevne skupnosti ni samo pravno vprašanje. To je tudi sociološko, to
                  je ekonomsko, to je politološko in še drugo vprašanje. Lahko povem, da je potrebno
                  poznati zgodovino razvoja krajevnih skupnosti in da ko se pozivamo na mojega zelo
                  dobrega prijatelja, kolega Šmidovnikova, lahko v njegovem članku tudi ugotovitev
                  podporo krajevnim skupnostim v tem smislu, da so bile nadomestek za lokalno
                  samoupravo, za občino, ki se je izselila v velike centre. Torej je bila to podlaga
                  tudi za  naslonitev reforme lokalne samouprave na te realne, zlasti na podeželju
                  obstoječe skupnosti. Krajevna skupnost je bila doslej pravna oseba. V tem smislu
                  ne vidim, čeprav je to strokovna diskusija, razloga, da bi govorili, da ni mogoče
                  v okviru občine kot pravne, ki ima status pravne osebe, oblikovati tudi ožjih
                  skupnosti za določeno stopnjo pravne osebnosti. Razen tega je treba povedati tudi
                  to, da so krajevne skupnosti v Sloveniji razpisale 1300 krajevnih samoprispevkov
                  od skupaj 2.600 občinskih, se pravi polovica je občinskih, mestnih, polovica je
                  bilo krajevnih samoprispevkov in da so seveda ljudje, ko smo razlagali in ste tudi
                  vi razlagali reformo lokalne samouprave, dobili zagotovilo, da seveda v novem
                  sistemu lokalne samouprave ne pomeni, da bi bili razlaščeni tega, kar so z
                  lastnimi sredstvi ustvarili. V širšem smislu pa je nedvomno premoženje  krajevnih
                  skupnosti tudi občinsko premoženje ali družbeno bogastvo občine. Tako da v tem
                  pogledu ne vidimo problema.</p>
               <p>Še vprašanje glede zadolževanja krajevnih skupnosti. V pregledanih statutih občin
                  lahko vidimo, da podobno, kot je z državno garancijo, tudi v občinskih statutih
                  zapisujejo, da je potrebno za določene kredite nad določeno višino dobiti
                  dovoljenje oziroma garancijo občinskih svetov. Ti statuti so na razpolago v službi
                  Vlade za lokalno samoupravo, javno, in v glavnem skoraj že vse imamo. Lahko
                  rečemo, da v glavnem sledijo ideji lokalne samouprave. In še to, ko zastopamo, da
                  je treba s pretehtano odločitvijo v občinah, kar smo zapisali tudi v vladnem
                  mnenju, kakšna naj bo pozicija krajevne skupnosti v posamezni občini glede na njen
                  specifikum, nismo nikdar zagovarjali stališča, da je krajevna skupnost konkurent
                  občini ali da je to druga oziroma osnovna temeljna samoupravna skupnost.
                  Navsezadnje smo bili tudi soavtorji drugega poglavja zakona o lokalni samoupravi,
                  ki govori o delih občine. Tako da v tem smislu ne vidimo problema, vsekakor pa
                  bomo skozi analizo občinskih statutov opozorili na tiste morebitne rešitve, kjer
                  bi se pa morda izkazalo, da bi krajevna skupnost imela preveliko vlogo glede na
                  to, da je občina osnovna oblika, v kateri prebivalci Republike Slovenije
                  uresničujejo lokalno samoupravo. Rad bi tudi to še povedal, da je treba poznati
                  podatke, da je vsega skupaj 22 zahtevkov za nove občine. Od tega je približno
                  sedem upravičenih glede na zakonske pogoje, drugi so na pogoje, ki so bili prej
                  določeni, da je sedemnajst zahtev za izločitve posameznih naselij in da sta dve
                  zahtevi za združitev občin. Se pravi, da ne gre za nek plaz zahtev za te nove
                  občine, ker se nove občine zavedajo, da je uresničevanje nalog zelo zahtevno.
                  Lahko tudi trdim z vso odgovornostjo, da se je večina slovenskih občin
                  prijela.</p>
            </sp>
            <sp xml:id="SDZ1-Redna-33-1995-07-20.sp162">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Sušek ima repliko.</p>
            </sp>
            <sp xml:id="SDZ1-Redna-33-1995-07-20.sp163">
               <speaker>MAKS SUŠEK:</speaker>
               <p>Hvala lepa. Glede na to, da smo to zadevo že zelo zavlekli, vas ne bom
                  obremenjeval preveč, ampak hotel bi še pred glasovanjem zadevo malo spraviti v
                  sfero neke racionalizacije vsega tega. Zato bi vas spomnil na to, zakaj smo
                  pravzaprav prišli do tega, da bi bila potrebna ta razlaga. Je čisto enostavna.
                  Izhaja dejansko iz 18. člena, poglejte in naj preberem tretji odstavek. Tu ne gre,
                  recimo, za kreiranje novih občin in ne vem kaj. Poglejte. V krajevni, vaški ali
                  četrtinski skupnosti se lahko v skladu s statutom občine in z zagotovitvijo
                  finančnih sredstev opravlja del nalog, ponavljam del nalog, ki jih ima po tem
                  zakonu občina. Potem 19. člen pove, da statut občine podrobneje določa naloge, ki
                  jih ožji deli občine opravljajo samostojno, način njihovega financiranja, načela
                  za organiziranost in delovanje njihovih organov ter njihov pravni status in prav
                  tu notri zato, ker je pravni status pravzaprav širši pojem, to je ena zadeva, in
                  drugič, da se tu ni mislilo komplicirati in delati za tem, da bi pospeševali, ali
                  pa podpihovali nastajanje novih občin, ali pa združevanje občin, ali kaj, ampak,
                  da je dejansko šlo resnično samo za definiranje tega pravnega statusa kot takega.
                  Ta spreminjevalni predlog zelo na kratko in jasno dejansko to pove, da je možno v
                  tem okviru - poudarjam to besedo <q>"je možno"</q> - da se kot pravni status določi
                  status pravne osebe oziroma status osebnega, javnega prava. Zato se mi zdi, da je
                  bila ta razprava preveč napihnjena in bi prosil zdaj pred glasovanjem, da bi
                  začeli racionalno razmišljati, da gre za enostaven primer, ne tako zakompliciran,
                  kot je bil tu prikazan.</p>
            </sp>
            <sp xml:id="SDZ1-Redna-33-1995-07-20.sp164">
               <speaker>PODPREDSEDNIK VLADIMIR TOPLER:</speaker>
               <p>Hvala. Sprašujem z željo - upam, da se ne bo nihče več javil k replikam. Še ena
                  replika, gospa Primožičeva.</p>
            </sp>
            <sp xml:id="SDZ1-Redna-33-1995-07-20.sp165">
               <speaker>JANA PRIMOŽIČ:</speaker>
               <p>Hvala. Samo kratka replika - mislim, da zadeva sploh ni enostavna, ampak da gre za
                  spodkopavanje teh novih občin. Hvala.</p>
            </sp>
            <sp xml:id="SDZ1-Redna-33-1995-07-20.sp166">
               <speaker>PODPREDSEDNIK VLADIMIR TOPLER:</speaker>
               <p>Hvala. Ali želi še kdo besedo? <stage>(Ne.)</stage> Razpravo zaključujem.
                  Prihajamo k odločanju. Imamo dva sklepa. Prvi sklep: Državni zbor Republike
                  Slovenije sprejema predlog za obvezno razlago 19. člena zakona o lokalni
                  samoupravi. Ugotovimo sklepčnost! Proceduralni predlog ima gospa Primožičeva.</p>
            </sp>
            <sp xml:id="SDZ1-Redna-33-1995-07-20.sp167">
               <speaker>JANA PRIMOŽIČ:</speaker>
               <p>Hvala. Vprašala bi samo, za kateri predlog gre - ali je to osnovni predlog gospe
                  Pečanove, ali je to spreminjevalni predlog? Hvala.</p>
            </sp>
            <sp xml:id="SDZ1-Redna-33-1995-07-20.sp168">
               <speaker>PODPREDSEDNIK VLADIMIR TOPLER:</speaker>
               <p>Spreminjevalni, katerega predlaga komisija. Ali lahko dam na glasovanje predlog -
                  ga bom še enkrat prebral: Državni zbor Republike Slovenije sprejema predlog z
                  obvezno razlago 19. člena zakona o lokalni samoupravi. Ugotovimo sklepčnost!
                     <stage>(44 prisotnih.)</stage></p>
               <p>Ugotovimo sklepčnost! <stage>(53 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(15
                     poslancev.)</stage></p>
               <p>Ugotavljam, da predlog ni sprejet. Se opravičujem. Ugotavljam, da je predlog
                  sprejet.                </p>
               <p>In imamo še drugi predlog. Državi zbor nalaga Sekretariatu za zakonodajo in pravne
                  zadeve, da pripravi končno besedilo obvezne razlage, pri čemer naj upošteva
                  spreminjevalni predlog Komisije za lokalno samoupravo. Ugotovimo sklepčnost!
                  Glasujemo o tem, da mora sekretariat pripraviti predlog za obvezno razlago, ki ga
                  bomo sprejeli. Ugotavlja...</p>
               <p>Proceduralno imate.</p>
            </sp>
            <sp xml:id="SDZ1-Redna-33-1995-07-20.sp169">
               <speaker>MAKS SUŠEK:</speaker>
               <p>Enostavno ne zastopim, ker mi smo dali. Komisija je to proceduro že dala skozi in
                  je sprejela spreminjevalni predlog v tej dikciji.</p>
            </sp>
            <sp xml:id="SDZ1-Redna-33-1995-07-20.sp170">
               <speaker>PODPREDSEDNIK VLADIMIR TOPLER:</speaker>
               <p>Saj sem jaz, gospod Sušek, že prej povedal, ko je gospa Primožičeva vprašala, da
                  glasujemo o spreminjevalnem predlogu. Sedaj pa glasujemo o tem, da predlog
                  pripravi sekretariat. Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(7
                     poslancev.)</stage></p>
               <p>Ugotavljam, da smo predlog sprejeli.</p>
               <p>S tem zaključujem to točko dnevnega reda.</p>
               <p>Prehajamo nazaj na <title>23. TOČKO DNEVNEGA REDA - PREDLOG ZAKONA O URADNEM LISTU
                     REPUBLIKE SLOVENIJE</title> - prva obravnava.</p>
               <p>Na klop ste sprejeli sklepe in stališča.</p>
               <p>Gospod Pukl, želite besedo kot poročevalec odbora? Izvolite.</p>
            </sp>
            <sp xml:id="SDZ1-Redna-33-1995-07-20.sp171">
               <speaker>VITODRAG PUKL:</speaker>
               <p>Hvala za besedo gospod podpredsednik, spoštovani zbor! Odbor za notranjo politiko
                  je dejansko - bi prosil poslance, če bi poslušali vsaj toliko, da boste vedeli,
                  kako glasovati - je predložil sklepe, katere imate razmnožene v skladu s predlogi
                  Krščanske demokracije in s predlogi ustreznega odbora za nadzor nad lastninjenjem
                  in tako naprej. Tako, da so ti sklepi usklajeni. Odbor predlaga, da te sklepe
                  sprejmemo. Hvala lepa.</p>
            </sp>
            <sp xml:id="SDZ1-Redna-33-1995-07-20.sp172">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi kdo o sklepih besedo? Gospod Potrč.</p>
            </sp>
            <sp xml:id="SDZ1-Redna-33-1995-07-20.sp173">
               <speaker>MIRAN POTRČ:</speaker>
               <p>Gospod predsedujoči, se opravičujem, ampak glede na to, da so bili sklepi dani
                  popoldan, imam samo na roko napisane spreminjevalne predloge. Sedaj, da jih
                  preberem ali da jih tako razmnožimo ali, da... Najprej ugotavljam, da predlogu, ki
                  sem jih včeraj dal, res da ne pisno, je pa predstavnik Vlade v načelu z mnogimi,
                  da ne bom rekel z vsemi soglašal, v ta predlog niso vključeni. Zato predlagam, da
                  se dodajo tri nove točke. Meni je vseeno, po kakšnem vrstnem redu, ki imajo
                  naslednjo vsebino. Pristojnosti predstojnika službe v 11. členu naj se opredeli v
                  skladu z zakonom o Vladi Republike Slovenije. Naslednji. V zakonu naj se določijo
                  posebne in specifične pravice opravljanja vloge ustanovitelja, imenovanja in
                  razrešitve direktorja in druga posebna vprašanja poslovanja javnega podjetja. In
                  tretje, v prehodnih določbah zakona naj se določi, da direktor sedanjega
                  časopisnega zavoda Uradni list opravlja svojo funkcijo in naloge odgovornega
                  urednika javnega podjetja do poteka mandatne dobe, za katero je imenovan. To so
                  bile vse stvari, o katerih sem včeraj govoril, in vsaj po razpravi sodeč, niso
                  sporne. Imam pa še spreminjevalni predlog na stališča pod 5. točko, kjer so pa
                  pogledi različni. Predvsem gre moj predlog v tej smeri, da se z zakonom opravi
                  lastninjenje tega podjetja, ne pa neka komplicirana procedura, ki je popolnoma
                  nejasna; drugič sem proti temu, da se zahteva posebna revizija agencije za
                  lastninjene, soglašam pa s tem, da mora biti kriterij za delitev sredstev
                  izdajanje Uradnega lista, kar gre kot javna lastnina državi, in izdajanje
                  založniške dejavnosti oziroma založniška dejavnost, kjer je možno sodelovanje
                  zaposlenih, bivših zaposlenih in upokojencev, po pogojih zakona o lastninskem
                  preoblikovanju podjetij, če se tako odločijo. Sem za to, da delež javne lastnine
                  ne more biti manjši kot 51% in sem za to, da delničarji podjetja ne morejo biti
                  tuje fizične ali pravne osebe, ampak vse to je mogoče z zakonom urediti, ne pa
                  predviditi neko komplicirano proceduro, ki bo trajala še potem šest mesecev in ne
                  vem kako dolgo za stvari, ki so jasne. In v tej smeri dajem tudi predlog sprememb
                  stališč pod 5. točko in predlagam, da se o njih odločamo. Hvala.</p>
            </sp>
            <sp xml:id="SDZ1-Redna-33-1995-07-20.sp174">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Besedo dajem gospodu Puklu.</p>
            </sp>
            <sp xml:id="SDZ1-Redna-33-1995-07-20.sp175">
               <speaker>VITODRAG PUKL:</speaker>
               <p>Hvala za besedo. Menim, da je tu nekoliko nesporazuma. Osnovna zamisel
                  lastninjenja te organizacije je v tem, da ima država večinski kontrolni delež, to
                  je najmanj 51% in iz tega sledijo seveda vse pravice in dolžnosti države. Nikjer
                  pa v teh sklepih ni zajeto, da bi morala opraviti še posebno kontrolo Agencija za
                  plačilni promet, čeprav to lahko ta agencija opravi, čim bo nekdo od poslancev pač
                  to predlagal in to je popolnoma druga situacija. Tako da menim, da bi v celoti
                  bilo zadoščeno vsem odgovorom in  pa seveda specifiki tega podjetja, ko smo že
                  sprejeli v zakon prepoved stavke v določenih razmerah, tudi okolnost, da ima
                  država kontrolo najmanj 51%, iz tega bi pa sledilo vse ostalo. Hvala lepa.</p>
            </sp>
            <sp xml:id="SDZ1-Redna-33-1995-07-20.sp176">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Izidor Rejc, prosim.</p>
            </sp>
            <sp xml:id="SDZ1-Redna-33-1995-07-20.sp177">
               <speaker>IZIDOR REJC:</speaker>
               <p>Spoštovani gospod podpredsednik, gospe in gospodje! To, kar je zdaj gospod kolega
                  Miran Potrč povedal glede svojih stališč in dodatnih stališč in seveda strinjanja
                  ali nestrinjanja s predlaganimi sklepi, ki jih je Odbor za notranjo politiko in
                  pravosodje oblikoval in seveda tudi danes popoldan sprejel, imam to pripombo. Ker
                  gre tu za lastninjenje, menim, da je točka, ki jo predlaga, da je direktor do
                  konca mandata, v bistvu direktor, ni v skladu iz preprostega razloga, saj lahko
                  je, ampak ni v skladu z lastninskem preoblikovanjem, ker če je to, da zakon,
                  recimo, neko službo, nek organ razdeljuje na dva dela, smo to vedno uporabljali.
                  Tu gre pa za lastninska razmerja oziroma za lastninjenje, ki seveda pomeni spet na
                  novo voljenje organov in to si, gospod poslanec, natančno rekel, da želiš vedeti,
                  na kakšen način se bodo ti organi in vodenje določili. Menim, da je to nepotrebno
                  sedaj tu zahtevati.</p>
               <p>Glede revizije sem včeraj dovolj povedal. Menim, da je zadeva nekako zaobjeta v
                  stališčih in sklepih in o tem ne bi komentiral. Hvala.</p>
            </sp>
            <sp xml:id="SDZ1-Redna-33-1995-07-20.sp178">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Potrč, prosim.</p>
            </sp>
            <sp xml:id="SDZ1-Redna-33-1995-07-20.sp179">
               <speaker>MIRAN POTRČ:</speaker>
               <p>Samo glede vprašanja direktorjev. Mi smo imeli nekaj primerov celo ustavnih
                  razsodb, kjer so bile določbe, ki smo jih opredelili drugače, razglašene za
                  neustavne. Spominjam se zakona o RTV in spominjam se zakona o SDK oziroma kasnejši
                  agenciji. To je moj razlog za takšen predlog in mislim, da je pametno, da ga v
                  taki obliki sprejmemo. Govoriti o tem, da gre za nekaj zelo drugega, je možno, če
                  bomo šli na lastniško strukturo. Govoriti o tem, da gre za nekaj zelo drugega, če
                  bomo govorili o dejavnosti, pa seveda ni res, ker dejavnost bo popolnoma takšna,
                  kot je bila pred tem in tudi v bistvu odnosi bodo zelo podobni, kot so bili pred
                  tem in zato ni nobenih vsebinskih razlogov, da bi morali stvari narediti popolnoma
                  drugače. Lahko se odločite drugače, potem boste pač imeli različne kriterije glede
                  na že dve izdani odločbi Ustavnega sodišča v podobnem primeru. Mislim, da je
                  nesmotrno, da to prepuščamo novi presoji. Hvala.</p>
            </sp>
            <sp xml:id="SDZ1-Redna-33-1995-07-20.sp180">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Gospod Izidor Rejc.</p>
            </sp>
            <sp xml:id="SDZ1-Redna-33-1995-07-20.sp181">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Jaz sem ravno to povedal, gospod
                  Miran, da je primer agencije oziroma SDK-ja in razdelitev in nova funkcija druga
                  zgodba, kot je pa to, ko se lastninsko preoblikuje in to je tista zadeva, ki
                  menim, da jo morate vi pravniki še bolj precizno vedeti, kot jaz kot ekonomist.
                  Hvala.</p>
            </sp>
            <sp xml:id="SDZ1-Redna-33-1995-07-20.sp182">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo? Gospod minister Lojze Janko ima besedo.</p>
            </sp>
            <sp xml:id="SDZ1-Redna-33-1995-07-20.sp183">
               <speaker>LOJZE JANKO:</speaker>
               <p>Spoštovano vodstvo, spoštovane gospe in gospodje poslanci! Mislim, da so te
                  zadeve, ki jih je kolega, gospod poslanec Potrč povedal, že inplicitno zajete.
                  Namreč prvo, z zakonom naj se opravi lastninjenje. Mislim, da je to na strani dve
                  pod prvo alineo povedano, da naj pri pripravi predloga precizno opredeli potek
                  lastninskega preoblikovanja in vse skupaj. Skratka, tukaj je inplicitno zajeto, in
                  če bo predlagatelj menil, da odstopi od siceršnjega lastninskega preoblikovanja,
                  so logični, bo celotno potek lastninjenja uvedel v tem zakonu, sicer se bo pa
                  odločil za kombinacijo specifične ureditvene in splošne. To je glede prvega.</p>
               <p>Glede revizije smo že povedali, zahteva se revizija, ne pa revizija agencije,
                  medtem, ko ti trije dodatni sklepi pristojnosti predsednika službe, to je drugo
                  stališče, da je potrebno prvi odstavek 11. člena črtati. Torej, to je že notri. Da
                  je potrebno posebne in specifične pravice upravljanja in poslovanja javnega
                  podjetja določiti, to je ravno tako. To je zadnja alinea na točki 5. Natančno
                  opredeliti organe vodenja, upravljanja subjekta in mislim, da je to v celoti
                  zajeto.</p>
               <p>Glede direktorja pa dajte vendarle pustiti Vladi tudi odgovornost in pristojnost,
                  da bo zadevo uredila korektno, zlasti glede na to, da so se res v preteklosti
                  nekatera vprašanja v zvezi z mandati pojavljala in mi bomo pozorno preštudirali
                  vse te odločitve in odločbe Ustavnega sodišča in predlagali ustrezno in v skladu z
                  ustavo predlagano rešitev. Hvala.</p>
            </sp>
            <sp xml:id="SDZ1-Redna-33-1995-07-20.sp184">
               <speaker>PODPREDSEDNIK VLADIMIR TOPLER:</speaker>
               <p>Hvala lepa gospodu ministru.</p>
               <p>Kolegice in kolegi! Na galeriji pozdravljam delegacijo evropskega parlamenta za
                  odnose s Češko, Slovaško in Slovenijo pod vodstvom Toma Spenserja, ki je na
                  tridnevnem obisku pri nas. Delegacija je imela že vrsto razgovorov z različnimi
                  predstavniki Državnega zbora in Vlade in upamo, da bodo s pomočjo vseh informacij,
                  ki so jih dobili med obiskom, še bolj intenzivno podpirali Slovenijo, zlasti pri
                  njenem vključevanju v Evropsko Unijo. Zato tudi upamo, da bosta slovenski in
                  evropski parlament kmalu na svoje dnevne rede uvrstila tudi ratifikacijo
                  asociacijskega sporazuma.</p>
               <p>V imenu poslank in poslancev Državnega zbora želim našim gostom prijetno bivanje v
                  Sloveniji. ...<stage>(Ploskanje.)</stage>...</p>
               <p>Želi še kdo besedo? Gospod Potrč. Izvolite.</p>
            </sp>
            <sp xml:id="SDZ1-Redna-33-1995-07-20.sp185">
               <speaker>MIRAN POTRČ:</speaker>
               <p>Deloma bi se lahko z gospodom Jankom strinjal, deloma pa ne. Če bo on razumel prvo
                  alineo tako, kot sem jo razumel jaz, hvala bogu, jaz pa želim, da bi jo razumel
                  tudi tako Državni zbor. Bojim se, da je ne bo. In takšne možnosti, kot jo jaz
                  želim s tem zakonom, ne bo, ampak dobro, o tem, recimo, kasneje.</p>
               <p>Drugo vprašanje. Če ne bo, to pa vi gospod Janko veste. V stališčih nobenega
                  mnenja, da naj oblikujete tudi prehodne določbe v zvezi z direktorjem, potem jih
                  originalno oblikovati ne boste smeli, ampak boste morali vlagati amandma. Mislim,
                  da je prav, da vas tudi Državni zbor na to opozori. To je pač moje mnenje.</p>
               <p>Tretje pa. Moja pripomba v zvezi z vlogo predstojnika ni na prvi, ampak je na
                  drugi odstavek 11. člena in zaradi tega ta pripomba ni zajeta. Ne trdim, da je
                  strahotno nujna, pomeni pa, bi rekel, pravno nepreciznost, na katero bi bilo prav,
                  da bi Državni zbor na njo opozoril in v teh treh delih po mojem ali pa vsaj v
                  zadnjih dveh, nimate prav, deloma pa bi se dalo sprejeti, da tisto glede
                  pooblastil in tako naprej, je v nekaterih alineah že rečeno na nekoliko drugačen
                  način, ko pravi, naj se opredeli status objekta, naj se opredeli dejavnost in
                  podobno. Recimo, da to je in ta del bom tudi umaknil, ostale pa ne. Hvala.</p>
            </sp>
            <sp xml:id="SDZ1-Redna-33-1995-07-20.sp186">
               <speaker>PODPREDSEDNIK VLADIMIR TOPLER:</speaker>
               <p>Hvala. Ali želi še kdo besedo? Razpravo zaključujem in prehajamo na odločanje.
                  Najprej bomo odločali o sklepu Predlog zakona o Uradnem listu Republike Slovenije
                  - prva obravnava je primerna podlaga za pripravo predloga zakona za drugo
                  obravnavo in dajem takšen predlog sklepa najprej na glasovanje. Ugotovimo
                  sklepčnost! <stage>(50 prisotnih.)</stage></p>
               <p>Kdo je za? <stage>(51 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo predlog sklepa sprejeli.</p>
               <p>Sedaj bomo pa najprej glasovali o spreminjevalnih in dopolnjevalnih stališčih,
                  nato pa o sklepih in stališčih skupaj. Gospod Potrč predlaga - 5. točka stališč in
                  sklepov se spremeni tako, da se glasi - prosim, če bi prebrali sami.</p>
            </sp>
            <sp xml:id="SDZ1-Redna-33-1995-07-20.sp187">
               <speaker>MIRAN POTRČ:</speaker>
               <p>Glede na razlago, ki je bila dana, in tudi mojo obljubo za umik, bi povedal, da
                  umikam najprej drugo alineo teh dodatnih točk. Tale predlog pa modificiram tako,
                  da naj se prva alinea 5. točke nadomesti tako, da naj bo zapisano - <q>"Zakon naj
                  opravi neposredno lastninsko preoblikovanje časopisnega zavoda Uradni list, tako
                  da se zagotovi:"</q> - za tem pa ostajajo vse alinee od 2 pa do 6, kot so v izvirnem
                  predlogu. Samo ta prva alinea se spremeni. Hvala.</p>
            </sp>
            <sp xml:id="SDZ1-Redna-33-1995-07-20.sp188">
               <speaker>PODPREDSEDNIK VLADIMIR TOPLER:</speaker>
               <p>Prosim, če bi še enkrat prebrali. Prva alinea 5. točke se spremeni tako, da se
                  glasi -</p>
            </sp>
            <sp xml:id="SDZ1-Redna-33-1995-07-20.sp189">
               <speaker>MIRAN POTRČ:</speaker>
               <p><q>"Določbe, ki urejajo lastninsko preoblikovanje časopisnega zavoda Uradni list
                  Republike Slovenije naj se precizirajo in dopolnijo. Zakon naj opravi neposredno
                  lastninsko preoblikovanje časopisnega zavoda Uradni list, tako da se zagotovi:"</q>
                  potem so pa spremenjena druga, tretja, četrta, peta, šesta in sedma alinea
                  sedanjega teksta. Moj predlog je samo nadomestilo prve alinee. Mislim, da je
                  jasno. Ali je?</p>
            </sp>
            <sp xml:id="SDZ1-Redna-33-1995-07-20.sp190">
               <speaker>PODPREDSEDNIK VLADIMIR TOPLER:</speaker>
               <p>Je jasno. Takšen predlog dajemo na glasovanje. Ali želi kdo obrazložitev glasu?
                     <stage>(Ne.)</stage> Ugotovimo sklepčnost! <stage>(52 prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je spreminjevalno stališče sprejeto.</p>
               <p>Ostalo stališče je umaknjeno - gospod Potrč, ali je tako? Doda se pa nova točka -
                  prosim, če bi tudi to prebrali.</p>
            </sp>
            <sp xml:id="SDZ1-Redna-33-1995-07-20.sp191">
               <speaker>MIRAN POTRČ:</speaker>
               <p><q>"Pristojnosti predstojnika službe v 11. členu naj se opredelijo v skladu z zakonom
                  o Vladi Republike Slovenije."</q> Če želite, vam obrazložim. Tam je pač napisano, da
                  lahko predstojnik sam oceni, ali je nek zakon v skladu z ustavo ali ne in nek akt
                  Vlade v skladu z ustavo ali ne, ali pa minister, da ga zadrži - te pristojnosti
                  nima po zakonu o Vladi. To lahko odloča Vlada in ne more to pisati v zakonu. To je
                  edina želja, interno bodo pa potem že lahko dali tako pooblastilo predstojniku,
                  samo to ne more biti vsebina zakona, ker je bilo izrecno v nasprotju z zakonom o
                  Vladi.</p>
            </sp>
            <sp xml:id="SDZ1-Redna-33-1995-07-20.sp192">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi kdo besedo? Obrazložitev glasu, prosim. Ne? Dajem takšno dodatno
                  stališče na glasovanje. Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(13
                     poslancev.)</stage></p>
               <p>Ugotavljam, da smo dodatno stališče sprejeli in še eno dodatno stališče imamo: <q>"V
                  prehodnih določbah zakona naj se določi, da direktor sedanjega časopisnega
                  založništva Uradni list opravlja svojo funkcijo in naloge odgovornega urednika
                  javnega podjetja do poteka mandatne dobe, za katero je bil imenovan."</q> Želi kdo
                  besedo? Ugotovimo sklepčnost! <stage>(50 prisotnih.)</stage></p>
               <p>Kdo je za? <stage>(26 poslancev.)</stage> Je kdo proti? <stage>(17
                     poslancev.)</stage></p>
               <p>Ugotavljam, da smo dodatno stališče sprejeli.</p>
               <p>Sedaj dajem v celoti na glasovanje stališče in sklepe odbora, ki smo jih tako
                  dopolnili in spremenili. Ugotovimo sklepčnost! <stage>(51 prisotnih.)</stage></p>
               <p>Kdo je za? <stage>(44 poslancev.)</stage> Je kdo proti? <stage>(3
                     poslanci.)</stage></p>
               <p>Ugotavljam, da smo amandma in stališče, in sklepe sprejeli.</p>
               <p>S tem zaključujem to točko dnevnega reda.</p>
               <p>Prehajam na <title>30. TOČKO DNEVNEGA REDA</title> - obravnavo <title>PREDLOGA
                     VLADE REPUBLIKE SLOVENIJE ZA SPREJEM OBVEZNE RAZLAGE 201. ČLENA ZAKONA O
                     POKOJNINSKEM IN INVALIDSKEM ZAVAROVANJU</title>.</p>
               <p>Predlog za sprejem obvezne razlage je zboru predložila Vlada Republike Slovenije.
                  Želi besedo predstavnik Vlade? Prosim, gospa državna sekretarka.</p>
            </sp>
            <sp xml:id="SDZ1-Redna-33-1995-07-20.sp193">
               <speaker>NATAŠA BELOPAVLOVIČ:</speaker>
               <p>Predlog za obvezno razlago 201. člena zakona o pokojninskem in invalidskem
                  zavarovanju je Vlada podala zato, da bi pravno razrešili problem zdravstvenega
                  zavarovanja tistih upokojencev, ki ne živijo na območju Republike Slovenije, so pa
                  upokojenci našega pokojninskega zavarovanja, z državami, kjer ti ljudje živijo, pa
                  niso sklenjeni bilateralni sporazumi, ki bi to problematiko urejali. Ker po ustavi
                  pravica do socialne varnosti upokojencev obsega tudi pravico do zdravstvenega
                  zavarovanja, menimo, da je le to treba zagotoviti tudi tistim, ki se izselijo iz
                  Slovenije. To pomeni, da je potrebno na enak način kot izvoz pokojnin, urediti
                  tudi pravico do zdravstvenega zavarovanja. Če to ni urejeno z meddržavnim
                  sporazumom, velja načelo reciprocitete. Ta reciprociteta je v zakonu glede
                  transfera pokojnin direktno opredeljena, napisana je v 201. členu, ni pa zapisana
                  glede zdravstvenega zavarovanja. Z novo zakonodajo, tu mislim s spremembami in
                  dopolnitvami pokojninskega zakona kot tudi s spremembo zdravstvenega zakona, bo to
                  izrecno določeno. Do sprejema le-te pa mislimo, da je treba urediti to z obvezno
                  razlago zakona o pokojninskem in invalidskem zavarovanju.</p>
               <p>Ugotovitev strokovne službe Državnega zbora, torej Sekretariata za zakonodajno
                  pravne zadeve so, da je predlog za obvezno razlago preširok, da pa v bistvu tudi
                  ni potreben, ker je obveznost glede na naš pravni red oziroma na načela
                  mednarodnega prava glede reciprocitete razumljiva sama po sebi. V kolikor je
                  odločitev Državnega zbora taka in je torej potrjeno stališče oziroma mnenje službe
                  za zakonodajo oziroma sekretariata za zakonodajo, potem seveda je to za nas tudi
                  ustrezna rešitev, gre za to, da se pač potrdi, da se do bilateralnega sporazuma na
                  podlagi reciprocitete te stvari zagotavljajo in da zagotavlja ta del SPIZ iz
                  svojega dela sredstev, tako kot zagotavlja zdravstveno zavarovanje za vse tiste
                  upokojence, ki imajo stalno prebivališče v Sloveniji.</p>
            </sp>
            <sp xml:id="SDZ1-Redna-33-1995-07-20.sp194">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Predlog je obravnaval Odbor za zdravstvo, delo, družino in socialno
                  politiko kot matično delovno telo. Poročevalec gospod Kociper bo predstavil mnenje
                  odbora. Izvolite.</p>
            </sp>
            <sp xml:id="SDZ1-Redna-33-1995-07-20.sp195">
               <speaker>ŠTEFAN KOCIPER:</speaker>
               <p>Hvala lepa, gospod podpredsednik. Kolegice in kolegi! Lepo pozdravljeni. Odbor
                  Državnega zbora za zdravstvo, delo, družino in socialno politiko je na svoji 62.
                  seji 18.5.1995 obravnaval predlog za sprejem obvezne razlage 201. člena zakona o
                  pokojninskem in invalidskem zavarovanju, ki ga je Državnemu zboru predložila Vlada
                  Republike Slovenije. Po predstavitvi te obvezne razlage smo se seznanili z
                  obširnim in tudi temeljito zapisanim mnenjem Sekretariata za zakonodajo in pravne
                  zadeve v Državnem zboru in se tudi strinjali, da je namreč ta obvezna razlaga
                  nekaj takega, kar bi sicer moral biti predlog za spremembo in dopolnitev zakona.
                  Iz mnenja sekretariata namreč je razvidno, da je nova zdravstvena oziroma tudi
                  pokojninska zakonodaja prej to področje urejala oziroma, da je ta zakonodaja to
                  sicer urejala, da pa nova zakonodaja tega vprašanja ne ureja in da se pokojnine v
                  tujino nakazujejo, da pa prispevki v zakonih niso opredeljeni, zato je bilo mnenje
                  sekretariata tukaj, da je ta obvezna razlaga mnogo širša od tega, kar obvezna
                  razlaga lahko je in smo menili v odboru, da to, kar je predlagano kot obvezna
                  razlaga, je lahko predmet predloga za spremembo in dopolnitev zakona in zato odbor
                  predlaga, da take obvezne razlage Državni zbor ne sprejme. Hvala lepa.</p>
            </sp>
            <sp xml:id="SDZ1-Redna-33-1995-07-20.sp196">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi besedo predstavnik sekretariata? <stage>(Ne želi.)</stage> Želijo
                  besedo predstavniki poslanskih skupin? Želijo besedo poslanke in poslanci? Odpiram
                  splošno razpravo. Gospod Sisinger.</p>
            </sp>
            <sp xml:id="SDZ1-Redna-33-1995-07-20.sp197">
               <speaker>IVAN SISINGER:</speaker>
               <p>Spoštovani! Predlagam samo, da tako kot je predlog matičnega odbora, mislim, da ni
                  potrebno še posebne dodatne razlage, da je Sekretariat za zakonodajo dovolj jasno
                  napisal za poslanke in predlagam, da se takšna obvezna razlaga, kot je, zavrne,
                  ker bi resnično posegli v nasprotje zakona in vas prosim, da ravnamo, kot predlaga
                  matični delovni odbor. Hvala.</p>
            </sp>
            <sp xml:id="SDZ1-Redna-33-1995-07-20.sp198">
               <speaker>PODPREDSEDNIK VLADIMIR TOPLER:</speaker>
               <p>Hvala. Ali želi še kdo besedo? Razpravo zaključujem in dajem sklep na glasovanje -
                  predlog za sprejem obvezne razlage 201. člena zakona o pokojninskem in invalidskem
                  zavarovanju se zavrne. Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(40 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo sklep sprejeli.</p>
               <p>Dodatni sklep gospoda Kopača - Državni zbor predlaga Zavodu za pokojninsko in
                  invalidsko zavarovanje Slovenije, ob upoštevanju pravil mednarodnega prava in
                  načela dejanske vzajemnosti, da poravna Republiki Hrvaški prispevek za zdravstveno
                  varstvo slovenskih upokojencev s stalnim prebivališčem v Republiki Hrvaški za čas
                  od 1.4.1992 do 31.3.1994. Ali želi kdo besedo? Gospod Sisinger.</p>
            </sp>
            <sp xml:id="SDZ1-Redna-33-1995-07-20.sp199">
               <speaker>IVAN SISINGER:</speaker>
               <p>Spoštovani! Glede na pravkar sprejeti sklep, da smo zavrnili obvezno razlago,
                  mislim, da je jasno, da je treba zavrniti tudi ta predlog, ki ga predlaga gospod
                  Kopač. Namreč, to ni v pristojnosti Državnega zbora, da bo zdaj nekaj predlagal
                  pokojninski skupnosti, kaj naj naredi. Mi smo o tem razpravljali pri proračunu,
                  sredstva predvideli. Država je naredila tu določeno napako in jo bo tudi
                  popravila, plačala, ne moremo pa sprejemati takega sklepa. Zato predlagam, da se
                  ta sklep zavrne.</p>
            </sp>
            <sp xml:id="SDZ1-Redna-33-1995-07-20.sp200">
               <speaker>PODPREDSEDNIK VLADIMIR TOPLER:</speaker>
               <p>Hvala. Gospod Kopač.</p>
            </sp>
            <sp xml:id="SDZ1-Redna-33-1995-07-20.sp201">
               <speaker>JANEZ KOPAČ:</speaker>
               <p>Hvala. Tudi jaz sem glasoval proti obvezni razlagi in to na podlagi mnenja
                  Sekretariata za zakonodajo in pravne zadeve. Ta predlog sklepa pa prav povzema
                  tisto, kar je rekel Sekretariat za zakonodajo in pravne zadeve. Sekretariat je
                  namreč rekel takole - obstaja načelo dejanske vzajemnosti, o čemer je govorila že
                  gospa Belopavlovičeva in od aprila 1994 dalje Zavod za pokojninsko in invalidsko
                  zavarovanje plačuje prispevek za zdravstveno zavarovanje za slovenske upokojence s
                  stalnim prebivališčem v Republiki Hrvaški. Pravno stanje aprila 1994, ali pa
                  julija 1995 je popolnoma enako, kot je bilo v obdobju med aprilom 1992 in koncem
                  marca 1994, ko pa Zavod za pokojninsko in invalidsko zavarovanje ni plačeval tega
                  prispevka. Skratka, Zavod za pokojninsko in invalidsko zavarovanje se je nenadoma
                  - aprila 1994 odločil, da bo začel plačevati ta prispevek in to na podlagi pravnih
                  aktov. Seveda ni nobene osnove za to, da v času med aprilom 1992 in aprilom
                  oziroma koncem marca 1994, ni plačeval tega prispevka. Skratka samo predlagam, da
                  se predlaga Zavodu za pokojninsko in invalidsko zavarovanje, da prepozna to, kar
                  je pravzaprav prepoznal že aprila 1994. Kajti, če Zavod za pokojninsko in
                  invalidsko zavarovanje vztraja na tem, da mu za tisti čas tega ni treba plačati,
                  potem je potrebno seveda nemudoma odstaviti upravne organe ali pa vodstvo Zavoda
                  za pokojninsko in invalidsko zavarovanje, češ, takrat so potem neupravičeno začeli
                  plačevati ta prispevek. Niso ga neopravičeno, morali so ga, kajti naša zakonodaja
                  je pač taka, in seveda, tudi pred tem datumom je bila taka. Predlagam, da morda še
                  proučite obrazložitev tega predloga sklepa, zatrjujem pa, da izhaja iz mnenja
                  sekretariata za zakonodajo in pravne zadeve in ga pravzaprav povzema, vendar samo
                  v obliki sklepa. Hvala lepa. Predlagam, da predlog sklepa podprete.</p>
            </sp>
            <sp xml:id="SDZ1-Redna-33-1995-07-20.sp202">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? <stage>(Ne.)</stage> In prehajamo na odločanje.
                  Ugotovimo sklepčnost! <stage>(47 prisotnih.)</stage></p>
               <p>Kdo je za? <stage>(34 poslancev.)</stage> Je kdo proti? <stage>(5
                     poslancev.)</stage></p>
               <p>Ugotavljam, da smo sklep sprejeli.</p>
               <p>S tem zaključujem to točko dnevnega reda.</p>
               <p>In prehajamo na <title>31. TOČKO DNEVNEGA REDA</title> - obravnavo <title>PREDLOGA
                     SPREMEMBE POROČILA O GOSPODARSKIH DRUŽBAH, PODJETJIH ALI ZAVODIH, ZA KATERE V
                     SKLADU S PRVIM ODSTAVKOM 20. ČLENA ZAKONA O NEZDRUŽLJIVOSTI OPRAVLJANJA JAVNE
                     FUNKCIJE S PRIDOBITNO DEJAVNOSTJO VELJA PREPOVED POSLOVANJA ZA DRŽAVO Z JAVNIMI
                     PODJETJI IN JAVNIMI ZAVODI</title>.</p>
               <p>Spremembo poročila je zboru predložila Komisija po zakonu o nezdružljivosti
                  opravljanja javne funkcije s pridobitno dejavnostjo.</p>
               <p>Želi poročevalec besedo? <stage>(Ne želi.)</stage> Želi besedo predstavnik
                  sekretariata? <stage>(Ne želi.)</stage> Želijo besedo predstavniki poslanskih
                  skupin? <stage>(Ne.)</stage> Gospod Pregelj. Predstavnik Slovenske ljudske
                  stranke.</p>
            </sp>
            <sp xml:id="SDZ1-Redna-33-1995-07-20.sp203">
               <speaker>ŽARKO PREGELJ:</speaker>
               <p>Spoštovani! Glede na to, da so ta poročila običajno standardna, in da tudi gre za
                  sklepe, ki se nanašajo na določeno zakonodajo in so pač posledice te zakonodaje,
                  nas kljub vsemu preseneča v naši poslanski skupini, da se črta iz seznama
                  podjetja, ki ima že naslov tak, da se ve, na koga se nanaša. Kolikor nam je znano
                  iz raznih javnih obvestil, gospod Kračun še vedno sodeluje pri delu Vlade in zato
                  nam ni popolnoma razumljiva ta gesta, da se sedaj njegovo podjetje črta iz seznama
                  tistih podjetij, katerih sodelovanje z Vlado je prepovedano. Tako, da prosimo za
                  dodatno obrazložitev. Hvala lepa.</p>
            </sp>
            <sp xml:id="SDZ1-Redna-33-1995-07-20.sp204">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo kot predstavnik poslanske skupine besedo?
                     <stage>(Ne.)</stage> Odpiram splošno razpravo. Želi kdo besedo? Gospod Pucko bo
                  verjetno odgovoril na vprašanje.</p>
            </sp>
            <sp xml:id="SDZ1-Redna-33-1995-07-20.sp205">
               <speaker>CIRIL PUCKO:</speaker>
               <p>Hvala lepa, gospod predsedujoči. Spoštovane kolegice in kolegi! Do te spremembe je
                  prišlo iz preprostega razloga, ker je gospod Davorin Kračun prenehal biti minister
                  v mesecu januarju, in po postopku, ki ga predpisuje zakon in poslovnik o načinu
                  dela komisije, imenovani gospod ni več minister niti funkcionar po zakonu o
                  funkcionarjih v državni upravi in tako podjetje, ki se črta oziroma predlog za
                  črtanje tega podjetja enostavne ne pade več v 20. člen zakona, ki opredeljuje,
                  katera podjetja morajo biti na tem seznamu tistih podjetij, ki ne smejo poslovati
                  z državo, na kratko povedano. Hvala lepa.</p>
            </sp>
            <sp xml:id="SDZ1-Redna-33-1995-07-20.sp206">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Gospod Pregelj.</p>
            </sp>
            <sp xml:id="SDZ1-Redna-33-1995-07-20.sp207">
               <speaker>ŽARKO PREGELJ:</speaker>
               <p>Spoštovani! Mi temu ne verjamemo. Namreč, težko verjamem, da gospod Kračun
                  sodeluje v določeni koordinaciji - mislim, da gre za nek ekonomski svet Vlade - da
                  celo vodi to ekonomsko koordinacijo in da za to ne dobi ničesar plačano, da nima
                  nobene uradne funkcije pri tem. Zanima me njegov status. Vsekakor vsebinsko je še
                  vedno zelo blizu vladnim krogom in kot tak, kar se tiče pristopa do informaciji,
                  brez skrbi, da je oporečen. Zato resno vprašam, ali je gospod Kračun še na
                  plačilni listi, ali dobi zgolj za te svoje storitve v Vladi določen honorar ali
                  kaj? Vsekakor menim, da ima še vedno nek določen poslovni odnos z Vlado, če pač
                  opravlja tako odgovorno funkcijo. Mislim, da bi tukaj moral nekdo s strani Vlade
                  dati nekoliko bolj natančno pojasnilo.</p>
            </sp>
            <sp xml:id="SDZ1-Redna-33-1995-07-20.sp208">
               <speaker>PODPREDSEDNIK VLADIMIR TOPLER:</speaker>
               <p>Hvala lepa. Želi še kdo besedo? Pojasnilo lahko da samo komisija, ker je komisija
                  tudi predlagala sklep. Ker ne želi nihče več besede, razpravo zaključujem in dajem
                  na glasovanje sklep: <q>"Državni zbor Republike Slovenije se je seznanil s sprejemom
                  poročila o gospodarskih družbah, podjetjih ali zavodih, za katere v skladu s prvim
                  odstavkom 20. člena zakona o nezdružljivosti opravljanja javnih funkcij s
                  pridobitno dejavnostjo velja prepoved poslovanja z državo, z javnimi podjetji in
                  javnimi zavodi. Sprememba poročila se objavi v Uradnem listu Republike Slovenije."</q>
                  Ugotovimo sklepčnost! <stage>(48 prisotnih.)</stage></p>
               <p>Kdo je za? <stage>(36 poslancev.)</stage> Je kdo proti? <stage>(4
                     poslanci.)</stage></p>
               <p>Ugotavljam, da smo sklep sprejeli.</p>
               <p>S tem zaključujem to točko dnevnega reda.</p>
               <p>Prehajamo na naslednjo <title>10. TOČKO DNEVNEGA REDA - PREDLOG ZAKONA O ZAČASNEM
                     FINANCIRANJU USTANOV SLOVENSKE NARODNE SKUPNOSTI V ITALIJI</title> - po hitrem
                  postopku. Skupina poslancev predlagateljev predlaga umik te točke. Gospa Jadranka
                  Šturm, izvolite, vam dajem besedo.</p>
            </sp>
            <sp xml:id="SDZ1-Redna-33-1995-07-20.sp209">
               <speaker>JADRANKA ŠTURM-KOCJAN:</speaker>
               <p>Hvala za besedo, gospod predsedujoči. Glede na to, da je Vlada skoraj v celoti
                  izpolnila finančne obveznosti, ki jih predvideva tudi predlog tega zakona, smo se
                  predlagatelji odločili, da ga umaknemo s procedure, tako da ga v soglasju z vsemi,
                  ki so zakon podpisali, umikam.</p>
            </sp>
            <sp xml:id="SDZ1-Redna-33-1995-07-20.sp210">
               <speaker>PODPREDSEDNIK VLADIMIR TOPLER:</speaker>
               <p>Skladno s poslovnikom dajem predlog, da se zakon umakne, na glasovanje. Ugotovimo
                  sklepčnost! <stage>(49 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da smo predlog sprejeli.</p>
               <p>S tem smo zakon umaknili iz zakonodajnega postopka. S tem smo končali vse točke,
                  razen zakona o telekomunikacijah. To točko nadaljujemo jutri ob 10.00 uri, nato pa
                  pričnemo z začetkom 34. seje. Izvoli.</p>
            </sp>
            <sp xml:id="SDZ1-Redna-33-1995-07-20.sp211">
               <speaker>BORUT PAHOR:</speaker>
               <p>Ali lahko spomnim člane Odbora za mednarodne odnose, da je kratko nadaljevanje
                  seje ob 17.00 uri v sobi 217.</p>
            </sp>
            <stage type="time">(SEJA JE BILA PREKINJENA 20. JULIJA 1995 OB 16.44 URI IN</stage>
         </div>
      </body>
   </text>
</TEI>