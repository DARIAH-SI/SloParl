<?xml version="1.0" encoding="UTF-8"?><TEI xmlns="http://www.tei-c.org/ns/1.0" xml:id="SDZ1-Redna-12-1993-10-01">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                     Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons Priznanje
                     avtorstva 4.0 mednarodna licenca</ref>.</p>
            </availability>
            <date when="2019-03-19+01:00"/>
         </publicationStmt>
         <sourceDesc>
            <bibl>
               <idno type="custom" subtype="session">8713F7CE556168B0C1257832004838F9</idno>
               <idno type="URI">8713F7CE556168B0C1257832004838F9</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ1-Redna-12-1993-10-01.DZ" n="12">
               <name>Redna</name>
               <date when="1993-10-01"/>
            </setting>
         </settingDesc>
         <particDesc>
            <listOrg>
               <org xml:id="SDZ1-Redna-12-1993-10-01.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="1" notBefore="1992-12-23" notAfter="1996-11-28">
                        <label>1. mandat (1992-1996)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <stage type="time">SE JE NADALJEVALA 1. OKTOBRA 1993 OB 10.13. URI)</stage>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Spoštovane kolegice in kolegi poslanci oziroma kolegice poslanke!. Prosim, da
                  zasedete svoja mesta, da bomo nadaljevali zasedanje.</p>
               <p>Pričenjam tretje nadaljevanje 12. seje Državnega zbora Republike Slovenije.
                  Obveščen sem, da so zadržani in se današnje seje ne morejo udeležiti naslednje
                  poslanke in poslanci: dr. Dušan Bavdek, Franc <stage>(Feri)</stage> Horvat, dr.
                  Mateja Kožuh-Novak, dr. Bojan Korošec, dr. Vladimir Topler, dr. Janez Podobnik,
                  dr. Dimitrij Rupel, Ciril Pucko, dr. Ciril Ribičič, Ivo Hvalica za popoldanski del
                  seje, Jurij Malovrh za popoldanski del seje, Borut Pahor, Anton Partljič za
                  popoldanski del seje in Geza Džuban za popoldanski del seje.</p>
               <p>Prosim, ugotovimo navzočnost v dvorani! Ugotavljamo navzočnost v dvorani! 60
                  navzočih poslank in poslancev. Tako je zbor sklepčen in lahko prične z delom in
                  odločanjem.</p>
               <p>Na to sejo sem vabil predstavnike Vlade Republike Slovenije in jih lepo
                  pozdravljam. </p>
               <p>Današnje nadaljevanje seje bomo pričeli z 8. točko dnevnega reda in nadaljevali po
                  dnevnem redu. Danes bomo delali do 13. ure, nakar bomo imeli eno uro odmora in
                  nadaljevali ob 14. uri do 16. ure. Od 13. do 14. ure odmor, od 14. do 16. ure
                  popoldanski del zasedanja.</p>
               <p>Prosim vse poslanke in poslance, da so na seji prisotni, da bo zbor lahko
                  razpravljal in odločal. Kot vidite, bo tudi danes odsotnih precej poslank in
                  poslancev zaradi udeležbe na strokovnem posvetovanju na temo <q>"Zdravstveno
                  zavarovanje, pravice in postopki za njihovo uresničevanje"</q> na Bledu.</p>
               <p>Prehajamo na nadaljevanje <title>8. TOČKE DNEVNEGA REDA</title> - <title>PREDLOG
                     ZAKONA ZA IZGRADNJO AVTOCEST</title>.</p>
               <p>Na podlagi včerajšnjega sklepa zbora ste prejeli čistopis zakona o družbi za
                  avtoceste v Republiki Sloveniji. Smo formalno v tretji obravnavi. Do tega trenutka
                  nismo prejeli nobenega amandmaja.</p>
               <p>Želi kdo besedo? Prosim, Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani, dober dan! Skupina poslancev vlaga nekaj amandmajev k zakonu o družbi
                  za avtoceste v Republiki Sloveniji, ki so predvsem sistemskega značaja. Pri
                  natančnem branju čistopisa smo ugotovili, da je v nekaterih členih nastala s
                  sprejetjem amandmajev neuravnoteženost posameznih določil in smo glede na to
                  dejstvo predlagali naslednje amandmaje, in sicer k 4. členu, kjer predlagamo, da
                  se v prvem odstavku tega člena doda nov stavek, ki se glasi:</p>
               <p>Republika Slovenija izda ustanoviteljske delnice za celoten znesek ustanovitvenega
                  kapitala.</p>
               <p>Obrazložitev: S predlagano dopolnitvijo obdrži republika prednost pred drugimi
                  delničarji, ki bodo kasneje pristopili.</p>
               <p>Drugi amandma k istemu členu, k drugemu odstavku se doda nov stavek, ki se
                  glasi:</p>
               <p><q>"K vsaki spremembi osnovnega kapitala, večji od 10% ustanovitvenega kapitala
                  republike, je potrebno soglasje Državnega zbora Republike Slovenije."</q></p>
               <p>Obrazložitev: S predlagano dopolnitvijo se odpre možnost širše tekoče kontrole nad
                  prihodom tujega kapitala v družbo, prav tako njegovo poreklo in lastništvo.</p>
               <p>Amandma k 6. členu. Na začetku prvega odstavka se doda besede <q>"statut družbe in"</q>,
                  naprej se stavek nadaljuje kot sledi. Državni zbor naj da soglasje k statutu
                  družbe, saj je ureditev poslovanja družbe izrednega pomena iz narodnogospodarskega
                  vidika. Zlasti pomembno je, da se Državni zbor pobliže seznani z notranjo
                  ureditvijo družbe, odnosi med lastniki s pooblastili določenih organov družbe in
                  podobno.</p>
               <p>Amandma k 8. členu. Črta se prvi odstavek tega člena in nadomesti z novim, ki se
                  glasi: Glede na lastniška razmerja v osnovnem kapitalu se imenujejo in volijo
                  člani nadzornega sveta družbe. Državni zbor Republike Slovenije imenuje 9 članov
                  ne glede na delež osnovnega kapitala.</p>
               <p>Obrazložitev: Ker ima družba z narodnogospodarskega vidika velik pomen, mora biti
                  zagotovljen čim širši nadzor nad njenim delom. S predlagano rešitvijo se pokrivajo
                  interesi lastnikov, saj imajo možnost nadzora v razmerju z vloženim kapitalom. Ker
                  je  Republiki Sloveniji vedno zagotovljen 51% lastninski delež, ji vedno pripada 9
                  mest v nadzornem svetu in največ 8 mest ostalim delničarjem.</p>
               <p>To bi bilo v glavnem vse. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Ugotavljam, da so na zakon o družbi za avtoceste v Republiki Sloveniji vloženi
                  amandmaji, in sicer prvi amandma je amandma k 4. členu. Dajem v razpravo amandma k
                  4. členu, ki se glasi:</p>
               <p>1. K prvemu odstavku tega člena se doda nov stavek, ki se glasi: Republika
                  Slovenija izda ustanoviteljske delnice za celoten znesek ustanovitvenega
                  kapitala.</p>
               <p>Obrazložitev. S predlagano dopolnitvijo obdrži republika prednost pred drugimi
                  delničarji, ki bodo kasneje pristopili.</p>
               <p>Drugi amandma k istemu členu. Drugemu odstavku tega člena se doda nov stavek, ki
                  se glasi: K vsaki spremembi osnovnega kapitala, večji od 10% ustanovitvenega
                  kapitala Republike, je potrebno soglasje Državnega zbora Republike Slovenije.</p>
               <p>Obrazložitev: S predlagano dopolnitvijo se odpre možnost širše sprotne kontrole
                  nad prihodom tujega kapitala v družbo, prav tako njegovo poreklo in
                  lastništvo.</p>
               <p>Dajem v razpravo amandma k 4. členu predloga zakona.</p>
               <p>Kdo želi razpravljati? Prosim.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Gospod podpredsednik, spoštovani poslanci! Proceduralno predlagam, da se te
                  amandmaje, ki so bili vloženi napiše, da jih lahko dobimo, preberemo in
                  preštudiramo in da se o njih izjasni tudi Odbor za infrastrukturo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Torej po poslovniku ni treba, če pa predlagate nekajminutni odmor, da se to stori,
                  bomo o tem odločali.</p>
            </sp>
            <sp who="SDZ1:LeničJože">
               <speaker>JOŽE LENIČ:</speaker>
               <p>Potem predlagam 10 minutni odmor.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Predlog bi rešili še tako, da bi šli na naslednjo točko dnevnega reda in v tem
                  času se amandmaje razmnoži in se potem vrnemo k tej točki.</p>
               <p>Prosim, Igor Omerza.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Tukaj razpravljamo o eni izmed najvažnejših stvari, ki smo jih sploh v parlamentu
                  razpravljali doslej. Gre za ogromne denarje. In sedaj dobivamo amandmaje. Mislim
                  sicer, da je amandma dober, ampak vklopiti v celotno problematiko, mi se moramo
                  tudi po poslanskih klubih do določenih stvari opredeliti. Povem, gre za zelo resne
                  zadeve, ki bodo mogoče 100 let obremenjevale to Slovenijo. Zato predlagam, da se
                  ti amandmaji naredijo, da se poslanske skupine dobijo in da šele potem lahko o tem
                  nadaljuje. Ne vem, kako hočemo sedaj, ne vem, tako pomembne stvari dobivamo na ta
                  način, so res pomembne stvari. Zato je potrebno, da se poslanski klubi opredelijo
                  o tem.</p>
               <p>Ker je stvar 100 krat bolj, 100 krat večje potence kot nek HIT in si vzemimo čas,
                  dejansko, vam povem. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Zadeva teče po hitrem postopku. To je bilo dogovorjeno oziroma odločeno. Kljub
                  vsemu predlagam to, če boste pa vztrajali na predlogu, bom dal na glasovanje.
                  Gremo na naslednjo točko, med tem časom se amandmaji razdelijo, po popoldanskem
                  odmoru se skupine lahko odločijo in potem bi v popoldanskem delu odločali o tem,
                  ali lahko nadaljujemo z delom na tem zakonu ali prenesemo na drugi dan.</p>
               <p>V redu. Potem prekinem to točko, naj se amandmaji razdelijo in gremo na <title>9.
                     TOČKO - PREDLOG ZAKONA O SPREMEMBI ZAKONA O PRISPEVKIH ZA POKOJNINSKO IN
                     INVALIDSKO ZAVAROVANJE, ZDRAVSTVENO VARSTVO IN ZAPOSLOVANJE</title>.</p>
               <p>Tudi tukaj gre za hitri postopek.</p>
               <p>Predlog zakona o spremembi zakona o prispevkih za pokojninsko in invalidsko
                  zavarovanje, zdravstveno varstvo in zaposlovanje je zboru predložila Vlada
                  Republike Slovenije.</p>
               <p>Želi predstavnik Vlade besedo? <stage>(Ne želi.)</stage> Predlog zakona sta
                  obravnavala Odbor za zdravstvo, družino in socialne zadeve kot matično telo in
                  Odbor za finance in kreditno-monetarno politiko.</p>
               <p>Želi poročevalec Odbora za zdravstvo besedo? Prosim.</p>
            </sp>
            <sp who="SDZ1:KociperŠtefan">
               <speaker>ŠTEFAN KOCIPER:</speaker>
               <p>Dober dan. Odbor Državnega zbora Republike Slovenije za zdravstvo, delo, družino
                  in socialno politiko je na svoji seji 28.9. kot matično delovno telo obravnaval
                  predlog zakona o spremembi zakona o prispevkih za pokojninsko in invalidsko
                  zavarovanje, zdravstveno varstvo in zaposlovanje, ki ga je Državnemu zboru
                  predložila Vlada Republike Slovenije.</p>
               <p>Po krajši razpravi so člani odbora v celoti podprli predlog sprememb zakona in ob
                  tem poudarili, da je Vlada pri renominaciji proračuna ugotovila presežke, ki jih
                  bo namenila Ministrstvu za delo, družino in socialne zadeve. S predlagano
                  spremembo zakona se zbirna prispevna stopnja za zaposlovanje znižuje tako za
                  delodajalca kot za delojemalca, in sicer z 1,7% na 0,7%. Člani odbora so
                  izoblikovali tudi predlog dodatnega sklepa, ki ga predlagajo Državnemu zboru v
                  sprejem in sicer, da Državni zbor nalaga Vladi Republike Slovenije, da pripravi
                  predlog sprememb in dopolnitev zakona o prispevkih za pokojninsko in invalidsko
                  zavarovanje, zdravstveno varstvo in zaposlovanje, tako da bo mogoče višino zbirne
                  prispevne stopnje za zaposlovanje določati z odlokom. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi predstavnik Odbora za finance besedo? <stage>(Ne želi.)</stage>
                  Želijo besedo predstavniki poslanskih skupin? Prosim, Danica Simšič.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa za besedo. Spoštovane kolegice in kolegi! Poslanska skupina demokratov
                  Demokratske stranke bo seveda ta predlog podprla, razloga sta pa dva in popolnoma
                  jasna. Prvi najpomembnejši je, da to pomeni zmanjšanje obremenitve plač in s tem
                  seveda tudi stroškov delovne sile pri delodajalcih, to je prva stvar. In druga je
                  zagotovilo, da to znižanje v nobenem primeru ne bo zmanjšalo pravic, ki jih ljudje
                  s tega naslova uživajo, čeprav se bo priliv v proračun zavoljo spremembe te
                  prispevne stopnje znižal kar za milijardo na mesec. Toda rešitve so očitno našli,
                  tako da ta manjši priliv ne bo ogrožal varnosti zavarovancev, tako da bo naša
                  poslanska skupina glasovala za ta predlog. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Še katera od poslanskih skupin? Prosim, gospod Šešerko za Zelene.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani zbor! Zeleni - ekološko socialna stranka je že pred časom predlagala
                  Vladi, naj zmanjša obremenitev živega dela in poviša obremenitev energije iz dveh
                  razlogov. Prvič, finančne obremenitve dela v Sloveniji so neprimerljivo visoke v
                  Evropi, učinkovitost rabe energije pa zelo nizka. Menimo, da se da iz tega drugega
                  vira pokriti tisto, kar se bo izgubilo iz tega prvega. S tem bo konkurenčnost
                  slovenskega gospodarstva povišana in zato pričakujemo, da bo parlament sprejel ta
                  predlog. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Prosim, iz Združene liste gospod Pavlica.</p>
            </sp>
            <sp who="SDZ1:PavlicaMiloš">
               <speaker>MILOŠ PAVLICA:</speaker>
               <p>Poslanska skupina Združene liste bo tudi podprla ta sprejem, predvsem zaradi dveh
                  razlogov, ki sta bila že tukaj omenjena. Prvič, gre za zmanjšano obremenitev
                  živega dela, kar bo vendarle omogočilo malo več zraka podjetjem, da bodo lahko
                  bolje poslovali in tudi zaradi tega, ker imamo zagotovilo Vlade, da se nivo pravic
                  zaradi te spremembe ne bo zniževal, ker so pač z drugimi sredstvi v proračunu
                  sredstva zagotovljena. Tako, da bomo v naši poslanski skupini tudi podprli ta
                  spremembo.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. V naši stranki seveda podpiramo ta predlog zakona zaradi
                  razlogov, ki so jih navedli že drugi predgovorniki. Upamo pa, da je to samo prvi
                  korak v zniževanju obremenitve živega dela, takoj naslednji bo moral biti
                  prispevek za zdravstveno varstvo, pa tudi prispevek za pokojninsko in invalidsko
                  zavarovanje. Menimo, da se splača znižati prispevek za zaposlovanje v tem
                  trenutku, četudi bo to znižanje obremenitve živega dela trajalo samo nekaj
                  mesecev, kajti zahteve po zviševanju proračunskih sredstev, ki prihajajo tudi
                  skozi amandmaje, vložene v zadnjih mesecih v tej dvorani, bodo seveda zahtevale od
                  novega leta naprej verjetno mnogo višjo obremenitev živega dela, če se seveda ta
                  Državni zbor ne bo odločil, da uskladi nivo prihodkov in izdatkov proračuna, torej
                  da tudi kroti apetite po proračunskih izdatkih. Četudi mu to ne bo uspelo, ali pa
                  četudi to ne bo realizirano, menim, da je vseeno pametno vsaj za teh nekaj mesecev
                  pred dokončnim potopom naših podjetij zaradi obremenitve živega dela, modro
                  znižati prispevek za zaposlovanje za odstotek, kot ga predlaga Vlada.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Lukačeva.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Spoštovani! Tudi poslanska skupina Slovenske ljudske stranke bo ta predlog
                  podprla, posebno zato, ker pomeni zniževanje cene dela, tudi na žepih zaposlenim
                  se bo nekaj poznalo. Tudi mi upamo, da ni to edini korak, ki bo narejen v
                  zniževanju prispevnih stopenj. Seveda pa se pri tem nikakor ne morem otresti
                  slabega občutka, ki smo ga imeli nekateri poslanci, ko je Vlada pred enim mesecem
                  predlagala znižanje pravic iz zavarovanja za primer brezposelnosti in toliko bolj
                  nerazumno mi je, zakaj je Vlada to takrat naredila, ko vidimo, da je pravzaprav
                  dovolj sredstev verjetno že iz same prispevne stopnje.</p>
            </sp>
            <sp who="SDZ1:MozetičMiroslav">
               <speaker>PREDSEDNIK MIROSLAV MOZETIČ:</speaker>
               <p>Hvala. Prosim, gospa Irena Oman.</p>
            </sp>
            <sp who="SDZ1:OmanIrena">
               <speaker>IRENA OMAN:</speaker>
               <p>Hvala lepa. Spoštovani! Samostojna poslanska skupina bo seveda ta predlog podprla,
                  vendar pa bi na nekaj opozorila. Če me spomin ne vara, smo na odboru opozorili na
                  to oziroma izrazili željo, da bi radi slišali stališče Vlade, od kod ta sredstva?
                  Torej ali gre zgolj za renominacijo? Rada bi opozorila na stavek v obrazložitvi:
                  <q>"Potrebna sredstva za ta namen se bodo zagotovila s prilivi iz drugih virov
                  državnega proračuna."</q> Torej prosim glede na to, da je bila na odboru izražena ta
                  želja, da predstavnik Vlade na to odgovori. Hvala.</p>
            </sp>
            <sp who="SDZ1:MozetičMiroslav">
               <speaker>PREDSEDNIK MIROSLAV MOZETIČ:</speaker>
               <p>Hvala lepa. Še katera poslanska skupina želi? Ne želi več. Besedo dajem poslankam
                  in poslancem. Kdo želi? Želi predstavnik Vlade morda odgovoriti na vprašanje, ki
                  je bilo postavljeno?</p>
            </sp>
            <sp who="SDZ1:EngelmanAndrej">
               <speaker>ANDREJ ENGELMAN:</speaker>
               <p>Sredstva se bodo natekla predvsem z boljšo izterjavo prometnih davkov in carin, ki
                  gredo hitreje kot je bilo prvotno predvideno. Samo toliko.</p>
            </sp>
            <sp who="SDZ1:MozetičMiroslav">
               <speaker>PREDSEDNIK MIROSLAV MOZETIČ:</speaker>
               <p>Hvala lepa. Še katera od poslanskih skupin, sicer dajem besedo poslankam in
                  poslancem. Želi kdo razpravljati?</p>
               <p>Ker ne želi nihče več razpravljati, zaključujem razpravo in prehajamo na obravnavo
                  in odločanje o posameznih členih predloga zakona. Amandmajev ni bilo vloženih.</p>
               <p>Prehajamo na obravnavo 1. člena zakona. Želi kdo razpravljati? Ker ne želi nihče
                  razpravljati, zaključujem razpravo in prehajamo na odločanje o 1. členu zakona.
                  Ugotovimo sklepčnost! <stage>(61 prisotnih.)</stage></p>
               <p>Kdo je za? <stage>(60 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 1. člen zakona sprejet.</p>
               <p>Prehajamo na obravnavo 2. člena zakona. Želi kdo razpravljati? Ker ne želi nihče
                  razpravljati, zaključujem razpravo in prehajamo na odločanje o 2. členu zakona.
                  Ugotovimo sklepčnost! <stage>(57 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je 2. člen zakona sprejet.</p>
               <p>Prehajamo na obravnavo in odločanje o naslovu zakona. Želi kdo razpravljati? Ker
                  ne želi nihče razpravljati, zaključujem razpravo in prehajamo na odločanje o
                  naslovu zakona. Ugotovimo sklepčnost! <stage>(56 prisotnih.)</stage></p>
               <p>Kdo je za? <stage>(55 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je naslov zakona sprejet.</p>
               <p>Izglasovali smo zakon po členih in naslov zakona. Ugotavljam, da k predlogu zakona
                  ni bil sprejet noben amandma, zato ni možno vlaganje dodatnih amandmajev.</p>
               <p>Na glasovanje dajem predlog zakona v celoti. Ugotovimo sklepčnost! <stage>(60
                     prisotnih.)</stage></p>
               <p>Kdo je za? <stage>(58 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog zakona v celoti sprejet. Zaključujem to točko dnevnega
                  reda. Se oproščam, imamo še en sklep, še ni zaključeno.</p>
               <p>Člani Odbora za zdravstvo, delo, družino in socialno politiko so izoblikovali tudi
                  naslednji predlog dodatnega sklepa, ki ga predlagajo Državnemu zboru v
                  sprejem.</p>
               <p>Državni zbor nalaga Vladi Republike Slovenije, da pripravi predlog sprememb in
                  dopolnitev zakona o prispevkih za pokojninsko in invalidsko zavarovanje,
                  zdravstveno varstvo in zaposlovanje, tako da bo mogoče višino zbirne prispevne
                  stopnje za zaposlovanje določati z odlokom.</p>
               <p>Želi kdo o predlogu sklepa razpravljati? <stage>(Nihče.)</stage> Prehajamo na
                  odločanje. Ugotovimo sklepčnost! <stage>(59 prisotnih.)</stage></p>
               <p>Kdo je za? <stage>(46 poslancev.)</stage> Je kdo proti?
                  <stage>(Nihče.)</stage></p>
               <p>Ugotavljam, da je predlog sklepa sprejet.</p>
               <p>S tem tudi zaključujem to točko dnevnega reda.</p>
               <p>Prehajamo na <title>13. TOČKO DNEVNEGA REDA - PRVA OBRAVNAVA PREDLOGA ZAKONA O
                     IGRAH NA SREČO</title>.</p>
               <p>Predlog zakona je v obravnavo zboru predložila Vlada Republike Slovenije. Želi
                  predstavnik Vlade besedo?</p>
               <p>Predlog zakona je obravnaval Odbor za finance in kreditno-monetarno politiko kot
                  matično delovno telo. Prosim poročevalca, da predstavi mnenje odbora o predlogu
                  zakona. Prosim, gospod Kopač.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Spoštovani! Danes obravnavamo predlog zakona o igrah na srečo, ki
                  je pravzaprav eden od zakonov z najdaljšim stažem ali pa z enim od najdaljših
                  stažev v tem parlamentu in Odbor za finance in kreditno-monetarno politiko se je z
                  njim letos že dvakrat ukvarjal. Prvič je bilo to 20. julija, ko smo izvedli
                  splošno razpravo in drugič je bilo 13. septembra, ko naj bi izvedli amandmajsko
                  razpravo, vendar do takrat nismo prejeli nikakršnih amandmajev. Zato smo potem
                  predlagali tudi Državnemu zboru, da predlog zakona vrne v fazo prve obravnave.</p>
               <p>Naše temeljno stališče iz druge obravnave je bilo, da naj se lastninjenje oziroma
                  lastninsko preoblikovanje obstoječih podjetij, ki prirejajo igre na srečo, kar je
                  dikcija zakona, uredi v posebnem zakonu. Sam način organiziranja dejavnosti, ki bi
                  naj veljal nasploh, torej za obstoječa podjetja, ki se s tem ukvarjajo in za
                  morebiti kdaj kakšna nova, pa naj se uredi v posebnem zakonu, kajti razprava o
                  lastninskem preoblikovanju izjemno obremenjuje kakršnokoli razumno razpravo tudi o
                  samem načinu organiziranja dejavnosti.</p>
               <p>Upam, da bo Državni zbor ta predlog tudi sprejel, podprla pa ga je že tudi
                  Komisija za lastninsko preoblikovanje podjetij.</p>
               <p>V naši splošni razpravi na odboru, ki je bila 20. julija, smo imeli vrsto
                  konkretnih pripomb, pri kakšnem poglavju praktično na vsak člen. Vse to imate v
                  poročilu, ki vam je bilo poslano že po pošti in naj navedem iz tega poročila samo
                  nekaj najbolj splošnih ugotovitev, ne bi pa vas obremenjeval z razpravami o
                  posameznih členih.</p>
               <p>Na odboru je bilo izraženo mnenje, da bi moral zakon vsebovati tudi določbe o
                  dejavnostih posojilniških služb oziroma družb v igralnicah, ki so sedaj pač
                  organizirane izven igralnic. V zakonu je odsotna natančnejša definicija stav kot
                  posebne oblike iger na srečo. V predlogu zakonu sta pomešana pojma lastništva in
                  dovoljenja oziroma koncesije. Bilo je izraženo mnenje, da je s tem področnim
                  zakonom, torej zakonom o igrah na srečo, nedopustno posegati v sistem financiranja
                  javne porabe in da je to materija zakona o financiranju javne porabe, ne pa tega
                  zakona.</p>
               <p>Bilo je izraženo mnenje, da naj zakon o igrah na srečo ne deli iger na srečo na
                  klasične in posebne, kajti bilo je ugotovljeno, da ne obstaja nikakršna posebnost,
                  ki bi zahtevala drugačne oblike ali pa drugačni način urejanja dejavnosti.</p>
               <p>Vsekakor pa je bilo ali pa se mi zdi pomembno, da poudarim stališče oziroma
                  izraženo mnenje na odboru, da je predlog zakona strokovno izjemno slabo
                  pripravljen, tako z vidika pravno tehničnih rešitev kot z vidika poznavanja
                  dejavnosti organiziranja iger na srečo. Zato smo predlagali, da se predlog zakona
                  vrne v prvo obravnavo, da predlagatelj pri pripravi predloga zakona o igrah na
                  srečo, ki bo urejal dejavnost oziroma način organiziranja te dejavnosti, uredi v
                  posebnem zakonu, pri tem upošteva pripombe, ki jih je na ta del zakona podal odbor
                  in da na drugi strani pripravi predlog zakona o lastninskem preoblikovanju
                  obstoječih podjetij, ki organizirajo igre na srečo, ki bo pač deležen posebne
                  obravnave. Toliko v imenu odbora. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi besedo predstavnik Sekretariata za zakonodajo in pravne zadeve?.
                     <stage>(Ne želi.)</stage> Želijo besedo predstavniki poslanskih skupin?.
                  Prosim, kot poslanska skupina Tone Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Spoštovane poslanke in poslanci! Verjetno vsaj nekateri veste, da je naša
                  poslanska skupina že spomladi predlagala predsedniku Državnega zbora, da ta zakon
                  uvrsti na dnevni red in da je potem zaradi, kolikor vem, stališč posameznih skupin
                  oziroma odbora, če se ne motim, prišlo do neke vrste odlaganja obravnave tega
                  zakona. Ker mi smo zaradi razmer v slovenskem igralništvu sodili, da bi bilo
                  smiselno, da bi zakon obravnavali čimprej in da bi ga seveda Državni zbor tudi
                  čimprej sprejel, kajti zapleti, ki na tem področju nastajajo in tudi določene
                  nezakonitosti, ki se pri tem pojavljajo, so najbrž najbolj utemeljen razlog za
                  to.</p>
               <p>Naj omenim samo eno kot primer. V Sloveniji še vedno velja zakon po katerem
                  slovenski državljani - oziroma nekoč je pač bilo jugoslovanski državljani - ne bi
                  smeli vstopati in igrati v igralnicah. Vendar kot vemo, se to masovno dogaja, ne
                  da bi kdorkoli zakon razveljavil ali spremenil. Kot samo eden od takih ocvirkov,
                  ki recimo pomeni eno izmed utemeljitev.</p>
               <p>Drugi razlog je, da je z odločitvijo, da  se v zakonu o igralništvu ne ureja zakon
                  o lastninjenju in da je to področje izvzeto, ostalo to področje na nek način
                   urejeno s t.i. Markovi}evimi zakoni tudi potem, ko smo mi zakon o lastninjenju v
                  tem zboru sprejeli, oziroma še prej v prejšnji skupščini in da je to povzročilo v
                  nekaterih igralnicah, nikakor ne v vseh, primere zelo dvomljivega lastninjenja. V
                  kolikor se sprejem tega zakona še naprej odlaga oziroma se to zavlačuje, bo seveda
                  tega vedno več in tem težje bo kasneje popraviti posledice, tudi če se bo
                  ugotovilo, da je šlo v določenih primerih za nezakonitost. Tudi z vidika t.i.
                  Markovi}eve zakonodaje za nezakonito lastninjenje ali pa vsaj za dvomljive
                  primere.</p>
               <p>Ne govorim seveda o tem, kjer je šlo za popolnoma normalno dokapitalizacijo ali
                  kaj podobnega. Ampak najbrž ni treba posebej imenovati za primere, ki so bili tudi
                  že v medijih, v naši preiskovalni komisiji itd., zadostno eksplicirani in kjer so
                  dvomi o legalnosti posameznih postopkov več kot očitni in utemeljeni. Zato seveda
                  pozdravljamo, da je zakon vsaj sedaj prišel v obravnavo.</p>
               <p>Strinjamo se s tem, kar je v imenu odbora povedal gospod Kopač, da je zakon
                  presenetljivo, pravzaprav glede na razmere in glede na dolgotrajnost postopka, na
                  nek način nedodelan ali pa se zdi kot neke vrste kompilacija različnih konceptov.
                  To se v posameznih primerih kaže tudi na ta način, da je videti neko neskladje med
                  težnjo, da je pravzaprav država poglavitni lastnik, ustanovitelj itd., igralnic,
                  hkrati pa je v poglavju napisano, da potem ta država daje dovoljenje za tako rekoč
                  vsako malenkost iz česar sledi, da sama sebi daje dovoljenja za neke odločitve. Ni
                  jasno, kateri organ kateremu organu bo potem ta dovoljenja dajal. To je samo kot
                  ena izmed takih cvetk, kar daje misliti, čeprav mogoče ni tako, da je zakon
                  sestavljen iz različnih konceptov.</p>
               <p>Po drugi strani je pa seveda nam žal, da je zakon vrnjen v prvo obravnavo, čeprav
                  obstajajo zelo tehtni razlogi za to. Ker to odlaga dokončno rešitev tega
                  vprašanja. Podaljšuje čas, ko se lahko na tem področju dogajajo stvari, ki jih bo
                  kasneje težko popravljati.</p>
               <p>Rad bi povedal še to. Prebrali smo zelo pozorno stališča matičnega odbora in tudi
                  poročilo, kjer se odbor referira na posamezne člene. Kakor se z nekaterimi
                  pripombami odbora strinjamo, se pa ne moremo strinjati, tudi to je razlog, zakaj
                  sem v svojem lastnem imenu dal - kot ste že opazili - dokaj obširne amandmaje na
                  stališča odbora, kar bom kasneje pač v poslanski razpravi poskušal utemeljiti in
                  obrazložiti. Kot prvo mislim, da je odbor naredil nekaj, to ni očitek, ampak
                  ugotovitev, kar nekako sedanjemu zakonodajnemu postopku ne odgovarja. Stališče je
                  oblikoval na ta način, kot da mi delamo še vedno po prejšnjem zakonodajnem
                  postopku. V smislu - tisti, ki smo bili prej v skupščini - zelo znanega sklepa,
                  odbor je to pa to preučil, predlagatelj naj pripravi zakon in upošteva pripombe.
                  Tako na nek način zveni to glavno stališče. Kar seveda predlagatelja postavlja
                  pred zelo nemogoč položaj, ker pripombe so in bodo najbrž nasprotujoče si in kako
                  naj zdaj predlagatelj arbitrira, katere so bolj pomembne, katere so manj pomembne,
                  katere je sprejeti ali ne. Smisel današnjega zakonodajnega postopka je točno ta,
                  da Državni zbor z glasovanjem v prvi obravnavi odloči, kako naj se zakon pripravi
                  za drugo obravnavo in ne dopušča več nekdanje svobode, kar sledi iz tega koncepta
                  postopka predlagateljem, da lahko sprejmejo stališče Državnega zbora ali pa ne.
                  Ker je pač Državni zbor zakonodajno telo, na nek način on prevzame zakon in
                  predlagatelj postane neke vrste izdelovalec za naprej.</p>
               <p>Moram povedati, da se ne strinjamo s stališčem, da naj bi zakon ne urejal področja
                  lastninjenja igralnic. Že prej sem rekel, da je škoda, ker je to področje ostalo
                  zunaj zakona o lastninjenju. Če bomo mi zdaj rekli, da bo ta zakon uredil samo
                  organiziranost te dejavnosti, pa pogoje za vključevanje v dejavnost in recimo, kot
                  sem prej omenil, dal Slovencem pravico, da lahko hodijo v igralnice, da bo pa
                  lastninjenje preostalo za ureditev nekemu drugemu, novemu zakonu, za katerega se
                  bo procedura šele začela, se bo seveda to še podaljšalo in se bo ta problem, ki
                  najbrž ni v vseh slovenskih igralnicah enako akuten, še podaljšal. In zato
                  mislimo, da je seveda treba koncept, ki je v tem zakonu nakazan, premisliti, po
                  potrebi korigirati in ga pač s tem zakonom, kolikor je le možno, hitro rešiti.</p>
               <p>Sami mislimo, da je glede na naravo dejavnosti, glede na vse to, kar se je na tem
                  področju dogajalo prav, da vsaj za nekaj časa postane večinski lastnik v
                  igralnicah država. Ni pa rečeno, da to mora biti tako, kot zdaj zakon predvideva,
                  66%, gre za to, da naj bo večinski lastnik, se pravi tisti, ki dejansko odloča. To
                  utemeljujemo s tem, čemur nekateri kot vem nasprotujejo, da bi omogočili tudi
                  udeležbo lokalnih skupnosti v lastništvu igralnic in da bi seveda omogočili tudi
                  prostor, kjer lahko pridejo notri podjetja, zasebniki s svojim kapitalom itn.
                  Zakaj nam se zdi važno, da pridejo zraven tudi lokalne skupnosti. Igralnica ni
                  podjetje običajne vrste, kot je to neka tovarna, kjer so lahko razlogi za
                  nasprotovanje ali pa za sprejem povezani, recimo, z ekologijo ali s kakšnimi
                  drugimi razlogi. Igralnica ima na določenem področju nedvomno tudi sociološke itn.
                  implikacije. In ko se neka lokalna skupnost odloča za to, ali igralnica na njenem
                  območju bo ali ne, mora računati tudi, bom rekel, ne samo z dobičkom, ki ga bo to
                  okolje imelo, ampak tudi z drugimi posledicami itn. Zato je prav, da to okolje
                  dobi iz te igralnice tudi neko korist, da sodeluje v odločitvah v zvezi z
                  igralnico itn.</p>
               <p>Ravno tako je seveda nujno, da se dopusti možnost v določenem delu, kapitalu, ki
                  je na trgu, ker delež tega kapitala in seveda sodelovanje pri upravljanju, vnaša
                  nek drugi moment, ne samo interes države, seveda tudi komercialni interes.
                  Natančneje bom to v predlogih, ki jih imam, kasneje še poizkušal pojasniti.</p>
               <p>Odbor predlaga tudi, da bi se druga obravnava izvedla oktobra. Rok smo seveda že
                  zamudili in to je še en razlog več, zakaj mislimo, da ta zakon naj gre tako, kot
                  je koncipiran, se pravi, da vključuje tudi področje lastninjenja, tudi v naprej na
                  ta način, kajti naslednja obravnava je lahko šele novembra, ne more biti oktobra
                  zaradi rokov. Mislimo, da naj Državni zbor sprejme obvezujoča stališča za drugo
                  obravnavo, neprimerno bolj obvezujoča, kot je to zapisano v stališčih odbora in
                  seveda, da tako zelo jasne usmeritve predlagatelju, kako naj zakon pripravi za
                  drugo obravnavo. Mislim, da v zakonu manjka ureditev, mislim, da je to gospod
                  Kopač tudi omenil, ureditev posojilnih služb oziroma sploh problema posojilništva
                  v igralnicah. Mislimo, da je treba, kot sem rekel, urediti lastninjenje, da pa je
                  treba seveda tudi dati obvezno normo o reviziji lastninskih postopkov povsod tam,
                  kjer je lastninjenje že bilo izvajano ali v delu ali v celoti. Obvezno revizijo,
                  ki bo omogočila, da tisti deleži, ki so bili vloženi legalno, ostanejo seveda kot
                  deleži, tam, kjer gre pa za zakonsko dvomljive odločitve, pa seveda najbrž morajo
                  postati nični.</p>
               <p>Toliko o stališču stranke. Skratka, zakon sprejeti, dati obvezujoče napotke za
                  drugo obravnavo, ohraniti lastninjenje, revizija in tako naprej. Podrobno pa bom o
                  svojih predlogih še v poslanski razpravi. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Ivo Hvalica za poslansko skupino Slovenskih socialnih demokratov.</p>
            </sp>
            <sp who="SDZ1:HvalicaIvo">
               <speaker>IVO HVALICA:</speaker>
               <p>Predsedujoči, hvala za besedo. Spoštovani! Ta predlog zakona o igrah na srečo, ki
                  ga je predlagala Vlada 10. maja 1993, se nekje rojeva nesrečno, ne vem, tudi danes
                  ga</p>
               <p>imamo pod zaporedno številko 13 in če bi bil vraževeren <gap n="..."/> <stage>(v dvorani
                     nekdo govori)</stage> <gap n="....."/> Je srečna? Potem je v redu.      </p>
               <p>Zgodovina tega zakona je res že zajetna, precej dolga. Moj predhodnik, predvsem pa
                  predsednik matičnega odbora je nakazal nekaj stvari, povedal je predvsem, da ni
                  dobil amandmajev. Mislim pa, da je bilo na odboru jasno rečeno, na tako slabo
                  pripravljen zakon ni mogoče dajati amandmaje, ker je treba vse skupaj
                  razrezati.</p>
               <p>Za kaj gre? Mislim, da gre predvsem za to, da je bil zakon napisan za
                  predvčerajšnji dan, ne za pojutrišnji dan. Absolutno ne upošteva sedanjega stanja
                  v igralništvu. Ne glede na to, da je samo igralništvo v tem zakonu obravnavamo
                  preskromno. Tako rekoč je igralništvo obravnavano z enako mero pozornosti, mislim
                  o igralništvu v igralnicah, kot vaške tombole. Veste, igralništvo ni vaška
                  tombola, to sem velikokrat že rekel in če se dajo stvari pri vaških tombolah in
                  pri loterijah in vseh podobnih stvareh urediti dokaj, rekel bi normalno, je pa tu
                  treba upoštevati specifične elemente, ki so pa posebej še specifični v
                  igralništvu, kakršno je pri nas.</p>
               <p>Kot sem rekel, ta zakon se šele v IV. poglavju, v 37. členu začenja ukvarjati s
                  prirejanjem posebnih iger na srečo. Manjka, kot sta rekla moja predgovornika,
                  posredniška služba. O tem nastaja zadnje čase neka zmeda. Najprej, kaj je
                  posredniška služba? Posredniška služba je pač služba, ki omogoči hazarderjem, da
                  lahko zapravljajo v nedogled ali pa tudi, da dobivajo, v glavnem zapravljajo in je
                  korist za igralnico. Jaz celo trdim, da je generator igralnice. Jasno, niso vsi
                  tisti, ki prihajajo v casinoje, hazarderji, jaz sem to že velikokrat povedal, da
                  je po mojem prepričanju teh samo približno 5%. Imajo pa ti nesorazmerni delež v
                  doprinosu v igralnico. Ti namreč ne pridejo kot turisti s 100 tisoč lirami, ampak
                  poznamo primer, ko je v goriškem casinoju nek gospod iz Benetk izgubil milijardo
                  200 milijonov lit.</p>
               <p>In sedaj grem naprej. Posojilniška služba. Po naših veljavnih moralnih normah je
                  to tako rekoč nemogoče urediti, jo je pa treba na nekakšen način urediti. Glejte,
                  zadnje čase so se pojavili tudi zapisi, da je ne glede na to, da je devizni
                  inšpektorat prepovedal posojilniško službo v portorožkem casinoju, da se ugotavlja
                  pač, da je obisk enak kot prej, da igralnice v bistvu s tem nič ne izgubljajo.
                  Veste, to ni točno tako, po drugi strani ste verjetno te dni brali v časopisih, da
                  so aretirali v Novi Gorici prvega kambista. Namreč posojilniška služba, ki je prej
                  pol legalno z <q>"žegnom"</q> mafije, in potem tudi njenih naslednikov, delovala znotraj
                  igralnice, se je enostavno s prepovedjo preselila v preddverje igralnice ali
                  igralnic, da bolj natančno rečem.</p>
               <p>Sam sem pogovarjal z enim od takih kambistov, ki deluje v Novi Gorici in mi je
                  povedal - takšnih je namreč več, ampak samo njegov promet znese, če je dober dan,
                  50, 70 milijonov lir na večer. Torej to ni tako majhna zadeva.</p>
               <p>Dejstvo, da ta posojilniška služba ni obravnavana v tem</p>
               <p>zakonu, je tako rekoč nedopustno.</p>
               <p>Na nek način se moramo opredeliti do tega ali prepovedati ali pa regulirati
                  zakonsko, ker ponavljam, sicer bo to še naprej vir glavnih nezakonitih dejanj.</p>
               <p>Kar se tiče lastninskega preoblikovanja, to kar predlaga zakon, milo rečeno, je
                  neprimerno smešno, nedopustno. Glejte, mislim, da je gospod Peršak govoril o
                  posledicah, ki jih tudi pušča igralništvo, torej, da bi država sedaj pobrala ves
                  ta denar, ki je jasno mamljiv, ne bi pa pustila lokalni skupnosti, občini ali
                  kasneje pokrajini, da bi - kot jaz temu pravim - socialno sanirala postigralniško
                  stanje, ni dopustno. Posledice bodo šele prišle. Mi smo  sedaj v takšni situaciji,
                  da si ne smemo dovoliti prepovedi igralništva, ker potrebujemo devizne prihodke in
                  če jih kdo daje, bi rekel z najmanjšim vložkom, jih daje prav igralništvo, samo
                  zavedati se moramo pa socialnega opustošenja, ki bo za tem nastalo.</p>
               <p>Pogovarjal sem se z nekaterimi ljudmi, ki poznajo področje in trdijo, da v Italiji
                  ne dajejo nadaljnjih koncesij, ker so ugotovili, da je v dolgoročnem smislu mogoče
                  ta socialna sanacija dražja od dobička, ki ga prinaša igralnica. O tem nisem to
                  prepričan, ampak je pa za razmišljati o tem. Mene predvsem moti to, da nimamo
                  nikakršnih podatkov o tem, nikakršnih podatkov.</p>
               <p>Glejte, tudi recimo, ko sem rekel, da je ta zakon koncipiran na predvčerajšnjem,
                  vam to lahko dokažem. Takrat še nismo imeli Perle, kamor prihaja vsak večer 5
                  tisoč gostov. To je neko drugo igralništvo, to je neko masovno igralništvo. Mi
                  moramo to dejstvo upoštevati, mi moramo imeti zakon, ki bo, kot sem rekel, za
                  jutrišnji, pojutrišnji dan.</p>
               <p>Torej, da se povrnem na naslednje. Torej, to ni dopustno, najmanj, torej predvsem
                  34%, ki je predviden za, bi rekel, za privatizacijo, za moje pojme ni dopustno, ob
                  tem, da je tu v 75. členu napisano nekaj, kar je tudi zelo čudno in bi praktično
                  dovolilo, da bi dosedanjo, za moje pojme, divjo privatizacijo legaliziralo. Pravi
                  tako, 75. člen, druga alinea: <q>"34% vrednosti kapitala v obliki navadnih imenskih
                  delnic neodplačno prenese na podjetja, ki imajo v obstoječih igralnicah delnice
                  ali deleže na dan uveljavitve tega zakona."</q> Glede na zmedo, ki nastaja, ko
                  dobivamo za razne stvari pravne razlage, bi lahko kdo tudi pravno to tako
                  obrazložil, da, če bi sprejeli ta zakon, bi bilo, recimo, lastništvo Perle jutri
                  legalno 34% v privatnih rokah. Tako.</p>
               <p>Potem bi se povrnil zopet na predlagatelja. Na mojo pobudo, ki je v Poročevalcu
                  št. 28 z dne 6. septembra, ko sem predlagatelju poskušal dopovedati, da imamo pri
                  nas specifično igralništvo in da je, ne vem koliko sem takrat rekel, verjetno sem
                  rekel 75 ali 80% italijanskih gostov, sedaj se je jasno ta struktura italijanskih
                  gostov še povečala. Torej moramo ta zakon po mojem trdnem prepričanju narediti
                  predvsem, napisati na njihovo kožo, na to strukturo igralcev ali enostavno
                  povedano, Italijanom ne bomo dajali krompirja, pač pa špagete in Nemcem ne bomo
                  dajali špagetov, pač pa krompir.</p>
               <p>In mi Vlada odgovori: Dejavnost posojilniških služb ni sestavni del prirejanja
                  posebnih iger na srečo. Ob tem pripominjamo, da storitev take službe tudi ne
                  uporabljajo vse igralnice, temveč le tiste, ki imajo pretežno italijanske goste.
                  Glejte, tiste, ki imajo pretežno italijanske goste! Teh je 95%, pa bomo sedaj
                  zakon dimenzionirali na 5% igralniških gostov ali na 95%. Torej to so za mene
                  nerazumljive stvari, na vsak način se moramo prilagoditi obstoječi situaciji in
                  takšen zakon tudi predlagati. S tem bo kdo rekel, zavlačujemo. Seveda vračanje
                  zakona v prvo obravnavo je na nek način zavlačevanje, toda še vedno je to manjša
                  škoda kot bi jo napravili, če bi sprejeli neprimeren zakon. Kot je gospod Peršak
                  rekel, tu se lahko zgodijo tudi usodne stvari, če mi s tem zakonom ne reguliramo
                  stvari. Ne nazadnje bi vas rad spomnil tudi na to, ko se ob zakonu o dohodnini, ob
                  spremembah sprašujemo, kako bi nadomestili določeni izpad in tako dalje,
                  pozabljamo, da nam tu vsak dan uhaja, vsak dan sto tisoče mark dohodka, ki bi ga
                  lahko koristil državni proračun oziroma proračuni lokalnih skupnosti.</p>
               <p>Prepričan sem, da je sprejem takšnega zakona v primerni obliki, takšnega, ki bo
                  upošteval vsa ta dejstva, v bistvu sprejem prvega antimafijskega zakona.
                  Hvala.</p>
            </sp>
            <sp who="SDZ1:MozetičMiroslav">
               <speaker>PREDSEDNIK MIROSLAV MOZETIČ:</speaker>
               <p>Hvala lepa. Zoran Madon za poslansko skupino Slovenske ljudske stranke.</p>
            </sp>
            <sp who="SDZ1:MadonZoran">
               <speaker>ZORAN MADON:</speaker>
               <p>Spoštovani! Slovenska ljudska stranka odločno podpira potrebo po sprejetju - in to
                  čimprejšnjem sprejetju zakona o igrah na srečo. Z novo ustrezno zakonodajo bomo
                  rešili sedanje divje - da ne rečem divjaško stanje na tem področju, ki nam na eni
                  strani povzroča politične pretrese, na drugi strani pa vnaša velik nemir med
                  zaposlene v igralnicah, ki niso nič krivi pri tem - vsaj v večini ne.</p>
               <p>Takšno stanje kot ga imamo v zadnjih letih pri nas, ko sta se združila privatni
                  podjetniški interes s korupcijskim interesom, ne poznajo nikjer v svetu.
                  Igralništvo zaradi zelo dobrih učinkov še bolj in še več pa zaradi zelo slabih
                  učinkov, mora biti v popolnem nadzoru države tako ali drugače.</p>
               <p>Predlog matičnega odbora je, da se lastninjenje igralnic uredi v posebnem zakonu.
                  S tem se je možno strinjati v kolikor to pomeni, da bomo danes opravili prvo
                  branje za oba zakona, za zakon o igrah na srečo, ki ga imamo sedaj tukaj in za
                  novi zakon. V nasprotnem primeru razumem to mnenje - pobudo odbora za
                  zavlačevanje, ki ga je bilo pri tem zakonu že preveč.</p>
               <p>Zdaj pa bi se nekoliko omejil na igre na srečo in to na posebne igre. Glede
                  lastništva oziroma lastninjenja igralnic. Prirejanje iger na srečo je gospodarska
                  dejavnost za katero pa ne veljajo enake zakonitosti kot za drugo gospodarstvo. Kot
                  prvo, tukaj vlada monopol. Kot drugo, igralnice pridobivajo dohodek na specifičen,
                  lahek način. In kot tretje, lahko zaslužen denar je zelo agresiven za vpletanje v
                  razne nelegalne posle ali pa za prepričevanje državljanov, da smo nori, ker vse na
                  splošno žagamo, ker vse na splošno drobimo svetila in primeže ali pa ker vse na
                  splošno tečemo navskrižem. Zaradi takšnih specifičnih in še vseh drugih stranskih
                  učinkov mora imeti država čim večji nadzor nad igralnicami. Zagotavlja pa ga na
                  dva načina.</p>
               <p>Prvi način je, da ima večinsko lastništvo oziroma, da je lastnik igralnic. Drugi
                  način je, da daje pod zelo zelo ostrimi pogoji koncesije zasebnim družbam. Zaradi
                  vseh okoliščin in zaradi slabe učinkovitosti nadzora naše države predlagam oziroma
                  se zavzemam za večinsko lastništvo države v igralnicah.</p>
               <p>Nadalje, v lastništvu je nujno opredeliti solastništvo lokalnih skupnosti oziroma
                  sedanjih občin, oziroma bodočih regij. Predlagam, da lastništvo igralnic delimo na
                  najmanj 51% državi, najmanj 25% lokalnim skupnostim in največ 24% podjetjem. Tukaj
                  notri pa se lahko pogovorimo, da ima tudi država več ali da imajo lokalne več,
                  vendar v škodo podjetjem.</p>
               <p>Naslednji važen moment v tem zakonu, ki ga moramo jasno opredeliti, je kontrola v
                  igralnicah. Kontrolo je potrebno natančno opredeliti oziroma potrebno je postaviti
                  državne kontrolorje k samim mizam. Nadalje, potrebno je postaviti državne
                  kontrolorje k dnevnim obračunom miz oziroma še bolj pomembno, postaviti državne
                  kontrolorje k dnevnemu zaslužku igralnice.</p>
               <p>Nadalje, pri izdajanju dovoljenj za opravljanje igralniške dejavnosti je nujno
                  predvideti soglasje lokalnih skupnosti. Igralnice so za okolja v katerih se
                  nahajajo, zelo moteč dejavnih. Nočni hrup, pomanjkanje parkirnih prostorov, veliko
                  povečanje obremenjenosti lokalne infrastrukture, povečan kriminal itd. Za primer
                  povem: v Novo Gorico, ki šteje 20 tisoč prebivalcev pride vsak večer pet tisoč
                  gostov, najmanj tisoč avtomobilov. Tukaj morajo imeti pri dajanju soglasij
                  kompetence lokalne skupnosti.</p>
               <p>Glede pogojev za obisk v igralnicah je potrebno določiti dolžnost - ponavljam
                  dolžnost igralnice - da na osnovi ugotovitve socialne službe ali oddelka za
                  notranje zadeve ali kakega drugega državnega organa, da igralnica prepove vstop
                  temu posamezniku. Posamezniku, za katerega da socialna služba ali oddelek za
                  notranje zadeve mnenje, da ne sme vstopati v igralnico.</p>
               <p>Nesprejemljiva pa je sedanja rešitev v predlogu zakona, ki predvideva, da
                  igralnica samovoljno, brez kakršnih koli kriterijev odloča, kdo sme in kdo ne sme
                  v igralnico.</p>
               <p>Za opravljanje z državnim delom igralnic bo po zdajšnjem osnutku oziroma predlogu
                  ustanovljena agencija. Jasno je potrebno opredeliti nadzor nad takšno agencijo.
                  Možnost korupcijskega dela v takšni agenciji je zelo velika. Tukaj bi morali
                  navesti praktično iste argumente kot včeraj, ko smo govorili o družbi za izgradnje
                  avtocest.</p>
               <p>Pri ustanavljanju in imenovanju vodilnih ljudi in agencije mora imeti Državni zbor
                  večje pristojnosti. Eno tretjino</p>
               <p>članov upravnega odbora in nadzornega odbora ali pa vse v nadzornem odboru naj
                  imenuje Državni zbor in eno tretjino teh ljudi naj imenujejo opozicijske stranke,
                  vendar ne izmed poslancev, iz vrst drugih ljudi.</p>
               <p>Glede posojilniške službe. V predlogu zakona ni predvidena posojilniška služba.
                  Kolikor to področje poznam, gre za dve vrsti posojanja ali zalaganja denarja. Prvo
                  je, ko igralci namesto gotovine posedujejo čeke in jih preko posojilniške službe
                  vnovčujejo in s tem lahko igrajo. To je ena vrsta igralcev.</p>
               <p>Drugi pa so tisti, ki špekulirajo. Oziroma, ki se bojijo prenesti tako velike
                  količine denarja čez mejo oziroma, ki bi radi zakrili vir svojega denarja. Teh je
                  v igralnicah manj in ti so tako imenovani <q>"kaskaderji"</q>, ki lahko na noč zapravijo,
                  tako kot je gospod Hvalica povedal, milijardo lir.</p>
               <p>Menim, da bi z legalnimi bančnimi storitvami v okviru igralnic lahko uredili
                  posojilniško službo, vendar za te, prve. Tako, da bi z legalnimi bančnimi posli
                  lahko posojali denar tem, ki v igralnico prinašajo čeke in da bi jih lahko v
                  igralnicah vnovčevali.</p>
               <p>Nadalje. Napitnina je pomemben vir dohodka. Ta dohodek naj bo dohodek igralnice,
                  ki je tudi obdavčen. Potrebno pa je predvideti, da se določen del tega dohodka
                  nameni za dodatno spodbujanje zaposlenih v igralnici. Kakšen del bo tega dohodka
                  za dodatno spodbujanje, pa naj bo predmet dogovora med sindikati in med agencijo
                  oziroma igralnico.</p>
               <p>Kot zadnje, igre na igralnih avtomatih izven igralnic. To področje je zelo skromno
                  opredeljeno. Menim, da moramo v ta krovni zakon o igrah na srečo vnesti vsaj tiste
                  določbe oziroma določbe iz začasnega zakona o igrah na srečo na igralnih avtomatih
                  izven igralnic.</p>
               <p>Pri začasnem zakonu sem se zavzemal za prepoved iger na igralnih avtomatih izven
                  igralnic. Enako se danes zavzemam za prepoved iger na srečo na igralnih avtomatih
                  izven igralnic. To pa zaradi naslednjega, ker je zelo težko ali nemogoče
                  kontrolirati igralce na teh avtomatih izven igralnic. Ker je zelo težko
                  kontrolirati zaslužke na teh igralnih avtomatih izven igralnic. Nadalje, zaradi
                  zelo velike verjetnosti, da se bodo ti avtomati razbohotili, razmnožili preko
                  vsake normalne meje. Nadalje zaradi tega, ker v glavnem evropske države te igre
                  zunaj igralnic močno omejujejo, prepovedujejo. Nadalje zaradi negativnih učinkov,
                  kot so zasvojenost z igrami, socialni problemi in povečanje kriminala itn.
                  Zaključek: Slovenska ljudska stranka je prav gotovo močno zainteresirana za
                  nadaljnji razvoj igralništva, ki pa mora biti usklajen z interesi države Slovenije
                  oz. njenega naroda. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospa Breda Pečan za poslansko skupino Združene liste.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala. Dober dan vsem skupaj. Odbor za kreditno-monetarni sistem je ob obravnavi
                  tega zakona že pripravil stališče in sklepe. Zaradi tega smo v poslanski skupini
                  pripravili nekaj dopolnil k tem stališčem, ki bi jih kar prebrala. Predlagamo, da
                  se doda novo 4. stališče, ki naj bi se takole glasilo: Predlagatelj naj točko 9 v
                  poglavju 4 uskladi z že sprejetim zakonom o začasni ureditvi prirejanja posebnih
                  iger na srečo na igralnih avtomatih zunaj igralnic in o plačevanju takse na
                  igralne avtomate. <stage>(Objavljen je bil v Uradnem listu št. 47/93.)</stage>
                  Mimogrede naj povem, da je bil predlog zakona za drugo obravnavo objavljen v
                  jesenskem Poročevalcu. Pomeni, da bi Vlada oz. predlagatelj lahko ta zakon v tem
                  smislu že popravil, glede na to, da je Državni zbor sprejel začasni zakon, o
                  katerem govorimo. Da mimogrede rečem, omejitev glede prostorov za prirejanje iger
                  na srečo na avtomatih, prepoved vstopa mladoletnikom v te prostore, enako pa tudi
                  poglavje 6 - kazenske določbe, ki se seveda navezujejo na že sprejeti začasni
                  zakon.</p>
               <p>Drugič. Doda naj se novo 5. stališče, ki se glasi: V 2. odstavku 68. člena naj
                  predlagatelj predvidi pod <q>"a"</q> delitev prihodkov od posebne takse med proračunom
                  republike in proračunom občin. S tem poudarjam, da naj ne bi bile posebne takse na
                  igralne avtomate, govorim o tistih, ki so nameščeni izven igralnic, da ne bi bila
                  to posebna taksa izrecno samo prihodek državnega proračuna oz. republiškega
                  proračuna, temveč tudi proračuna občin in sicer ne samo tistih občin, v katerih so
                  ti igralni avtomati nameščeni, temveč vseh slovenskih občin. In pod <q>"b"</q>, uporaba
                  zbranih prihodkov naj bo strogo namenska za izvajanje in razvoj dejavnosti mladih
                  v prostem času. Menim namreč, da je večina deviacij, ki nastaja ali v zvezi z
                  igrami na srečo ali pa cele vrste drugih problemov, ki nastajajo v zvezi s pojavi
                  narkomanije, kriminala itn., pri mladostnikih, povezana zlasti s tem, da nimajo
                  možnosti, da bi se v svojem prostem času aktivno pač udeleževali raznih
                  aktivnosti. Zato je treba korenine spodrezati, ne pa zdraviti posledice in zato bi
                  bilo smiselno, da če že imamo take dejavnosti, dajmo vsaj prihodek od njih
                  usmeriti v pravi namen.</p>
               <p>Predlagamo tudi, da se doda novo 6. stališče, ki bi se glasilo takole:
                  Predlagatelj naj pri pripravi zakona o lastninskem preoblikovanju obstoječih
                  podjetij, ki prirejajo igre na srečo in ki ga narekuje 2. točka stališč, upošteva
                  stališče, da je večinska državna lastnina v igralnicah prej breme kot korist. Zato
                  naj bosta zagotovljena lastniška deleža države in lokalnih skupnosti v razmerju,
                  ki skupaj omogoča preko 1/3 glasov v skupščini delničarjev, preostala družbena
                  lastnina pa naj se lastnini v turističnih gospodarskih družbah po določilih zakona
                  o lastninskem preoblikovanju podjetij. Tukaj bi samo komentirala nekaj
                  podrobnosti. Nadzor države v obliki lastnine v igralnicah je v bistvu iluzija
                  zaradi tega, ker lastnik naj bi skrbel predvsem za to, da podjetje oz. kapital, ki
                  ga vlaga nekam, daje čim večji dobiček. Medtem ko pa država že po definiciji mora
                  svoje prihodke zajemati iz davkov in iz koncesij.</p>
               <p>To pomeni, da naj se preusmeri in skoncentrira na to, da bo zajela dovolj visoke
                  prihodke iz igralništva skozi koncesije, skozi plačilo koncesij, ki jih bo
                  podeljevala in kot drugo iz davka na dobiček, ki ga bodo igralnice kljub tem
                  dovolj visokim koncesijam zaslužile. Poslovno pobudo naj raje prepusti lastnikom,
                  ki bodo znali delati brez patronata države.</p>
               <p>Mimogrede bi rekla, da me zelo veseli, da Slovenska ljudska stranka zagovarja
                  oblikovanje regij, čeprav samo v zvezi z igralništvom. Menim, da ni igralništvo
                  razlog za oblikovanje regij, ampak je še vse kaj drugega, vendar eden od majhnih
                  razlogov je.</p>
               <p>Hkrati umikam - vložili smo namreč celoten sklop amandmajev, ker pred to obravnavo
                  še ni bilo jasno, da bomo obravnavali zakon v prvi obravnavi in smo jih vložili v
                  skladu s poslovniškim rokom. Prilagamo pa pisno konkretne predloge sprememb zakona
                  z željo, da bi bili predlagatelju v pomoč pri pripravi obeh zakonov za drugo
                  obravnavo. Hkrati moramo povedati tudi to, da se strinjamo s Slovensko ljudsko
                  stranko pri stališču, da podpremo stališče matičnega odbora, da naj se zakon
                  razdeli na dva, in sicer enega, ki bi bil bolj temeljit in kvaliteten, ki se
                  nanaša na igre na srečo in drugega, ki naj obravnava lastninjenje teh podjetij, s
                  tem, da podpiramo stališče, da naj se šteje obravnava na tej seji zbora kot prva
                  obravnava za oba zakona. Mislim, da je toliko stališč in pripomb, ki se nanašajo
                  na prvi in drugi del zakona, da lahko štejemo to oboje kot prvo obravnavo in naj
                  oba zakona prideta v obravnavo na zbor za drugo obravnavo. Tako, da ne bi zaradi
                  takih razlogov zavlačevali sprejemanje zakona. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Mimogrede opozorim, da se pri predstavljanju poslanskih stališč
                  oziroma stališč poslanske skupine, prosim, ne komentira drugih poslanskih skupin.
                  Tako je bilo dogovorjeno in zmenjeno.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Hvala lepa za poduk!</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Besedo ima Stane Frim za poslansko skupino Krščanskih demokratov.</p>
            </sp>
            <sp who="SDZ1:FrimStane">
               <speaker>STANE FRIM:</speaker>
               <p>Hvala. Gospod predsedujoči, spoštovane poslanke in poslanci! Pred nami je zakon o
                  igrah na srečo, ki bi naj pričel urejati tozadevno področje. Zakon pa je star
                  znanec poslancem prejšnjega sestava Skupščine. Kot je znano je bil ta zakon takrat
                  umaknjen iz procedure zaradi nasprotovanja nekaterih poslancev. Vprašati se
                  moramo, kakšni interesi so takrat vodili nekatere tedanje poslance, da se je moral
                  ta zakon ustaviti in se umakniti iz nadaljnje skupščinske procedure.</p>
               <p>Če  bi takrat uspeli urediti to področje, bi nam bilo danes prihranjeno z raznimi
                  aferami, ki so povezane s to dejavnostjo. Državnemu zboru konec koncev ne bilo
                  potrebno ustanavljati komisij, ki se morajo danes ukvarjati s tozadevnimi aferami.
                  Prav tako bi lahko že uredili lastninsko preoblikovanje na nek pregleden način.
                  Tako pa je bilo do sedaj to divje lovišče najbolj iznajdljivih posameznikov.</p>
               <p>Ob tem je ostalo neurejeno odtekanje sredstev preko posojilnih služb, iz katerih
                  naj bi se financiralo vse mogoče, tudi osebe iz službe državne varnosti in še
                  verjetno kdo. Ne nazadnje moramo imeti pred očmi, koliko manj davka je bilo prav
                  ravno zaradi popolne odsotnosti regulative tega področja in s tem tudi seveda ni
                  bilo nadzora.</p>
               <p>V primerjavi s tem kako pač zna država pobrati dohodnino, ker je to veliko lažje
                  saj vsi prejemki, plače ljudi oziroma delavcev, zaposlenih so evidentirane in tam
                  je država dosledna tudi, ko gre za socialno najšibkejši sloj, pa v tem primeru,
                  npr. od mnoštva igralnih avtomatov po Sloveniji ni pritekel niti en tolar. Prav
                  tako je ostalo pobiranje davka od posojilnih služb popolnoma zunaj vseh sistemov.
                  Kako je v primeru zakona o občanih? Namreč davek, ki določa davek od iger na
                  srečo, je popolnoma odprto vprašanje - mislim drugo vprašanje, ki pri tem sploh ni
                  bilo razčiščeno.</p>
               <p>V maju se je Vlada opogumila in nam v našo proceduro prinesla nov zakon o igrah na
                  srečo. Pri tem pa pogrešam prikaz oziroma analizo - ureditev tega področja v
                  nekaterih značilnih zahodnih državah, npr. prikaz ameriškega, angleškega ali
                  italijanskega sistema in seveda tudi analizo stanja pri nas. Na podlagi takšnega
                  prikaza oziroma analize bi bilo veliko lažje določiti primerno ureditev za našo
                  državo. Na osnovi izbranih simulacij sistema bi tako lažje določili enotni koncept
                  delovanja, strategija in enotni koncept delovanja tega področja v Sloveniji. Gre
                  namreč za transparentnost ciljev, ki jih z zakonsko regulativo želimo doseči.
                  Cilji bi naj šli v smeri določitve obsega dejavnosti v Sloveniji, določitvi
                  posameznih področij, se odločiti, ali naj bo ta sistem konkurenčen v primerjavi s
                  podobnimi ureditvami v sosednjih državah. Določiti lastništvo države in opredeliti
                  vlaganje dobička v določene zunanje dejavnosti. Prav naj bi bil cilj zagotoviti
                  učinkovit nadzor države in s tem tudi učinkovito pobiranje davkov. Pogrešam jasen
                  koncept ureditve tega področja, saj sedanje besedilo pušča preveč odprtih
                  vprašanj. Tisti, ki ga daje zakon je, da izhaja preveč iz sedanje ureditve tega
                  področja in manj iz podobnih ureditev v zahodnih državah, tako v vsebinskem smislu
                  kot tudi v terminološkem. Pogoj za ureditev tega je seveda natančno poznavanje
                  delovanja te dejavnosti in pa seveda poznavanje državne regulative v prej
                  omenjenih državah. Menimo, da je v samem zakonu potrebno natančneje določiti tako
                  imenovana zaokrožena turistična območja in pri tem seveda v skladu s tem si
                  določiti sedeže igralnice in pa število organizacijskih enot na teh območjih. Tu
                  se je pač preprosto treba odločiti, ali bo vsa Slovenija nekakšen Las Vegas, ali
                  pa le nekatera območja in tudi v kakšnem obsegu. Nujno je potrebno v sam zakon
                  vključiti poslovanje posojilnih služb, ki so sicer na nek način potrebne
                  igralnicam kot multiplikator ustvarjenja dohodka, vendar je pa tukaj skrbno
                  potrebno proučiti njihovo regulativo in pri tem državni nadzor nad tem.</p>
               <p>Glede na trditve, ki so bile dane ob razpravah v Odboru za finance, da uredijo to
                  področje predpisi o deviznem poslovanju, se je ta trditev izkazala za neresnično
                  oz. neučinkovito, saj vemo, da so te službe delale do sedaj brez vsakega nadzora.
                  Gre pa res za zelo specifično dejavnost, ki jo mislim sam zakon o deviznem
                  poslovanju gotovo ne more zajeti, jo je pa potrebno z ustreznimi predpisi
                  regulirati in pa integrirati v sam sistem.</p>
               <p>Zakon ni dovolj jasen pri pogojih oz. ureditvi uporabe igralnih avtomatov zunaj
                  igralnic, tu imamo le dva ali tri člene in obljubo, da bi pač v obrazložitvi
                  zakona, da bi to področje uredila Vlada s posebno odredbo. Pojavlja se več
                  problemov, kako zagotoviti učinkovito preprečevanje mladoletnim osebam, iz katerih
                  vemo, da izhajajo potem tudi socialne posledice na tem področju in predvsem se
                  postavlja vprašanje, kako evidentirati promet v takšnih igralnicah odprtega tipa
                  oz. mini casinojih. Tukaj je težko prav pri določitvi evidentiranja prometa, ki je
                  pa seveda potem osnova za pobiranje višine prometnega davka od storitev in konec
                  koncev ugotavljanje dobička in s tem povezane davčne obveznosti. Samo posebna
                  taksa, ki smo jo sprejeli z začasnim zakonom, ni dovolj, saj je majhna v
                  primerjavi z davčnimi utajami, ki se zgodijo ob neevidentiranju prometa pri tem.
                  Namreč evidentiranje prometa je tudi problematično pri drugih dejavnostih, ki jih
                  pa podrobneje določa tudi zakon o računovodstvu in je določeno tudi z drugimi
                  predpisi. Puščati to področje kasnejši ureditvi z vladno uredbo se mi ne zdi
                  najbolj ustrezno. Če samo primerjamo, kako učinkovito učinkovito Vlada nadzorjuje
                  oziroma regulira sivo oziroma črno ekonomijo, ko lahko sodišče izreče le od 6 do
                  50 tisoč kazni za opravljanje gospodarske dejavnosti izven vseh predpisov in konec
                  koncev tudi več let in to brez vsakršne obdavčitve. Menim, da bi tukaj raje videl
                  ustrezne določbe že v tem zakonu in s transparentnimi kazenskimi določbami, ki bi
                  sankcionirale to področje. Sedaj ostaja v tem zakonu, če primerjamo kazenske
                  določbe s samimi</p>
               <p>določili, to področje nekako nedorečeno.</p>
               <p>Ob tem je treba premisliti nekatere pobude, da se pri določanju deleža v
                  lastništvu med državno lastnino in družbami po avtomatizmu določi tudi delež
                  oziroma lastnino občin oziroma lokalnih skupnosti. Pri tem menim, da bi šlo potem
                  za podvajanje teh agencij, ki bi upravljale s tem delom kapitala in konec koncev,
                  ali naj s tem občine tekmujejo, katera bo imela več igralnic, da bi si lahko
                  popravila svoj občinski proračun. Podpiram takšno rešitev, da bo agencija vlagala
                  del dobička, s katerim bo opravljala, v projekte s področja turistične
                  infrastrukture območij teh lokalnih skupnosti v širšem smislu.</p>
               <p>Glede agencije menimo, da naj bi tja tudi zaradi nadzora imenoval ljudi Državni
                  zbor in v večini.</p>
               <p>Pri samem lastninjenju igralnic se odpira vprašanje ali gre za lastninjenje samo
                  preostalega družbenega kapitala, ki je še ostal po že izvršenem lastninjenju po
                  Markovi}evem zakonu v teh družbah? Menimo, da bo potrebno to vprašanje urediti
                  celovito, upoštevati stanja po zaključenih revizijah prejšnjih lastninjenj.</p>
               <p>Slovenski krščanski demokrati tako podpiramo čim prejšnjo ureditev tega področja.
                  Če se zakon razdeli na dva ločena zakona, tu imamo potem zakon o igrah na srečo in
                  o lastninskem preoblikovanju igralnic, je potrebno zagotoviti sočasno proceduro in
                  hkratni sprejem. Pri tem še pripomba. Ustrezno bi bilo treba prilagoditi zakon o
                  davkih občanov, in sicer tiste določbe, ki urejajo davek od iger na srečo in ga
                  prilagoditi konceptu, ki bi ga določal ta zakon o igrah na srečo, saj sedaj tu
                  prihaja do različnih razlag in s tem je končni efekt, da se ta davek ne pobere.
                  Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Sašo Lap za Samostojno poslansko skupino.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Hvala za besedo. Spoštovani! Na kratko bi rad predstavil stališča Samostojne
                  poslanske skupine glede predloga zakona o igrah na srečo.</p>
               <p>Soglašamo s stališči, ki so se izrazila glede 75. člena, tako da so predlagala, da
                  se 33% vrednosti kapitala v obliki navadnih imenskih delnic prenese neodplačno na
                  agencijo oziroma 57. člen tega zakona. Ob tem pa naj se preostali del kapitala
                  neodplačno prenese na podjetja, ki imajo v igralnicah delnice ali deležem na druga
                  turistična podjetja, ki so vlagala svoja sredstva v graditev igralnice.</p>
               <p>Strinjamo se s predlogom Vlade glede razporeditve lastnine kapitala v igralnicah,
                  ne strinjamo pa se z neodplačnimi prenosi na podjetja, ki imajo v obstoječih
                  igralnicah deleže ali delnice. Ti zagovorniki ideje, da se neodplačno prenese 67%
                  kapitala igralnice na podjetja, ki imajo v igralnicah delež, je le nova preobleka
                  za filozofijo gospoda Danila Kovačiča, ki jo je v predlogu treh poslancev
                  prejšnjega sklica, gospodov Lovca, Basina in gospe Spomenke Hribar zastopala kot
                  njegovo verzijo, in sicer privatizacijo igralnic na tipično ameriški način in v
                  nasprotju s tradicijo, ki jo imajo v Avstriji in v Nemčiji, torej v Evropi. Takšen
                  koncept privatizacije bi omogočil, da podjetja s privatnim kapitalom vprašljivega
                  izvora obvladujejo igralnice.</p>
               <p>Predlagatelj je v osnutku zakona določil, da zaposleni v igralnicah ne morejo
                  kupiti njenih delnic in kar je predlagatelj zakona vrgel skozi vrata, se s takšno
                  idejo vrača skozi okno. Namreč, s svojim amandmajem omogoča, da podjetja, katera,
                  kot vemo iz primera HIT, so v rokah vodilnih uslužbencev igralnic in dobijo
                  neodplačno v posest družbeni kapital.</p>
               <p>Vladni predlog je zaposlenim torej odrekel pravico, da bi se lastninili v
                  igralnici, v kateri delajo. Takšni zamisel pa bi tistim zaposlenim, ki imajo
                  privatne firme, katere imajo delež v igralnici, omogočil, da si prilastijo
                  neodplačne deleže, ki bodo v drugih podjetjih prišle v notranje lastninjenje.
                  Torej, neodplačni prenos navadnih imenskih delnic v višini, recimo 67%, bi zaobšel
                  namen predlagatelja zakona, s katerim je hotel le-ta doseči, da država dobi
                  kontrolo nad igralnicami in hkrati omogoča, da strukture, katerim je Vlada s
                  svojim zakonom hotela odvzeti monopol, ohranijo monopol preko podjetij, ki imajo v
                  obstoječih igralnicah delnice ali deleže in so v lasti, kot vemo iz primera HIT, v
                  vodilnih strukturah.</p>
               <p>Po našem mnenju takšne zamisli udejanjajo, ponavljam, vizijo gospoda Danilo
                  Kovačiča glede narave lastninjenja v igralnicah in kažejo izredno trdoživost
                  nekaterih struktur, ki se skušajo neformalno povezati tudi s posameznimi
                  poslanskimi skupinami. Zato predlagam, da naj se Državni zbor opredeli pozitivno
                  do vladnega predloga v tej točki in da naj odločno zavrže vse poskuse različnih
                  privatizacij in na osnovi neodplačnega prenosa navadnih imenskih delnic na
                  podjetja, ki so delničarji v obstoječih igralnicah. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. S tem smo zaključili predstavljanje stališč poslanskih skupin. Vi ste
                  že predstavili svoje stališče? Že. Zeleni še niso. Prosim, gospod Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani! Ker je bila precej izčrpno orisana problematika, bom kolikor se da
                  kratek. Kar zadeva predlog o 66% udeležbe Republike Slovenije v ustanovitvenem
                  kapitalu, je naše mnenje, da naj bo ta 80%. Naše mnenje je, da naj bo v Sloveniji
                  kompleks največ treh igralnic in zato menimo, da je 44. člen treba veliko bolj
                  precizirati, pod kakšnimi pogoji se izdajajo dovoljenja.</p>
               <p>Ideja o Sloveniji kot Las Vegasu je zelo morbidna zaradi tega, ker se ustvarja
                  neka iluzija, da je mogoče prihodnost dežele ustvariti na zelo poceni način na
                  račun drugih dežel. Treba je pa pri tem biti moder in gledati na dolgi rok in
                  videti socialno škodo, ki lahko nastaja, zato je treba omejiti to širitev.</p>
               <p>Naše stališče je tudi, da je treba prepovedati posojil- ne službe. Te so
                  nezdružljive z igralnico v principu, ker sistem posojilnih služb temelji ali stoji
                  na določenem riziku, v katerega posojilnica gre, medtem ko pa naj bo igralnica
                  solidna in prozorna finančna ustanova, v kateri posojilne službe ne more biti.
                  Zato je tudi že izdano stališče finančnega ministrstva o začasni ureditvi tega
                  področja edino pravilno in je prav, da se tudi v zakonu uredi na tak način. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Kopač za poslansko skupino LDS.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Veliko pripomb, ki sem jih mislil izreči, je bilo že izrečenih s
                  strani mojih predgovornikov. Rad bi spregovoril nekaj naših pogledov na ta problem
                  lastnine.</p>
               <p>Mislim, da se lastnino preveč poveličuje in da v zvezi z njo velja neka prava
                  obsedenost. Po mojem mnenju in po mnenju Liberalno demokratske stranka državna
                  lastnina h kvaliteti kontrole ne prispeva nič, včasih jo samo zmanjšuje. Kontrola
                  mora biti opredeljena v zakonu in prav je, da je čimbolj stroga in da so njeni
                  mehanizmi čim bolje zapisani. Vendar, neko čudno neskladje, tisto, kar je omenil
                  gospod Peršak, da država je večinski lastnik, sočasno je pa seveda potem kontrolor
                  kasneje, ampak sama sebi podeljuje koncesijo. Skratka, ta neke vrste nesmisel se
                  vleče tudi skozi diskusijo o lastnini kot taki, kajti združenost državne lastnine
                  in kontrole je po mojem mnenju najboljše gojišče za to, da je kontrola slaba
                  oziroma, da je nepravilnosti več kot bi jih bilo sicer.</p>
               <p>Zato menim, da je mnogo bolje, da lastnina - ne govorim sedaj o teh obstoječih
                  igralnicah, če se bodo podržavile, naj se pač podržavijo - ampak dolgoročno
                  gledati na to, da edino državna lastnina omogoča največ možnega iztržka za državo
                  skozi davke in ceno za koncesijo in pa najboljšo možno kontrolo, da je takšna
                  vizija povsem zgrešena.</p>
               <p>Pogovarjal sem se z nekaterimi zaposlenimi v eni od igralnic, pa ne v tej, ki je
                  toliko kriminalizirana po medijih, pred časom in so mi rekli, da bi bili najbolj
                  srečni, da bi bila država popoln lastnik teh igralnic, kajti to bi bilo za njih
                  najbolje, da bi lahko izvajali iste nepravilnosti kot jih sedaj, še naprej. Ves
                  svet gre v ločevanje ali pa gre v to, da se država lastnine znebi in kontrolira
                  stvari in iztrži stvari skozi druge mehanizme, skozi mehanizem kontrole. Zato res
                  ne vidim nobenega smisla, da se v zakon zabetonira to, da mora biti država večno
                  večinski lastnik neke npr. igralnice. Pri tovrstnih razpravah sem večkrat dajal za
                  vzor avstrijski model, kjer je bila država večinski lastnik igralnic, pa se je
                  večinskega lastništva znebila. Še vedno je pomemben solastnik, ni pa večinski
                  lastnik. Zakaj? Prav zaradi tega, da ima ta dejavnost, omejena z vsemi zakonskimi
                  določbami, kontrolirana z vsemi mehanizmi, ki jih predvideva zakon, interes za
                  razvoj in za čimbolj učinkovito delovanje, za čimbolj kvalitetno delovanje. Kar
                  pomeni, izboljševanje, ki ga državna lastnina po definiciji ne omogoča, kajti
                  država je vedno, vsaj kar se tiče področje komercialne dejavnosti, slab gospodar,
                  neučinkovit in nekvaliteten. Torej, da to področje dobi interes za razvoj, za
                  izboljševanje kvalitete, kar je dobro tako za tiste, ki so tam lastniki kot za
                  državo. Zaradi tega, ker država na ta način prejema več kot bi sicer lahko. Lahko
                  je bolj nevtralna, bolj neposredna, bolj učinkovita pri kontroli. Zato menim, da
                  so vse razprave o tem, da bo stvar prešla v državno lastnino, da se bodo s tem
                  odpravile vse nepravilnosti, o katerih sedaj toliko beremo, da so te razprave
                  zgrešene. Mislim, da bo potem nepravilnosti več. Sploh ne razumem, kaj bi tisti,
                  ki to predlagajo, radi. Ker bi radi, da Vlada postavlja direktorja igralnice kot
                  nekega načelnika neke uprave ali nekaj podobnega. Menim, da je to popolnoma
                  zgrešeno. To bo potem postala politična funkcija, ne pa funkcija izvajanja neke
                  komercialne dejavnosti, ki jo pa seveda država posebej skrbno nadzoruje in posebej
                  skrbno iz nje iztiska, kar se le iztisniti da.</p>
               <p>Zato menim, da bi bilo pri lastninjenju obstoječih igralnic najbolj pametno del
                  tega podržaviti, na isti način, kot se je to zgodilo skozi zakon o gospodarskih
                  javnih službah. Te službe, podobno kot igralnice, so imele nek monopol. In ta
                  monopol je bil dan s strani države in je zato primerno, da to postane državna
                  last, da se to ovrednoti. Ampak, večinski del tega pa naj se podržavi v tem
                  trenutku, vendar naj gre na sklad za prestrukturiranje in naj ta sklad v
                  naslednjih dveh, treh, petih, morda desetih letih potem to lastnini v skladu z
                  zakonom. Kar pomeni predvsem seveda, da ne sme prodajati tujcem. Po mojem mnenju
                  bi na ta način prišli do avstrijskega modela, ki se je izkazal kot učinkovit. Reči
                  je treba tudi to, kolikor poznam primere po Evropi, ameriški primer je tako in
                  tako vsem bolj znan, tam je seveda vse privatno, nikjer v Evropi, kakor jaz vem,
                  morda pa ne vem za kakšno državo, lastnina v igralnicah ni državna. V Italiji je
                  občinska, v Avstriji je večinsko v privatni lasti, delno pa v državni lasti, na
                  Nizozemskem je privatna. Ampak gre za to, da so stene, igralni avtomati, talne
                  obloge, to mora biti v privatni lasti, samo izvajanje pa je seveda podrejeno
                  koncesiji, državni kontroli, predvsem seveda davčni kontroli itd. Ne razumem,
                  zakaj bi si morala zdaj država nakopati tiste stene, ki jih bo potem treba
                  vzdrževati in tiste talne obloge, ki jih bo treba vzdrževati itd. Skratka,
                  dejavnost, ali pa ta lastnina, če bo državna, ne bo nudila nikakršnega boljšega
                  mehanizma za nadzor in za pridobivanje več dajatev za sredstva javne porabe. To
                  sem želel reči v zvezi s tem lastninjenjem. Razpravljalci, mislim, da morda
                  izvirajo iz nerazumevanja, kaj je za državo bolje, ali pa za neko širšo skupnost.
                  Pri tem lastninjenju, ko že govorimo, osebno tudi podpiram to, da gre del te
                  lastnine v roke lokalne skupnosti zaradi razlogov, ki jih je omenil gospod
                  Hvalica, mislim da tudi gospod Frim in še verjetno kdo drug. To zdaj niti ni
                  pomembno toliko pri tej razpravi. Predvsem se mi zdi pomembno, da se, četudi se to
                  zdaj podržavi, za dolga leta v naprej ne zabetonira tega, da je to v lasti države,
                  kajti menim, da se bomo potem s tem zakonom še večkrat srečevali v tem parlamentu,
                  ali pa da bomo v naših medijih lahko še večkrat prebirali o nepravilnostih, kot pa
                  v nasprotnem primeru. To ločevanje lastnine od nadzora nad izvajanjem dejavnosti
                  je, po moje, najbolj učinkovit model za to, da stvari delujejo normalno. To je, da
                  rečem, tudi, stališče Liberalno demokratske stranke.</p>
               <p>O drugih določbah tega zakona bi morda rad rekel samo še nekaj majhnih stvari, ki
                  se tičejo posameznih členov. Morda je bilo nekaj tega že rečeno s stališči odbora.
                  Gre za slabo definicijo stavkov. To so posebne igre na srečo, ali neka posebna
                  oblika, ki menim, da bi morala biti bolj definirana, bolj regulirana in morda bi
                  kazalo celo razširiti naslov zakona z imenom <q>"Zakon o igrah na  srečo in o
                  stavah"</q>. Določba v zakonu, ki govori o organiziranju teh stav na stadionu, se mi
                  zdi nesmiselna, ker s tem bi pravzaprav onemogočili skoraj celotno delovanje
                  obstoječe loterije Slovenije. Ne vidim, zakaj bi bil to smisel tega zakona.</p>
               <p>O drugih določbah pa ne bom govoril, ker so o njih veliko povedali že drugi. Upam
                  pa tudi, da bo pri pripravi zakona, kjer bo na njem verjetno delala prenovljena
                  ekipa v Vladi, kar se tiče tega področja lahko prišlo do izkristaliziranja
                  določenih zadev, ki kot je rekel gospod Peršak, nikakor niso mogle ločiti tistega
                  cilja ali konfliktnih ciljev, ki so se izkazovali v zakonu.</p>
               <p>Še to bi rad rekel, mnogi so se spraševali, češ ali je Odbor za finance,
                  izkoriščam to priložnost, ko sem že tukaj, predlagal, da gresta oba zakona potem v
                  drugo obravnavo. Seveda je, morda je v stališčih to nekoliko nejasno napisano.
                  Danes se pogovarjamo o vsem, kar pač ta zakon v prvi obravnavi vsebuje. Potem, pri
                  drugi obravnavi pa naj bi se to ločilo. Prepričan sem, da bo eno razprava o
                  lastninjenju, druga pa o sami dejavnosti, ki ima mnoge svoje specifike, da bo
                  torej ločena obravnava omogočila bolj zdravo in bolj konstruktivno razpravo o
                  organiziranju te dejavnosti. Lastninjenje pa kakorkoli že, vsak ima pri tem vidim,
                  nek svoj interes. Eni bi radi, da je večinsko občinsko, drugi večinsko državno.
                  Moje načelno stališče v zvezi z lastnino pa je tako, kot sem prej razložil. Hvala
                  lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. S tem smo s predstavljanjem poslanskih skupin izčrpali. Besedo dajem
                  poslankam in poslancem, ki so se prijavili k razpravi. Najprej dobi besedo Tone
                  Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Hvala. Za razpravo v tem sklopu sem se prijavil zato, da bi predstavil amandmaje
                  na stališče odbora, ki sem jih vložil že pred nekaj dnevi, tako da ste jih dobili.
                  Rad bi jih pa tudi pojasnil. Razloge za to sem povedal že, ko sem razlagal
                  stališče naše poslanske skupine. Amandmaji se nanašajo na posamezne določbe ali na
                  posamezne sklope določb v zakonu, čeprav gre za stališča odbora, ki naj bi ga
                  Državni zbor sprejel. Kot prvo mislim, da ne more Državni zbor glasovati o nečem,
                  kar je v bistvu že sprejeto, zato predlagam, da se 1. točka predlaganih stališč
                  črta. Kajti današnja razprava je že konsekvenca tega stališča. Zakon se obravnava
                  v prvi obravnavi, bil je vrnjen v prvo obravnavo. Se pravi, da tega nima smisla še
                  enkrat potrjevati z glasovanjem. Zato naj se ta tekst črta.  </p>
               <p>Sprejme naj se pa tekst, ki pravi, da Državni zbor po prvi obravnavi predloga
                  zakona o igrah na srečo ugotavlja, da je predlog zakona, in to izhaja iz današnje,
                  tudi že dosedanje diskusije, kljub številnim vsebinskim in pravnim tehničnim
                  pripombam, še ustrezna osnova za pripravo predloga zakona za drugo obravnavo in
                  nalaga Vladi Republike Slovenije, naj pripravi predlog za drugo obravnavo do
                  decembrske seje Državnega zbora in pri tem ob obveznih sklepih in stališčih
                  Državnega zbora upošteva tudi s temi sklepi skladne pripombe Odbora Državnega
                  zbora za  javne finance in tako naprej in pripombe sekretariata. Zakaj sem rekel
                  decembrske? Oktobrske ni več mogoče, ker že tako ali tako ne bi ujeli roka, bojim
                  se pa, da so spremembe, ki so v tem zakonu potrebne, tako daljnosežne, da jih tudi
                  v enem mesecu predlagatelj ne bo. Če pa jih bo predložil za novembrsko sejo, kar
                  pomeni, da bi ga moral predložiti praktično v manj kot mesecu dni, se pravi v treh
                  tednih, pa toliko boljše.</p>
               <p>Mislim pa, da je treba dati, čeprav se zdi komu to neobičajno, tudi kvalifikacijo
                  tega predloga, kakršen je za sedaj.</p>
               <p>Potem predlagam, da se nadaljnje, to kar je, če imate tekst, če ste ga pogledali
                  od A do H, se vse nanaša na drugo, na zamenjave besedila 2. točke stališč odbora.
                  Prva bi se nanašala na določbo, ki govori o tem, da bo Ministrstvo za finance
                  sprejelo predpis oz. bo odločalo na podlagi nekih kriterijev o tem, ali dovoli
                  izvedbo neke igre na srečo ali ne. Gre za tombole, srečolove, enkratne loterije
                  itd. Mislim, da je treba z zakonom določiti zelo natančno, da ministrstvo mora
                  sprejeti predpis in v njem zelo jasno opredeliti kriterije, na podlagi katerih bo
                  odločalo. Da ne more biti tako, kot zdaj sledi iz določbe, da ima ministrstvo neke
                  vrste diskrecijsko pravico, da presoja, da pa ni napotilne norme za to, da morajo
                  biti ti kriteriji jasni in da ne more zdaj preprosto kdorkoli že, ali minister ali
                  državni sekretar, v vsakem primeru posebej razmišljati, kateri kriterij bo bolj
                  upošteval, katerega manj in tako naprej. Ti kriteriji morajo biti jasni.</p>
               <p>Nadaljnja točka b) se nanaša na to, kar je bilo tu že večkrat utemeljeno, da mora
                  biti definirano, da lahko ustanavljajo igralnice oziroma vlagajo sredstva v
                  igralnice le gospodarske družbe in domače pravne osebe s področja turizma in
                  gostinstva, ki imajo sedež na območju Slovenije in pri katerih v trajnem kapitalu
                  ni večinsko udeležen tuji kapital in da se to omogoča tudi lokalnim skupnostim, na
                  območju katerih deluje oziroma se ustanavlja igralnica.</p>
               <p>Prvič, gre za razliko glede na do sedaj, da se zagotovi večinski delež tujega
                  kapitala v tistih podjetjih, ki vlagajo sredstva, da se prepreči večinski delež
                  tujega kapitala, da na ta način ne začne obvladovati v igralništvu pri nas tuji
                  kapital.</p>
               <p>Drugič, da so tu udeležene lokalne skupnosti, argumentov je bilo povedanih že več.
                  Gre preprosto za to, kar je na najboljši možni način povedal eden od predstavnikov
                  skupin, mislim, da gospod Madon, pa tudi Hvalica, igralnica ima tudi negativne
                  konsekvence za  okolje. Lokalna skupnost, ki sprejme igralnico na svojem območju,
                  se odloči, da jo bo imela, mora biti na nek način udeležena pri tem, tako pri
                  odločanju kot pri dobičku, da lahko te učinke kompenzira. To je ena stvar.</p>
               <p>Druga stvar, ki je, kot rečeno, ta omejitev tujega kapitala.</p>
               <p>Naslednja točka se nanaša na 42. člen, kjer predlagam, da se ta obvezni delež za
                  zdaj naredi na 51% oziroma na najmanj 51%, to soglaša s tistim, kar je govoril
                  tudi gospod Madon.</p>
               <p>Gospod Kopač, če smem, zdaj se najbrž lahko referiram iz poslanskih diskusij na to
                  kar je bilo, je na nek način, če sem prav razumel pristal na to pod določenimi
                  pogoji, da gre ta kapital v nek sklad, kot je rekel za razvoj, sklad za
                  prestrukturiranje in da se potem s tem kapitalom nekaj dogaja. To je seveda možno
                  in mislim, da to ni problem. Kar se meni zdi važno, če tako rečem, je to, da v tem
                  trenutku, ko se gre v lastninjenje igralništva, kjer je bil še do nekaj let nazaj
                  v vseh, v nekaterih je še zdaj pretežni družbeni kapital, je najbrž to najbolj
                  ustrezna pot. Kaj se bo v prihodnosti dogajalo?</p>
               <p>Pristajam tudi na to, da čez pet let, ko bodo te stvari popolnoma urejene, to ni
                  več nujno. Na to pristajam in zato pristajam tudi na takšno dopolnitev, recimo,
                  kot bi jo razbral iz predloga gospoda Kopača. Ampak mislim, da je treba v tem
                  trenutku situacijo na tem področju na nek način spraviti na neko čistino, ker je
                  preveč dvoumnosti, preveč tega in s tveganjem, da bi šli v neko normalno
                  lastninjenje ob vsem tem, kar se je dogajalo, bi v bistvu tvegali, da bi
                  pravzaprav nagradili, kot sem že prej rekel, verjetno, ali zelo verjetno določene
                  nelegalnosti, nezakonitosti na tem področju, ki jih tudi z revizijami najbrž ne bo
                  mogoče v celoti popraviti.</p>
               <p>Ob vsem tem so potrebne varovalke, ki so deloma že vgrajene in ki jih še nekaj
                  predlagam. To, da seveda igralnice na nekem področju ni mogoče ustanoviti mimo
                  soglasja lokalne skupnosti, da nima smisla ustanavljati več igralnic na nekem
                  zaokroženem turističnem območju, kot je definirano v zakonu in tako naprej, ker iz
                  vseh teh razlogov o katerih je bil govor, tudi socialnih, socioloških in tako
                  naprej.</p>
               <p>Naslednja točka, to je točka d), pravi, da se naj tretje podpoglavje v četrtem
                  poglavju, to je izdajanje dovoljenj, to smo že dvakrat danes apostrofirali, uredi
                  tako, da ne bo prišlo do tega, kar je bilo apostrofirano z več strani, da
                  pravzaprav država sama sebi izdaja dovoljenje za koncesijo, kar je zelo čudna
                  zgodba.</p>
               <p>Taka dikcija seveda lahko velja samo za primere, ko je nosilec pobude za
                  ustanovitev lokalna skupnost ali posamezno oziroma več pravih oseb. Če je
                  ustanovitelj Vlada, bo najbrž to že uredila brez posebnega dovoljenja.</p>
               <p>Naslednja točka se nanaša na 58. člen. Mislim, da bi bilo pametno, da se dopolni
                  na ta način, da mora Agencija za upravljanje s kapitalom o svojem delu najmanj
                  enkrat letno poročati Državnemu zboru, ali vsaj delovnim telesom Državnega zbora
                  pristojnim za gospodarstvo in javne finance. Če je republika oziroma država tu
                  posebej zainteresirana, mora biti tudi neka povezava. O tej temi smo včeraj veliko
                  govorili, zato najbrž nima smisla posebej argumentirati. Najbrž ta zahteva, da se
                  najmanj enkrat letno ta agencija, ki je državna agencija, znajde v tem zboru, vsaj
                  na delovnih telesih, ni pretirana.</p>
               <p>Pod točko f) predlagam, da se doda novo 9. podpoglavje zakona, z naslovom
                  <q>"posojilniška dejavnost v igralnicah"</q>. Danes je bilo tu izrečeno mnenje, da to
                  sploh ne sodi v zakon. Mogoče v zakon ne sodi, v igralnicah pa posojilništvo
                  najbrž bo in je nemogoče reči, da ga ne sme biti. Ker če bomo rekli, da ga ne sme
                  biti, se bo na črno dogajalo. Kajti določeni predpisi, ki veljajo in te igralnice
                  so v večini na obmejnem področju, bodo to posojilništvo preprosto terjali, ali
                  bomo rekli, da smo Hit, tudi Hit, pa ne samo Hit, najbrž tudi igralnico v
                  Mariboru, pa v Tolminu preprosto ukinili, ker ne bodo več funkcionirale. Zato
                  mislim, da je boljše iskati in najti rešitev, ki lahko regulira to posojilniško
                  službo, kot pa zapreti oči in preprosto pristati na to, da bo stvar funkcionirala
                  na nelegalne načine naprej. Nekaj predlogov v zvezi s tem je v tej točki že nekako
                  nakazano.</p>
               <p>Nadaljnja točka, to je točka g), se nanaša na 71. člen, ki naj se, po mojem
                  mnenju, za drugo obravnavo dopolni tako, da bodo določbe o lastninjenju nedvomno
                  veljale tako za podjetja, ki prirejajo igre na srečo, ki so v celoti ali vsaj
                  delno v družbeni lasti. To sedaj ni jasno.</p>
               <p>Drugič. Hkrati naj zakon zagotovi, da bo v vseh teh podjetjih, o katerih je že
                  prišlo do delnega ali celo do celotnega lastninjenja po tako imenovani Markovi}evi
                  zakonodaji, opravljena revizija, s katero se preveri zakonitost postopkov
                  lastninjenja. Revizijo naj opravi SDK in v kolikor bo z revizijo ugotovljeno, da
                  je bilo opravljeno lastninjenje nezakonito, naj zakon določi seveda, da bodo vse
                  spremembe statusa lastnine v teh igralnicah izvedene v tem času nične.</p>
               <p>Namreč gre, vemo zakaj, v vseh igralnicah se to ni dogajalo. V nekaterih je prišlo
                  do čisto normalne dokapitalizacije. In tukaj se seveda ne morem strinjati s
                  tistimi, ki mislijo, da tudi tam, kjer se bo dokazalo, da je dokapitalizacija bila
                  legalna in popolnoma normalna, da pa sedaj tista podjetje tega svojega deleža v
                  teh igralnicah ne bi mogla uveljavljati. Treba je preprosto ugotoviti, kaj je bilo
                  mimo zakona in kaj je bilo normalna dokapitalizacija, normalno vlaganje. Mislim,
                  da bi to preprečili, bi verjetno bilo že preko meje pravne države.</p>
               <p>Nadalje predlagam h) točko. Besedilo sedanjega 75. člena naj se spremeni, tako da
                  se v lastninskem preoblikovanju in lastninski deleži v igralnicah to se pravi, v
                  obstoječih igralnicah razporedijo na naslednji način: 51% država, 25% lokalna
                  skupnost in sedaj tisto, kar je za nekatere tako sporno, preostanek naj se v
                  obliki navadnih imenskih delnic neodplačno prenese na podjetja, ki imajo v
                  igralnicah deleže ali delnice na dan uveljavitve tega zakona oziroma se da v
                  prodajo.</p>
               <p>To se pravi tisto kar je, kot sem prej rekel, legalno vloženo v dosedanje
                  igralnice, naj se pretvori v deleže teh podjetij. Tisto, kar je nelegalno, kar je
                  bilo kot manipulacija na račun Markovi}evega zakona seveda zato to ne velja, kar
                  preostane, gre lahko na trg kapitala.</p>
               <p>V zvezi s tem seveda ne morem kaj, ker ste to vsi dobili, kot da se nekako obrnem
                  na stališče, ki ga je v zvezi s to točko mojih predlogov dal razdeliti gospod
                  Lap.</p>
               <p>Ne bi rad odgovarjal na isti način na isti ravni kot je to v tisti svoji
                  obrazložitvi naredil on, čeprav seveda iz tega sledi, po mojem mnenju vendarle
                  malo pretirana obtožba, da sem izlobiran in to iz strani HIT-a. Da pravzaprav
                  mislim tako, oziroma razoniram na isti način kot gospod Kovačič, ker je v tej
                  obrazložitvi že proglašen za kriminalca.</p>
               <p>Ti komplimente so mi sicer precej težko padli, ali pa kakorkoli že, ne bom
                  odgovarjal na ta način. Bojim se pa, da gospod Lap ni prebral točke v celoti in še
                  predhodne točke. Ker če bi jo prebral, ne bi mogel reči, da zagovarjam to, da
                  tisti, ki so nelegalno prišli do te lastnine, to lastnino obdržijo, kajti iz mojih
                  stališč je jasno. Prvič je zahteva po reviziji in zahteva po tem, da se tam, kjer
                  se ugotovi nezakonito lastninjenje, to razglasi za nično.</p>
               <p>Drugič, ne morem sprejeti stališča, kar je iz vse dosedanje razlage razvidno, da
                  lokalna skupnost ne more postati solastnik ali pa udeleženec pri upravljanju in
                  pri, bom rekel, dobičku v igralnicah. Konsekvence, o katerih smo večina tukaj
                  govorili, za lokalno skupnost so take, da preprosto to pravico mora imeti. Ali je
                  zdaj to občina, ali bo to neka pokrajina, ki se bo formirala iz občin, je v bistvu
                  vseeno. Ampak ljudje, ki prenašajo posledice tega kar se dogaja, tudi v obliki
                  tisoč avtomobilov na vsako noč, kot je nekdo rekel, najbrž morajo neko rento, da
                  tako rečem, iz tega imeti. In ni mogoče najbrž kar tako vse občine razglasiti za
                  sodelavce tega ali onega bolj ali manj obsodbe vrednega človeka. Moj odnos do
                  lokalnih skupnosti je najbrž relativno znan temu zboru. Če se zavzemam za
                  avtonomijo lokalnih skupnosti, se zavzemam tudi za to, da te lokalne skupnosti
                  imajo od česa živeti in to je nekaj, kar lahko v precejšnji meri pomaga tudi k
                  tej, bom rekel, samostojnosti lokalnih skupnosti, vsaj tistih, ki bodo pač to
                  imele. Mogoče toliko za zagovor teh stališč.</p>
               <p>Moram povedati, da se strinjam s tistim, kar je povedala v imenu poslanske skupine
                  Združene liste gospa Pečanova in tudi gospod Madon v imenu svoje skupine, glede
                  poglavja, ki govori o igralnih igrah, torej v zvezi z igralnimi avtomati, da bi
                  bilo potrebno bolj konsekventno upoštevano to, kar je že v tistem zakonu in tudi
                  predloge, kar je povedala gospa Pečanova in podpiram to točko. Z drugo pa se ne
                  strinjam v celoti.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Za repliko se je javil gospod Šešerko, gospod Madon in gospod Lap.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Jaz bi rad, da bi bila razumljena kot dobronamerna, ker taka je ta replika. Nanaša
                  se pa na točko, o kateri je gospod Peršak govoril, o nujni integraciji posojilne
                  službe v igralnice in njegova interpretacija, da če do tega ne bo prišlo, da bomo
                  uničili vse igralnice. Gospod Peršak iz preiskovalne komisije natančno ve, kakšno
                  vlogo igra posojilna služba v igralnici. Da je to posel, posojilna služba, ki je
                  povezan z visokim rizikom, ker se pač ljudje, ki prihajajo v igralnico in si
                  denarnice preveč ne napolnijo, pa izgubijo, pa želijo potem igrati kar naprej, pa
                  še naprej, lahko obrnejo na nekoga, da jim da kredit.</p>
               <p>Zato je to skrajno rizična reč, ki je povezana z velikim tveganjem pri oceni, ali
                  bo ta, ki bo dobil kredit, lahko to vrnil ali ne in tak element znotraj igralnice
                  pomeni po moji oceni tako destabilizacijo neke finančne ustanove, da je popolnoma
                  jasno nujna ločitev obeh služb. Če bo pa v sosednji hiši neka banka rekla, da je
                  pripravljena imeti tudi ponoči odprto, da bodo prihajali k njim in jemali kredit
                  ljudje, pa naj se to dogaja. Ampak v samo igralnico to integrirati ni mogoče, ker
                  v nasprotnem primeru bomo sprejeli tudi nekaj, kar v svetu ni sprejeto kot
                  rešitev.</p>
               <p>In potem še nekaj. V diskusijah, ki so tu, se vsak od nas vpraša, kje se bo lobi
                  pojavil. V podobi koga izmed nas bo lobi tu nastopil za to govornico. Kako bodo
                  njegove rešitve zdaj ponujene in jaz ne bi gospodu Peršaku nikakor želel pripisati
                  tega in moram reči, da je zelo težko dešifrirati, kje je, kako govori, katera
                  stališča zastopa, koliko je ocenil daleč, da lahko tu gre, koliko želi biti
                  previden, ali ni bolj televizija primerna za interveniranje v tej fazi sprejemanja
                  zakona, kot pa tale govornica. Ampak jaz verjamem, da gospod Peršak ni bil tu kot
                  reprezentant. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Madon.</p>
            </sp>
            <sp who="SDZ1:MadonZoran">
               <speaker>ZORAN MADON:</speaker>
               <p>Spoštovani! Najprej moram, žal težko, ampak moram replicirati na izvajanje gospe
                  Brede Pečan, ko je našo stranko obdolžila, da se zavzemamo proti regijam. To ni
                  res in to gospa Breda Pečan dobro ve. Le stališče, kako priti do regij je med
                  nami, našo stranko in vami, gospa Pečan, drugačna. Mi se zavzemamo, regije da,
                  vendar naj jih same občine oblikujejo po njihovi želji. Vi se zavzemate pa za
                  regije, ki jih bomo uzakonili že zdaj z zakonom. Toliko za jasnost.</p>
               <p>Rad bi pa malo polemizirali še okrog lastništva v igralnicah. Lahko rečem, da sva
                  si z gospodom Kopačem po mišljenju dokaj blizu. Samo postopek, kako priti do tega,
                  je morda malo različen. Že prej sem rekel, pa sem morda malo ponavljam, ampak,
                  žal, moramo tudi kakšno stvar večkrat ponoviti. Dva načina sta. Eden je ta, da
                  imamo državno lastnino, drugi je pa, da dajemo koncesijo podjetjem. Oba lahko
                  rečem, da sta po svoje dobra, vprašanje je pa zdaj v tem danem trenutku, kateri je
                  bolj sprejemljiv za nas. Ali ta, da danes oz. zdaj podržavimo igralnice ali da
                  damo koncesije, da to sprivatiziramo in damo koncesijo. Jaz lahko rečem glede na
                  to, kaj vse smo v teh igralnicah imeli in glede na to, da nismo sposobni niti
                  zakona sprejeti, da bomo imeli še velike težave glede statutov in podobnega, da so
                  pogodbe koncesijske, znanost v svetu in mi nimamo še čisto nobenih izkušenj v
                  igralništvu niti nobenih izkušenj še s koncesijami. Danes nismo sposobni
                  pripraviti takšne koncesije za igralništvo, v kateri bi dovolj jasno zadeve
                  opredelili in predvsem, da bi tudi dovolj jasno nadzorovali to igralništvo. Ker
                  tudi če damo koncesije, ki so zelo jasne, če nimamo državnega nadzora v
                  igralništvu, nam nič ne pomaga. To pa predvsem mislim v tem smislu, ker danes ne
                  uspe ta naša uboga država niti nadzirati vseh utajitev davkov in podobnega. In v
                  igralništvu, kjer se ne posluje z nekimi papirji, ampak se posluje s temi
                  okroglimi žetoni in z denarjem, tega praktično ni mogoče nadzorovati. Zato je
                  boljše, da danes te zadeve, ne v celoti, ampak delno podržavimo, da bomo lahko
                  skozi državne institucije kolikor toliko dobro nadzorovali to dejavnost. Ko se
                  bomo vsi skupaj naučili in to dejavnost spoznali, pa sem za to, da preidemo na ta
                  koncesijski način prirejanja iger v Sloveniji. Samo v tem je problem. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala. Replika na repliko. Gospa Breda Pečan najprej, potem pa gospod Kopač.
                  Prosim.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Vidite, saj sem rekel, razprava o lastninjenju obstoječih
                  igralnic obremenjuje razpravo o načinu organiziranja dejavnosti. Veseli me, da se
                  gospod Madon strinja z menoj, ampak jaz sem govoril o tem. Zakon v 42. členu piše:
                  Država je 66% ustanovitelj pravne osebe, ki organizira igro na srečo. In to velja
                  od sedaj pa do leta 2050 recimo. Skratka v naprej. Menim, da je to slabo in temu
                  nasprotujem. In to sem tudi razložil, zakaj. Pri obstoječih igralnicah sem se
                  zavzel za to, da se del podržavi, ampak ne v tej obliki, da 80% preide v državno
                  last kar tako, ampak recimo, sedaj si pa res izmišljujem, da 35% preide v last
                  države kot države, medtem ko preostanek, razen tisto, o čemer je govoril gospod
                  Peršak pa tudi gospod Madon, da se delno olastnini pri tistih, ki so že vlagali do
                  sedaj na legalen način, torej vse, razen tistega, pa gre na sklad za
                  prestrukturiranje, ki ima to sicer v državni lasti recimo še 5 let, potem ko bomo
                  pa sposobni delati koncesije.</p>
               <p>Skratka, način lastninjenja obstoječih igralnic je posebna tema, način
                  organiziranja dejavnosti je pa druga tema. Mislim, da ena razprava obremenjuje
                  drugo. Zato smo odboru predlagali to kar smo. Ločitev tega dvojega na dva
                  dela.</p>
               <p>Še to bi rad rekel. To je konec replike v zvezi na to, kar je rekel gospod Madon,
                  čeprav je bila bolj pojasnitev, niti ne toliko replika. Pa še to bi rad rekel.
                  Gospod Šešerko je dal repliko in je rekel, da je dobronamerna in tudi ta moja naj
                  bo dobronamerna.</p>
               <p>Poglejte, razprava o tem zakonu je pripeljala tako daleč, do takega absurda, da
                  sedaj, če sem prav razumel gospoda Peršaka in gospoda Šešerka, že vsak, ki o tem
                  govori, se boji, da ne bo prepoznan kot reprezentant lobija, to je isto kot v času
                  čarovniških procesov, ko nikoli nisi vedel kdaj govoriš ti in kdaj govori
                  čarovnica skozi tebe. Potem se je seveda prepoznalo, da govori čarovnica in si šel
                  na grmado. Ali pa je šla ta oseba na grmado.</p>
               <p>Menim, da je prav da to razpravo umirimo, da se pogovarjamo o dejstvih na podlagi
                  vedenja, da ne bo obtoževanja o podpiranju te in one nepravilnosti ali pa o tem,
                  da lobi govori skozi tebe.</p>
               <p>Jaz sem govoril - in gospod Peršak, razumel sem ga odločno tako - o načelnih
                  stališčih, ne glede na to, kdo kaj danes ima in kdo nima in kdo je s kom povezan
                  itd. Mislim, da je razprava na ta način, h čemer pa replika gospoda Šešerka na
                  govor gospoda Peršaka ni prispevala po mojem mnenju, samo taka razprava nas bo
                  pripeljala do tega, da bomo imeli dober zakon, od katerega bo predvsem širša
                  skupnost, govorimo o lokalni in o državi, imela čimveč. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Lap. še zmeraj smo pri replikah.</p>
               <p>Priznam pa, da mi ni jasna določba in ne vem točno, kaj je replika.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Z gospodom Peršakom res nisem imel namena polemizirati, ampak si bom vseeno
                  dovolil ugotoviti, da dvomim, da ste vsi prebrali amandma na amandma stališč in
                  sklepov, ki jih je predlagal gospod Peršak in me prosim poslušajte tri stavke, ker
                  je stvar res komplicirano napisana, vendar gre preprosto za to.</p>
               <p>V tej točki h), ko je gospod Peršak prej omenil, da je bila zadeva verjetno z naše
                  strani slabo razumljena, zato ker nismo prebrali prejšnjih točk. Še kako dobro smo
                  jih prebrali. Gre za veliko nevarnost, ki je skrita v tem stavku, ki ga bom
                  prebral.</p>
               <p>Že v splošnih stališčih sem povedal, da nas preseneča vztrajnost, s katero hočejo
                  <q>"dedki mrazi"</q> v Državnem zboru neodplačno pokloniti navadne imenske delnice
                  podjetjem, ki imajo v igralnicah deleže delnice ali deleže na dan uveljavitve tega
                  zakona. No, in sedaj bistveni stavek.</p>
               <p>Medtem ko <q>"dedki mrazi"</q> sicer neodplačno prenašajo navadne imenske delnice na
                  podjetja, pa hkrati le-te prenašajo na lokalno skupnost odplačno, kakor se razume
                  iz dikcije stališča, zajetega pod točko h). In sedaj pač v teh lokalnih lobijih,
                  ki vemo, da obstojajo, ki bi dobili 24% delnic na osnovi deleža podjetij v
                  igralnicah, bi v neformalni povezavi - gre za neformalno povezavo - z vodstvenimi
                  strukturami lokalnih skupnosti ter z deležem firm, ki jih imajo, tako dosegli
                  kontrolni delež. Tukaj je bistvo vsega, kontrolni delež v igralnicah in tako bi
                  tudi na koncu razpolagali s tistimi famoznimi 51% delnic, ki so jih pred tem
                  radodarno dodelili agenciji.</p>
               <p>To bi bila razlaga. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Naslednji razpravljalec je gospod Marijan Poljšak.</p>
            </sp>
            <sp who="SDZ1:PoljšakMarijan">
               <speaker>MARIJAN POLJAŠAK:</speaker>
               <p>preiskovalnemu sodniku opisujejo vpletenost vodilnega kadra, korupcijo in druge
                  nepravilnosti, neplačevanje davkov, lobiranje, napihovanje stroškov, davek za udbo
                  itd. To ste prečitali v <q>"Delu"</q> dne 28.9.1993 in 29.9.1993. V novogoriški igralnici
                  so stvari podobne, kar prav tako vemo iz časopisov in mnogi iz zaupnih dokumentov.
                  Dejstvo je, da poslovodstva igralnic predvsem v Portorožu in Novi Gorici to lahko
                  počnejo v soglasju z nekakšnimi organi upravljanja. Kot vemo, v njih sedijo tudi
                  direktorji, ki jih obremenjuje pričevanje človeka, ki je moral poslovati po ukazih
                  teh direktorjev. Direktorji neposredno vplivajo na delo teh organov. Omenjene
                  skupščine in upravni odbori so dirigirani s strani direktorjev in dejansko ne
                  opravljajo svojega dela v korist družbenega kapitala.</p>
               <p>Glede na to, da je intenca države, da prevzame večinski delež lastništva in s tem
                  odgovornosti, je nujno potrebno s takojšnjim odlokom uveljaviti večinski interes
                  države v igralnicah. S takim odlokom je potrebno razpustiti organe upravljanja v
                  igralnicah in oblikovati nove na podlagi interesa slovenske države. Nesprejemljivo
                  je, da kompromitirani posamezniki še naprej vodijo igralnice, kjer se večina
                  gotovine pretaka neevidentirano. Pri tem pa država nima specializiranih organov
                  kontrole, ki jih poznajo vse države, ki igralnicam dovoljujejo delovanje.</p>
               <p>Obračam se torej na spoštovani zbor, da uvidi pomembnost in skrajno silo, da se v
                  igralnicah pričnejo razmere urejevati. Prepričani ste lahko, da tisti, ki jih
                  bremenijo take obtožbe, razmer v igralništvu zagotovo ne bodo uredili. Zato
                  predlagam sklep: Državni zbor zavezuje Vlado, da z odlokom začasno  - do sprejetja
                  zakona o igrah na srečo - podržavi igralnice oziroma začasno do tega roka uvede
                  državno upravo in zamenja vodstva z ljudmi, ki bodo delali v interesu slovenske
                  države. Začasno podržavljenje z odlokom je utemeljeno z izrednimi razmerami v
                  igralništvu. Pričakujem, da večina poslancev zagovarja interese države.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Poslanci, ki so se pred pričetkom razprave prijavili k besedi, njihovo
                  listo smo izčrpali. Prehajamo na razpravo poslancev, ki se bodo sedaj prijavili k
                  besedi, tukaj bom izkoristil pravico, ki jo imam po poslovniku, da razpravo
                  posameznega poslanca, ki se ni prej prijavil, omejim na 5 minut. Pri tem smo
                  dobili prijavo, ki je bila znotraj razprave, Brede Pečan, prosim.</p>
            </sp>
            <sp who="SDZ1:PečanBreda">
               <speaker>BREDA PEČAN:</speaker>
               <p>Ni strahu, da bom govorila več kot 5 minut. Rada bi povedala samo nekaj besed o
                  posojilniških službah, in sicer s popolnoma drugega zornega kota.</p>
               <p>V občinah Izola, Koper in Piran so v 16. in 17. stoletju imeli že statute teh
                  mest, lahko rečemo, da so bile majhne mestne državice, odvisne sicer od Beneške
                  republike in od nekaterih drugih močnejših sil. Vendar so v teh statutih, glede na
                  to, da so poznali probleme, ki jih pripeljejo s sabo igre na srečo, sicer ni bilo
                  organiziranih igralnicah, so kako drugače igrali igre na srečo, so omejili
                  nekatera dejanja oziroma dovoljevali samo nekatere postopke v zvezi z igrami na
                  srečo, in sicer med drugimi tudi to, da vsi dolgovi, ki so jih igralci, vključeni
                  v igre na srečo, naredili zaradi igre na srečo, niso imeli nobene pravne
                  veljavnosti. To pomeni, da če se je igralec zadolžil zaradi tega, ker je igral
                  kocke ali pa kakšne karte, se pravi hazardiral, ni bil pozneje dolžan vrniti ta
                  dolg. Notarjem je bilo strogo prepovedano podpisovati kreditne pogodbe, ki so bile
                  vezane na plačilo dolgov, ki so nastali iz iger na srečo. Mislim, da so naši
                  predhodniki gradili to svojo zakonodajo na bridkih izkušnjah. Dejstvo je, da so se
                  ti ljudje, ki so igrali na srečo, zadolževali zaradi tega, ker v hazarderski
                  strasti niso razmišljali, kaj bo to prineslo, ampak so se enostavno zadolžili.
                   Samo majhno anekdoto v zvezi s tem. Nek Izolan je, v 18. stoletju, mislim, da je
                  to bilo, podpisal zadolžnico nekemu Pirančanu, ko sta igrala karte. Kasneje je ta
                  Izolan umrl in njegova vdova je na osnovi zadolžnice terjala dolg preko, pardon
                  obratno, Pirančan je podpisal zadolžnico Izolanu, Izolan je umrl in njegova vdova
                  je zahtevala vrnitev dolga od tega Pirančana. Pred sodiščem je bilo razsojeno, da
                  je Pirančan podpisal zadolžnico zaradi igre na srečo in ni bil dolžan povrniti ta
                  znesek. Toliko samo v pouk iz naše preteklosti za našo bodočnost. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Želi še kdo razpravljati? Prosim.</p>
            </sp>
            <sp who="SDZ1:PredanJanko">
               <speaker>JANKO PREDAN:</speaker>
               <p>Hvala za besedo. Spoštovani predsedujoči, gospe in gospodje! Ponovno nasprotujem
                  uzakonitvi igranja na srečo na igralne avtomate izven igralnic, kar predvideva
                  zakon o igrah na srečo v 67. in 68. členu. Igranje na srečo povzroča pri
                  posamezniku zaradi zasvojenosti socialno izgubo, socialno izolacijo in izgubo
                  stika s svetom. Zato sem tem bolj presenečen, da nekateri razmišljajo, da če že
                  uzakonimo igre na srečo na igralne avtomate izven igralnic, potem naj gre, če že
                  delamo škodo, denar na pravi naslov, v proračune vseh občin in naj se narkomanija
                  izkorenini pač tam, kjer je nastala. Igranje na igralne avtomate povzroča stanje
                  zasvojenosti, ki ima z narkomanijo skupno le to, da gre za odvisnost. Gre torej za
                  dve povsem različni obliki zasvojenosti, dopuščam pa možnost, da se ti obliki
                  prepletata. Varovalke, ki smo jih že v prejšnjem zakonu napisali in se omenjajo
                  tudi sedaj, se mi zdijo povsem brez vrednosti in bolj pokrivanje slabe vesti kot
                  pa realnost, da bomo s tem preprečili na npr. mladoletnim igranje na teh
                  avtomatih. Po sprejetju zakona o igranju na avtomate izven igralnic se denar
                  resnično že steka v občinske proračune, vendar pa sprašujem, na čigav račun. Zdi
                  se mi, da s tem pojava igranja na avtomate ne bomo zmanjšali, ga bomo sicer
                  spravili pod nadzor, vendar pa zaradi večje ponudbe ta pojav razširili in
                  napravili veliko škodo. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Rejc.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Glede predlaganega zakona bi tudi to
                  povedal, kot je predsednik Odbora za finance in monetarno politiko gospod Kopač,
                  da tudi naša komisija za spremljanje in nadzor lastninskega preoblikovanja soglaša
                  s tem, da se razdeli v dva dela. S tem seveda, da je prvi del tisti, ki mora bolj
                  temeljito obdelati to področje in kot se vidi že iz tega predloga, bi kazalo, da
                  je tam obdelan tudi način upravljanja, ker kakorkoli bomo obračali, vidimo, da bo
                  to delniška družba in da bo treba kot tako v bistvu že v samem zakonu opredeliti
                  in nič drugače. Včeraj smo se veliko poučevali o tem, kakšna naj bo posebna
                  delniška družba pri tej izgradnji in upravljanju cest, tu je pa povsem jasen
                  koncept, ki govori o tem, kako naj bi lastninili, da bi bilo toliko državnega in
                  toliko privatnega oz. last teh gospodarskih družb. Vedeti je treba, da je to
                  posebna zadeva, posebna tema in moram tudi še prej spomniti vse, da se ta zakon
                  dela najmanj dve leti. In ker se dela najmanj dve leti, bi seveda pričakovali, da
                  bi bil mnogo boljši ali pa mnogo bolj odziv pogledov, ki so seveda potem prišli na
                  dan, in seveda tudi z malo več, kot se temu reče, prave mere. Očitno to ni bilo in
                  se bojim, da bo nova ekipa v Vladi, ki naj ta zakon pripravi, že nepripravljena in
                  če ni pripravljena, bo morala zelo pohiteti, če bo hotela oba zakona, prvega, ki
                  govori o organiziranju teh iger na srečo in teh podjetij, kot pravim, bodo gotovo
                  delniška družbe, pa tja do lastninskega zakona, ki pa ima gotovo tudi v tem
                  predlogu, ki je tu, brez dvoma velike pomanjkljivosti, dobesedno nepoznavanje teme
                  lastninskega preoblikovanja, ki je bila tudi že z junijem, se pravi 1.6. in
                  10.6.1993 sprejeta. Vendar, če je že ta dokument prišel 10. maja, potem bi kazalo,
                  da bi tudi Vlada s svojim sodelovanjem in delom lahko pripravila nov predlog, ki
                  bi bil že malo pripet na lastninsko preoblikovanje, ki je bilo tako rekoč čez en
                  mesec sprejeto in bi s tem pokazala - milo rečeno - na tem področju mnogo več
                  volje. Tako pa sedaj stojimo mi in kritiziramo oziroma postavljamo svoja gledišča
                  in svoje mišljenje, kako naj bi to bilo. Po drugi strani pa je pred nami gotovo,
                  vsaj tako so povedali, nova ekipa, ki naj to obdela.</p>
               <p>Vendar o vsem tem kar je povedano, bi lahko rekel, da je tu problem naslednji:</p>
               <p>1. Prav bi bilo, da bi videli, kaj se dogaja drugod v razvitem svetu, kjer te
                  stvari poznajo. Nekateri poznamo, vendar mislim, da mora ta dokument obvezno
                  nositi to s seboj.</p>
               <p>2. Kako se to igralništvo pri nas dimenzionira, kje sploh že je? Če bi me kdo
                  vprašal, kje so te igralnice, ne bi vedel povedati. Mislim, da je to prav, da se
                  ve, kje so te stvari organizirane in kje se opravlja in seveda tudi kako. Se
                  pravi, tudi to bi moralo biti povedano v uvodnem pojasnjevanju. Dalje.</p>
               <p>Vemo, da je to področje, moram reči, da bi se težko pridružil tistim, da bi se to
                  zgolj navezalo na privatno iniciativo. Res pa je treba priznati, da ker so bili
                  taki zakoni pri uveljavi oziroma kakršni so bili ali pa jih ni bilo, da je bil
                  gotovo prisoten nek nos za to, za denar. In temu nosu ni zameriti. Temu nosu ne
                  zamerim, da so našli denar, ker mislim, da je to treba kvečjemu vzeti za dobro.
                  Sedaj, ali so te stvari vodili tja do roba ali pa šli čez rob, to je pa druga
                  stvar. In to je tisto, da mi te robove določimo, kje so. Ampak ta vonj po denarju
                  je prav, da se je opredmetil tu na tak ali drugačen način. Seveda, če smo tu blizu
                  meje, potem je gotovo to bila v redu zadeva. Vendar, kot pravim, prestopili so pa
                  neko mejo in to je tisto.</p>
               <p>Hkrati je treba tudi vedeti, da vsi dosedanji dokumenti ali pa vse dosedanje
                  izjave ali pa kakršnih koli kontrolnih in revizijskih organov naše države ne more
                  dokazati tega, da je kakšna posebna kontrola, recimo za izvoz ali pa za prihod
                  tujega kapitala ali pa tega našega kapitala sem in tja. Se pravi, tu zadeva ni
                  kontrolirana in je že zaradi tega treba vedeti, da se bodo poizkusi, taki ali
                  drugačni, vedno pojavljali in da je treba te stvari res ujeti v ta okvir in seveda
                  povedati, to bomo tako, bodisi to posojilno službo ali pa ta posel, ki se pač
                  dogaja ob teh igrah, skratka to zadevo je treba res prijeti tam, kjer so rogovi in
                  seveda jih obdržati.</p>
               <p>Dalje, če pogledamo, afera je izbruhnila, vendar poglejte ozračje, ki se sedaj
                  ustvarja preko televizije, je moram reči, za moja spoznanja zanimivo. Mislim,
                  gotovo vpliva, bodisi s tistimi štarti vsak na svojo stran bodisi z žaganjem veje,
                  ki ne vem, ali je to veja, ki je suha ali je zelena, ali pa s tistimi žarnicami in
                  podobno, je to v bistvu kot češ, poglejte vi neumni, ali pa milo rečeno neumni
                  Slovenci, da nas ne boste silili k ne vem kakšnim komisijam in kontrolam. Delate
                  neumnost, pustite nas itd. Saj, ni kaj, pustimo jih, da se delo opravlja v okviru.
                  Vendar, vem pa tudi, da je bila ta akcija zamišljena že precej pred afero. Se
                  pravi, če je bila takrat zamišljena, potem bi pa ne kazalo sedaj delati tega. Ker
                  to je že dobesedno malo nesramno ali pa se temu reče vlačenje slovenske javnosti
                  za nos in seveda smejanje v brk, kot se temu po domače reče.</p>
               <p>Tudi razmerje, ki je v zakonu, moram reči, da 46 ali 34 za moja gledanja ne more
                  biti. Poleg tega pa člen, ki govori o tem, kako od 71 do 82, ki seveda obdeluje
                  lastninsko preoblikovanje, ki govori o tem, seveda pove, da je ta zadeva tako. Če
                  je v neki igralnici že več kot 34% pač nekega kapitala lastninjenja, potem bo to v
                  bistvu terjatev do agencije. Kjer pa ne, se seveda to prenese. Mislim, da je to
                  zadeva, ki je sicer v skladu s tem, kar je gospod Peršak omenjal. Se pravi, pred
                  vsem tem, ko se bo to zgodilo, je potrebna temeljita revizija, ker revizija, ki je
                  bila napravljena takrat, ko so dobili neke zaupne dokumente, je bila res, temu se
                  reče groba. Ampak temeljita pa še sledi. In ta temeljita bo morala tudi pogledati
                  v opeko zdajšnje Perle, kot se temu reče. Tudi v tej smeri je treba priti do
                  kraja. Tu bomo brez dvoma vztrajali, da se zadeva opravi in tu mislim, da se
                  morajo tudi ustrezne gospe in gospodje tega zavedati.</p>
               <p>Dalje je govor o knjižni vrednosti. Zakon o lastninskem preoblikovanju je nedvomno
                  povedal, kaj in kako je. Tudi tu je že sled starega razmišljanja. Mislim, da ni
                  prav, da s tem zakonom ni prišlo nič novega, kar bi lahko prišlo v tem času in bi
                  bila s tem prikazana precejšnja volja Vlade, da se nekaj naredi. Tako pa smo vsi
                  priča, da se tu trudimo s tem starim konceptom in seveda z morjem predlogov in
                  amandmajev že poskušamo povsem preoblikovati.</p>
               <p>Dalje je tudi problem pri lotu. Pri Slovenski loteriji je tudi govor o tem, kako
                  naj se deli sedemnajst tri itd., kako se lastnini. Dalje, da potem, kar ostane od
                  teh dvajset procentov gre proč, potem je teh osemdeset procentov sto procentov, pa
                  zopet seveda ni enako tako kot pravi, da naj se pri lastninskem preoblikovanju po
                  zakonu dela, pa zopet to ni enako temu in zopet, da bo poseben zakon določal kako
                  se prenaša na posebne organizacije, ki jih še ni in jih bo treba najbrž
                  ustanoviti. Skratka, veliko je takih nedorečenih stvari, da me je po svoje kar
                  groza, da se moramo sedaj mi ukvarjati s tem, pri tem pa je  ta zadeva že toliko
                  časa na dnevnem redu.</p>
               <p>Dalje, glede tega, privatno ali državno, pa je takole. Kot pravim najbrž, da tu ni
                  potrebno nič drugega ne kot, da si na neki ustrezni lokaciji primerno organiziral
                  po modelih, ki so v svetu znani <stage>(kdor jih je videl, jaz sem jih videl
                     veliko, pa ne da bi igral, ampak slučajno sem to videl)</stage> ki jih pač tako
                  pripraviš, da so simpatični, da so ljudje primerni, da znajo svoj posel, da so
                  prostori pač taki kot so. Drugače pa kakšne druge pameti ni, samo, da veš kaj bi
                  še radi imeli ljudje, ki prihajajo. Tako, da tu ne vidim, da bi ne mogla država z
                  daleč večinskim deležem tudi to imeti in seveda to obvladovati. Zelo neprijetno je
                  to, ko govorimo o tem, kako proračun nima dovolj denarja, po drugi strani pa upam,
                  da so vsaj ta teden sprejeli sklep na Vladi, da se pač ta dohodek pobere, mislim
                  od prej 25%, potem 30%, potem na 70%. Ta velika razlika je pa kar lahko tekla,
                  kamor je pač tekla.</p>
               <p>Mislim, da so to stvari, ki so v abecedi malo čudne. <q>"Pobirajmo"</q> najprej slone,
                  potem pa pojdimo še na mušice. Tako, da tudi to, kar je rekel gospod predstavnik
                  Vlade, da bomo dobili denar, recimo, na osnovi bolj temeljitega pobiranja davkov,
                  seveda je potrebno najprej velike <q>"mrhe"</q> dobiti, potem pa šele majhne <q>"ubožce"</q>
                  ugotoviti, ali lahko še kaj dajo.</p>
               <p>Jaz sem tisti, ki sem in pravim, da je prav, da država pride, vendar, da je
                  potrebno, pa ne samo v tem nadzornem svetu, ker, kot pravim, to je delniška
                  družba. Nadzorni svet je zopet lahko rečem, je ali pa ni. Smo že kar precej takih
                  imenovali, za katere bi lahko kar na glas rekel, da so zelo neučinkoviti, oziroma
                  družbe delajo po svoje. Ti pridejo tja, malo jim povedo in zopet gredo narazen. To
                  je vse! Potreben je kontrolni mehanizem, ki ga je gospod Kopač tudi opredelil.
                  Mora biti neka stalna kontrola, ki vemo da je in vsako leto se bo pač moralo
                  vedeti tu, v parlamentu, kaj se dogaja? Kako je, kako se dela s tem in mislim, da
                  bomo potem tu našli ustrezen odgovor. Hkrati sem pa tudi pristaš tega, da ima tudi
                  lokalna skupnost nekaj od tega, se pravi, da tudi ta predlog zakona, ki je tu 46,
                  34, ne odgovarja. Prej bi bil, da je to sedemdeset, petnajst, petnajst, to se
                  pravi sedemdeset država, petnajst lokalna skupnost, petnajst pa tisti, ki bi pač
                  prišli po zelo trdi reviziji zraven. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani! Kar zadeva čarovnico, ki spregovori iz  nas. Moram reči, da je gospod
                  Kopač to lepo povedal. K temu je treba samo dodati, da ta stvar nima samo
                  metafizične interpretacije, ampak racionalno. Če se da pogledati v blagajne
                  strank, koliko denarja je bilo vplačanega od lobija posamezni stranki, zato, da bi
                  tako ali drugače tukaj diskutirala, potem ima ta fenomen čarovnice, ki spregovori
                  iz nas, neko čisto oprijemljivo, jasno definirano, opredmeteno dimenzijo in to ni
                  več vprašanje srednjeveškega procesa ampak bi bilo vprašanje kvečjemu nekega
                  modernega procesa, kjer bi se ugotovilo, ali je tako kupovanje stališč v redu ali
                  ni? Recimo da je, ker je pač zakon sedaj dosti nedefiniran. Javno mnenje bi pa
                  znalo sankcionirati vendarle to reč.</p>
               <p>Kar zadeva intervencijo gospe Pečanove, ki je bilo presenetljivo poživljajočo, je
                  moje stališče, da moramo pri teh zadevah videti tudi zgodovino, ker smo v njej,
                  čeprav se nam zdi, da to, kar je zdaj, je enkrat in za vselej. Ampak ne bo! Zato
                  je njeno intervencijo treba preliti v ustrezen člen zakona - tega zakona, ki se bo
                  glasil približno tako, da so vse pogodbe, ki so sklenjene na podlagi izgube pri
                  igranju na srečo neveljavne. Če bomo to naredili, bomo rešili problem, o katerem
                  je gospod Peršak govoril o posojilnih službah. Potem ne bomo več imeli spora, ali
                  je posojilna služba v sosednji hiši ali v tej ali v neki tretji! Dosegli bomo, da
                  bo socialna škoda, ki nastaja v tej zvezi, nekoliko omejena. Gospod Rejc je
                  opozoril na neko stvar, ki je zelo pomembna - mednarodna primerljivost tega.
                  Gospod Kopač zagovarja maksimalno stopnjo deleža privatnega kapitala. Jaz
                  občudujem to pri vas! Ker tu je neka doslednost, premočrtnost, logika. Težava je
                  samo v tem, da ne vidite socialne škode, ki je s tem povezana, če niso upoštevane
                  vse implikacije, ki jih ima privatni kapital v svojem prodoru. Ima pozitivne, ima
                  pa tudi druge, negativne. Stvar takega zakona kot je ta je, da je v njem
                  predvideno to in ono. Zakaj se <q>"drenjajo"</q>, zakaj je pomembno to, da smo blizu
                  meje?  Saj to je smešno! To, da smo blizu meje, čisto nič ne pomeni. Za mene je
                  meja daleč. Ljudje se <q>"drenjajo"</q> zato sem, ker so druge dežele socialno škodo, ki
                  tu nastaja opazile, postavile ustrezne regulative in omejile tisto, kar vi gospod
                  Kopač predlagate - delež privatnega kapitala. Se strinjam z vami, ki popolnoma
                  diktira celoten posel ne samo - da konec koncev ni važno, ali je ta delež 20 ali
                  33. Mi zagovarjamo delež 20, vi, recimo, še precej večjega. Tu je nek kompromis.
                  Upam, da ne bo sprejet ta kompromis, ampak, da bomo konec koncev sprejeli 80%
                  delež države. Učinkovitost tega je odvisna od mednarodne primerljivosti. Če
                  sosednje dežele bolj striktno to regulirajo, bo večji dren tu pri nas. Če bomo
                  pozorni tudi na socialno škodo, ki je s tem povezana, potem bomo kot parlament
                  znali modro presoditi o tem. Hvala lepa<gap n=".."/></p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Madon.</p>
            </sp>
            <sp who="SDZ1:MadonZoran">
               <speaker>ZORAN MADON:</speaker>
               <p>Spoštovani! Opozoril bi še na eno dimenzijo, ki ni predmet tega zakona, o kateri
                  se bo pa naša država prej ali slej, oziroma mi se bomo prej ali slej srečali.
                  Igralništvo je v evropskih državah zelo restriktivno urejeno. V Italiji imamo
                  štiri ali pet igralnic, pa ne zato, ker Italijani niso zainteresirani za
                  igralnice, ampak zato ker vedo, zakaj jih omejujejo. Evropska gospodarska skupnost
                  ima tukaj dogovore, kako in kaj s tem igralništvom. Mi govorimo o tem, da se tudi
                  nekako povezujemo z Evropo, in da želimo v Evropo in prav gotovo nas že kontrolira
                  ta Evropa, kako in kaj je s tem našim igralništvom. Še posebej pa bo v bodoče.
                  Italijanska država ne gleda radodarno na to seljenje kapitala v Slovenijo. Mi se
                  lahko danes obnašamo tako. Pograbimo čimveč, kolikor lahko od italijanske države
                  oz. od italijanskih državljanov. To je ta trenutek dobro. Vendar za naš mednarodni
                  ugled oz. države nam bodo postavile pogoje. Ti pogoji bodo zelo restriktivni.
                  Danes pa smo na točki, ko moramo reči, ali bomo tej dejavnosti dali podjetniški
                  zagon nekontroliranega razvoja ali bomo to zadevo začeli omejevati. Ta trenutek se
                  nam izplača podjetniški zagon, ne kot državi, bolj posameznikom. V kolikor ga
                  danes oz. zdaj uzakonimo, bomo čez nekaj časa morali ta podjetniški zagon oz. to,
                  kar se bo na tej podlagi zgradilo, omejiti oz. celo uničiti. Takrat bodo ti
                  podjetniki zahtevali od države, da plača škodo, ker je z zakonom najprej dovolila
                  nek zagon in razvoj, potem pa ga omejila. Zato opozarjam danes že na to, da bomo
                  morali čez kakšno leto ali nekaj let stvari zelo zelo omejevati, ker nas bodo
                  drugi prisilili v to. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Gospod Peršak.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Imam repliko oziroma dve. Najprej pa, bolj ko se diskusija razvija, bolj opažam v
                  skladu s Cankarjem, da na levi nogi nastaja kopito, ker se očitno spreminjam v
                  čarovnico, in kakorkoli že, vseeno se bom še vnaprej udeleževal te debate.</p>
               <p>Ker je gospod Lap še enkrat ponovil očitek v zvezi z lokalnimi skupnostmi, moram
                  povedati, da ni samo ene igralnice v Sloveniji, samo ene lokalne skupnosti, v
                  kateri so igralnice. Tudi, če bi sprejeli tezo, da so v tisti lokalni skupnosti
                  razmere take in take, ni nobene upravičenosti, da zaradi tega tudi vse druge
                  lokalne skupnosti na tak ali drugačen način, kjer so igralnice, kaznujemo in
                  onemogočimo to kar mislim, da je prav da bi omogočili. To je ena stvar.</p>
               <p>Druga stvar, gospa Pečanova je dala sicer zelo dobro rešitev iz zgodovine v zvezi
                  s posojilno dejavnostjo. Ne govorimo samo, in tudi jaz v tem tekstu ne govorim
                  samo o posojilniški službi v igralnicah, ampak govorim o posojilniški dejavnosti.
                  Zakaj? Najbrž je to pač treba regulirati. Možno je regulirati na ta način, kot so
                  regulirali v 17. in 18. stoletju. Ampak, zgodovina hkrati tudi uči, da so po tem,
                  ko je bila ureditev taka, to urejali dolžniki in upniki med seboj in včasih na
                  zelo boleče načine. To je generiralo streljanje, uporabo raznih hladnih orožij in
                  tako naprej. To je pa druga plat tega.</p>
               <p>Tretjič, na račun temeljitosti pripravljalcev zakona je bilo danes že veliko
                  rečeno. Temeljitost res ni bila najboljša, moram povedati. Recimo, če pogledate
                  obrazložitev, leta 1992 v obrazložitvi še vedno govori o drugih republikah in
                  izpostavah igralnic, podjetij iz drugih republik na ozemlju Slovenije in tako
                  naprej. To tudi ni ravno spričevalo za Vlado, čeprav smo mi takrat bili v Vladi,
                  to pa moram priznati. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? prosim, gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa gospod predsedujoči. Spoštovani! Precej smo že slišali danes o
                  igralništvu in igralnicah. Igralnice so pri nas dejstvo, so tu, so po eni strani
                  za ta narod in za to državo blagoslov, da se izrazim slikovito, in hkrati tudi
                  prekletstvo. Izkoreniniti jih praktično danes ne moremo. Če jih bomo ukinili z
                  odlokom, se bo igralo podtalno. Podobno velja tudi za avtomate, o katerih smo
                  razpravljali zadnjič, ko sem poskušal slikovito prikazati, ali ukinemo tudi
                  televizijo? Mladina postaja odvisna od televizije. Sedaj, kaj ukiniti in kaj
                  ne?</p>
               <p>V tem zakonu pa mislim, da manjka nekaj, predvsem v 44. členu, kar bi veljalo še
                  enkrat poudariti, čeprav je danes že večkrat bilo, namreč socialni in  sociološki
                  negativni vpliv igralnic na okolje, v katerega so postavljene. V 44. členu
                  predlaganega zakona piše, da morajo dati soglasje za odpiranje igralnic
                  Ministrstvo za finance, normalno, Ministrstvo za notranje zadeve, normalno,
                  Ministrstvo za turizem, normalno. Glede na vidik, o katerem sem govoril, ni
                  normalno, da nič ne reče Ministrstvo za zdravstvo, delo, družino in socialna
                  politiko. Če o tem vidiku tukaj govorimo, najmanj to, kar mora biti, mora biti
                  poleg.</p>
               <p>Druga stvar. Mislim, da je bilo danes že rečeno, da nimamo primerjalnih
                  znanstvenih podatkov o vplivu, na okolje, na katerega vplivajo in se pojavljajo
                  igralnice. Strinjam se s tem, da se pridobi ta zadeva, da se pridobi tudi
                  rezultate raziskav, kakšni so vplivi, takšni in drugačni na okolje in mislim, da
                  je treba na osnovi tega dati v zakon regulativo, kakšna naj bo gostota igralnic na
                  kraj ali ožje ali širše lokalno področje. To moramo dobiti in to moramo vgraditi v
                  regulativo.</p>
               <p>Glede lastninjenja. Kot je bilo rečeno, se strinjam  s tistim. Mi prodajamo srečo,
                  tako kot zavarovalnice prodajajo strah, igralnice prodajajo srečo in mi gremo tja
                  in kupujemo, nekateri bolj, nekateri manj so k temu nagnjeni. Tukaj je bilo lepo
                  rečeno, da za to prodajo sreče potrebujemo srečno izbiro pri izbiri menedžerjev.
                  Lastništvo bo imela državo maksimalno, se pravi večinsko, jaz bi rekel 70%, to je
                  kar tako, mimogrede. To lastništvo in mislim, da za to prodajo ni potrebno kaj več
                  filozofirati kot to, da to ni proizvodna tovarna, to ni proizvodna delniška
                  družba, to je v bistvu prodajalna sreče in za to ni potrebna ne vem kakšna
                  privatizacija in tako naprej.</p>
               <p>Se pa strinjam s tem, da je delni vpliv lokalnega faktorja tisti, ki je ves čas
                  sociološko in fizično obremenjen. Glede na to, kaj se bo dogajalo okrog igralnic
                  negativnega za lokalno okolje, čeprav se strinjam s tistimi, ki pravijo, da bo s
                  solastništvom nekaj vpliva, da jim ne bodo postavili na glavo vso lokalno
                  infrastrukturo, vse lokalno življenje. Hvala lepa.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Gospod Madon prosim.</p>
            </sp>
            <sp who="SDZ1:MadonZoran">
               <speaker>ZORAN MADON:</speaker>
               <p>Glede posebnih iger na srečo na igralnih avtomatih zunaj igralnic. V prejšnji
                  razpravi je bil zelo dober argument tistih, ki so se zavzemali za to, da
                  legaliziramo te igre na srečo izven igralnic. Argument pa je bil ta, da se  v
                  Ameriki s prohibicijo ni dalo boriti proti alkoholu takrat - proti uporabi
                  alkohola v Združenih državah Amerike.</p>
               <p>Vprašam se potem na tem mestu oziroma škoda, ker ni predsednika Državnega zbora,
                  zakaj imamo mi v naši menzi spodaj prohibicijo? Glede na to, da je takraten
                  argument prevladal, da se zaradi prohibicije v Ameriki ni izkoreninilo pitje, bi
                  jaz prosil, da tudi tukaj dosežemo to, da ukinemo to prohibicijo v menzi.</p>
               <p>Hkrati še nekaj, naše kolege moram, žal, že zadnjič nisem hotel, ampak danes me
                  vzpodbujajo iz krščanske demokracije. Vzemite v roke programe evropskih krščanskih
                  demokracij o igrah na srečo izven igralnih prostorov na igralnih avtomatih in
                  boste videli, da se povsod zavzemajo za ukinitve oziroma za prepovedi teh iger na
                  srečo. Hvala.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Gospod Frim, prosim.</p>
            </sp>
            <sp who="SDZ1:FrimStane">
               <speaker>STANE FRIM:</speaker>
               <p>Hvala. Glede na to, da sem izrazil stališče Krščanskih demokratov prej, mislim, da
                  gospod Zoran Madon ni in dovolj dobro poslušal tistega dela, ki je govoril o
                  pomislekih pri igranju zunaj in prosim, da nas ne uči o raznih programih.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Repliko ima gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa. Glede na to, kar je Zoran Madon rekel, mogoče res ni slišal, moram ga
                  opravičiti, ker sem ga jaz motil ravno takrat, ko je gospod Frim govoril o teh
                  zadevah in mogoče je kaj preslišal. Glede tega, kar je pa sam gospod Madon rekel
                  glede iger na srečo krščanske demokracije po svetu in tako naprej. Če bi prebral
                  programe krščanskih demokratov, mogoče jih tu je, pa bolj na hitro, poudarjamo
                  vzgojo. To se pravi, če mi človeka vzgojimo, ne bo hodil v igralnice in ne igrat
                  na avtomate, če ga pravilno vzgojimo in mu povemo, kaj to pomeni za njega. Če ga
                  pa ne vzgojimo, bo hodil pa na avtomate.</p>
            </sp>
            <sp who="SDZ1:MozetičMiroslav">
               <speaker>PODPREDSEDNIK MIROSLAV MOZETIČ:</speaker>
               <p>Hvala lepa. Še kdo želi besedo? Preden nadaljujemo, ker glede na to, da je bilo
                  veliko sprememb, bi lahko sprejeli proceduralni sklep, procesni, poslovniški,
                  vendar ne vem, če smo sklepčni. Zato bomo najprej ugotovili, če smo sklepčni.
                     <stage>(31 prisotnih.)</stage> Nismo sklepčni, to pomeni, dopoldanski del seje
                  bomo nadaljevali, kjer smo jo prekinili. Začeli bomo čez eno uro oz. ob 14. uri in
                  bomo nadaljevali do 16. ure popoldan, to pomeni dve uri in mislim, da bomo delali
                  dve uri. Če bomo začeli pozneje, bomo pozneje končali.</p>
            </sp>
            <stage type="time">(Seja je bila prekinjena ob 13.07 uri in se je nadaljevala ob 14.17
               uri.)</stage>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Spoštovane kolegice poslanke, spoštovani kolegi poslanci! Tudi akademska četrt je
                  po drugi uri že minila. Prosim vse, ki so še prisotni na nadaljevanju 12. seje
                  Državnega zbora, da zasedejo svoja mesta. Med opravičenimi je bil tudi dr. Peter
                  Tancig, ki mislim, da ga zjutraj nismo omenili na sicer že precej dolgem spisku,
                  se je pa sam pisno opravičil in predlagam, da nadaljujemo sejo.</p>
               <p>Najprej prosim, ugotovimo prisotnost na seji. Prosim, da s pritiskom na gumb
                  omogočite, da bomo s prisotnostjo lahko nadaljevali sejo. <stage>(61
                     prisotnih.)</stage></p>
               <p>Državni zbor je sklepčen in lahko odloča. Najprej, po odmoru moramo nadaljevati
                     <title>SKLEPANJE O ZAKONU O DRUŽBI ZA AVTOCESTE V REPUBLIKI SLOVENIJI</title>.
                  Rekli smo, da bi se v odmoru sestale poslanske skupine in se opredelile do
                  vloženih amandmajev poslanske skupine Slovenske ljudske stranke, ki so bili pisno
                  oddani. Zato začenjam s to točko dnevnega reda, za katero pa smo naknadno in
                  dodatno dobili še dve vlogi. Zato tudi začenjam s to točko, ker je prvi predlog
                  sklepa, ki smo ga prejeli, s petimi podpisi tak, da pomeni sklep o tem, da
                  odlagamo to točko z današnjega dne na naslednji teden.</p>
               <p>Prosim, če lahko predlagatelji tega sklepa za poslansko skupino demokratov
                  Demokratske stranke ta predlog obrazložijo tudi na osnovi poslovnika, ker gre za
                  sklep poslovniške narave. Prosim, gospod Igor Omerza.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Hvala. Mi predlagamo, da Državni zbor Republike Slovenije prekine razpravo o
                  predlogu zakona o družbi za izgradnjo avtocest in jo bo nadaljeval potem, ko bo o
                  tem zakonu pred Državnim zborom Republike Slovenije podal svoje stališče
                  predsednik Vlade Republike Slovenije, dr. Janez Drnovšek.</p>
               <p>Obrazložitev. Zadeva, o kateri sklepamo, zahteva jasno izraženo politično voljo
                  Vlade Republike Slovenije. Tudi zgodovinske izkušnje doma in na tujem nas
                  preprečujejo, da je izgradnja nacionalnega cestnega omrežja tako prvovrstno in
                  pomembno javno vprašanje, da se preko njega ocenjuje uspešnost ali neuspešnost
                  Vlad. Zakon je med razpravo doživel velike spremembe. Obetajo se še novi
                  amandmaji, odgovornost, ki pade na nas, je velika, mi bi res, vsaj naša poslanska
                  skupina bi res rada videla in tukaj slišala predsednika Vlade, da se izjasni o tem
                  tako pomembnem vprašanju in sploh o tem zakonu in mislimo, da sploh predsednik
                  Vlade premalo nastopa pred tem Državnim zborom, ki je vendar zakonodajno telo. Mi
                  prevzemamo s tem zakonom lahko veliko odgovornost za desetletja naprej za neko
                  zelo pomembno vprašanje in mislimo, da tukaj moramo imeti jasna stališča tudi
                  predsednika Vlade. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gre za predlog sklepa proceduralne narave, o katerem ni razprave,
                  ampak o njem neposredno glasujemo. Seveda s smiselno uporabo glede na to, da gre
                  za hitri postopek tistih členov poslovnika, ki se nanašajo na tretjo obravnavo
                  predloga zakona.</p>
               <p>Vi ste želeli besedo, gospod Franc Zagožen? Imate drugačen proceduralen predlog?
                  Predlagam, da v skladu s poslovnikom o tem sklepu proceduralne narave, ki se
                  glasi: <q>"Državni zbor Republike Slovenije prekinja razpravo o predlogu zakona o
                  družbi in izgradnji avtocest in jo bo nadaljeval potem, ko bo o tem zakonu pred
                  Državnim zborom Republike Slovenije podal svoje stališče predsednik Vlade
                  Republike Slovenije dr. Janez Drnovšek."</q> Glasujemo. Obrazložitev glasu? Izvolite
                  dr. Franc Zagožen. Pri vprašanjih proceduralne narave ni obrazložitve glasu. Se
                  opravičujem. To je tolmačenje. Se opravičujem. Očitno bomo morali pogledati še
                  enkrat. Do sedaj smo ravnali tako, da pri proceduralnih sklepih ni razprave in
                  obrazložitve glasu.</p>
               <p>Dr. Zagožen, jaz se spomnim, da sem že dajal ljudem besedo pri proceduralnih
                  vprašanjih. Torej medtem, ko bomo ugotovili dejansko dejstvo predlagam, da ne
                  izgubljamo časa in da obrazložite svoj glas.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Glasoval bom za. Demokratom se zahvaljujem, ker so prehiteli našo poslansko
                  skupino, hoteli smo dati popolnoma identičen predlog. Zdi se nam pomembno res, da
                  se predsednik Vlade v imenu celotne Vlade opredeli pred Državnim zborom. Ne gre
                  samo za to, kdo bo gradil te ceste, kako se bo zbiral kapital, kakšne bodo te
                  ceste, ampak gre hkrati za to, kako se bo slovensko gospodarstvo kot celota
                  opomoglo, ali bomo gradnjo te infrastrukture izkoristili tudi v ta namen?
                  Hvala</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Da, sem vedel! Gospod Polajnar prosim, za njim pa gospod Mozetič.
                  Izvolite.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Glasoval bom proti temu sklepu, ker Vlada deluje tudi po svojih pravilih, ki jih
                  ima in natančno se ve, kako mora delovati Vlada takrat, kadar predsednika Vlade
                  ni. Tako, da jaz seveda tu nimam nobenih zadržkov, da Vlada ni z zdravo glavo
                  odločala, ko se je odločala o posameznih vprašanjih in zato glasujem proti temu
                  sklepu. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Miroslav Mozetič, izvolite.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Glasoval bom proti, jasno. Ampak v obrazložitvi piše, da mora biti izražena
                  politična volja Vlade. Do sedaj sem mislil, da smo razpravljali o predlogu Vlade
                  in to še vedno mislim, ker kakšnega drugega stališča nismo imeli, nismo pa
                  govorili o predlogu predsednika Vlade, tudi ni nobene osnove v nekem zakonu, da bi
                  moral predsednik Vlade poleg tega, kar je Vlada odločila, še on nekaj posebej
                  povedati.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Da, prosim izvolite gospod Geržina.</p>
            </sp>
            <sp who="SDZ1:GeržinaMiroslav">
               <speaker>MIROSLAV GERŽINA:</speaker>
               <p>Hvala lepa gospod predsedujoči. Spoštovani! Jaz bom tudi glasoval proti temu. V
                  tej razpravi smo govorili in vstavljali tisto, kar naj bi Državni zbor odločal o
                  tem, nismo zaupali Vladi. Če predsednik Vlade ima svoje ministre, svojo Vlado, če
                  ga kaj skrbi se oni lahko pogovorijo kot smo včeraj govorili po teleksu, po
                  telefaksu itd. Če jim pa zaupa, mislim, oni so predlagali, pa ne potrebujemo
                  varuha, da bo prišel sem in bo rekel - sedaj je to dobro, to je slabo. Mislim, da
                  smo pri polni zavesti, vsi polnoletni in, da se lahko odločamo o tem. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospod Marjan Podobnik, potem pa
                  gospa Danica Simšič.</p>
            </sp>
            <sp who="SDZ1:PodobnikMarjan">
               <speaker>MARJAN PODOBNIK:</speaker>
               <p>Spoštovani! Glasoval bom za ta predlog. Predvsem zato, ker ne drži, da imamo tu
                  samo en predlog kot je bilo rečeno. Prav s temi predlogi amandmajev gre v bistvu
                  za delno spremenjen koncept, ki pa prinaša velike vsebinske spremembe in mi smo
                  trdno prepričani, v vsebinskem smislu in smo trdno prepričani - osebno sem
                  prepričan, da je nujno, da za zadevo, ki je težka preko milijardo DEM je prav, da
                  se ve tudi uradno stališče predsednika Vlade, da ne bomo zopet priča temu, da se
                  bo reklo za vsako zadevo, ki bo napačno speljana - to je sprejel parlament, mi te
                  stvari samo izvajamo!</p>
               <p>Mi smo dali konkreten predlog. Verjamem, da je možnost, da kot je že enkrat, da
                  tudi sedaj pade. Želimo pa te stvari zelo jasno vedeti, predvsem pa želimo
                  transparentnost. Jasno, roke, prste na mizo, denar na mizo in naj se dela. Naš
                  predlog je tak zato ga bom podprl.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Černelič.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Spoštovani! Glasoval bom proti, predvsem ker menim, da gre samo za zavlačevanje
                  tistega, o čemer smo se dogovorili že na nek način skozi faze, tudi v odboru, ker
                  so bile vse opcije že na tapeti in, ker je v bistvu samo - tudi z amandmaji so v
                  bistvu samo na nek način poskusi, da bi se ponovno ista ideja pač pripeljala skozi
                  druga vrata. Menim, da je ta pobuda, da naj se gospod Drnovšek tukaj opredeli, da
                  - ne vem, občutek imam,  da je to poskus razvrednotiti kompletno Vlado, to se
                  pravi; ni razloga. Glasoval bom proti.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Gospa Danica Simšič, se je že prej
                  javila. Prosim.</p>
            </sp>
            <sp who="SDZ1:SimšičDanica">
               <speaker>DANICA SIMŠIČ:</speaker>
               <p>Hvala lepa za besedo. Že nekateri pred mano so utemeljili z vsebinskega vidika,
                  zakaj bi morali tukaj slišati glas predsednik Vlade. Tudi sama tako mislim in se s
                  tem strinjam. Ne gre za tisto, kar nekateri namigujete, da gre za neko taktiko,
                  ali zavlačevanje, ali česar koli. Gre preprosto za tistih nekaj dni, v katerih bi
                  tukaj dobili jasno stališče predsednika Vlade in stališče celotne Vlade, ne
                  trenutno aktualno vladovodečega. Preprosto zato, ker je tako, kot je bilo že
                  rečeno, ta odločitev za nekaj desetletij naprej. Spremembe, ki jih je ta zakon
                  doživel, so tudi vsebinske. Stališča Vlade do teh vsebinskih sprememb, nisem
                  slišala in ga ne poznam. Vlada bo morala ta zakon izvajati in mislim, da gre za
                  velikansko zavest tega zbora, da želi to mnenje in to stališče slišati in ta tukaj
                  ni vprašanje treh, ali štiri dni, ampak, da je tukaj vprašanje deset in deset let
                  za naprej. Zato bom glasovala za predlog, ki sem ga podpisala. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, se opravičujem, gospod Rejc je bil prej, potem pa Franc
                  Avberšek.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Gospod predsednik, gospe in gospodje! Ssem proti takemu sklepu, ker mislim, da je
                  to res zavlačevanje, in mislim, da smo to zadevo rešili takrat, ko smo glasovali,
                  da ta družba ne bi imela ime Stane Kavčič.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod, Franc Avberšek, prosim.</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>Gospe in gospodje! Sam bom glasoval proti in tako bodo glasovali moji kolegi v
                  stranki. Mislim, da smo začeli zopet pot, kako bi zavirali to cestno gradnjo in da
                  ne moremo tega predreti naprej, da bi začeli graditi. Mislim, da je predsednik
                  Drnovšek v svojem nastopnem govoru dovolj jasno povedal, kaj misli o gradnji cest
                  in da je to investicija, oprostite, s katero pa Slovenci res ne moremo mimo
                  mahati. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, izvolite, gospa Jana Primožič.</p>
            </sp>
            <sp who="SDZ1:PrimožičJana">
               <speaker>JANA PRIMOŽIČ:</speaker>
               <p>Hvala lepa za besedo. Spoštovani! Tudi jaz bi se rada samo na kratko oglasila,
                  glede nekaterih navedb, in sicer me zelo zaskrbljuje ekonomska logika SLS, ki
                  ugotavlja, da je treba do avtocest priti čimprej, da je to nov razvojni ciklus,
                  hkrati pa poslušamo, da je treba ne vem kaj vse še storiti za to, ne bi
                  nadaljevala. In pa to, da uradno stališče predsednika Vlade naj bi bilo, kaže,
                  drugačno kot stališče Vlade, mislim, da se sami sebe spodbijamo. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Prosim, gospod Žarko Pregelj.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Podprl bom predlog Demokratske stranke, ker menim, da je kljub vsemu
                  prav, da damo temu zakonu tisto težo, ki mu v tej družbi gre.</p>
               <p>Opredelitev gospoda Drnovška, kot predsednika Vlade, bi za nas pomenila garancijo,
                  da se bomo, kar se tiče izvajanja tega zakona, držali pravil igre.</p>
               <p>Pravilo igre v tem zakonu, pa glede na to, kar smo včeraj izglasovali, je da bomo
                  vse aktivnosti pri gradnji avtocest vodili na način, da bodo vse finance razvidne
                  in javne. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Zoran Thaler, za njim pa še Jožef Školč.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa. Po moje bi se morali držati 88. člena poslovnika, kjer piše: <q>"o
                  postopkovnih vprašanjih odloča Državni zbor takoj brez razprave."</q> Mislim, da ta
                  razprava ni v skladu z poslovnikom.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Na to pripombo moram odgovoriti. Videli ste, da sem se na začetku trudil, da bi
                  našel kakšen člen,ki bi to direktno razlagal, vendar obstaja samo člen, ki pravi:
                  da je obrazložitev glasu pravica poslanca, če ni s tem poslovnikom izrecno drugače
                  odločeno. Člena, ki bi izrecno drugače določal, da se ne sme obrazlagati glasu,
                  nisem našel. Besedo ima gospod Jožef Školč.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa za besedo. Glasoval bom proti temu predlogu, čeprav bi rad, da gospod
                  Drnovšek o tem tukaj govori in tudi on pristavi svoj lonček tej temi, to bi me še
                  toliko bolj veselilo, ker bi bila ena redkih situacij, da bi ga gospod Žarko
                  Pregelj poslušal in tudi upošteval predvidoma njegov glas. Mislim, da, kot je
                  rekla gospa Primožičeva, da ni verjeti, da bi Vlada v odsotnosti gospoda
                  predsednika <q>"okrog prinesla"</q>, kolikor poznam vse te zgodbe, vam lahko zatrjujem,
                  da je bil tisti možen konsenz za zakon, na osnovi katerega je mogoče začeti s to
                  gradnjo avtocest. Sami veste, da je bilo tudi iz naše poslanske skupine  praktično
                  največ pripomb na ta način gradnje, smo pa vseeno za to, da se zakon sprejme, da
                  družba začne delati in verjamem, da bodo vse te pripombe peljale k temu, da bomo o
                  tem zakonu verjetno še kdaj razpravljali. Mislim, da argument, da bi slišali
                  drugačno mnenje, se pravi od šefa Vlade kot od resornega ministra, ali pa
                  ministrov, ki so, res da redki ostali v Sloveniji, da ne bo spremenilo, zato
                  predlagam, da gremo na glasovanje. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Jaz bi samo povedal - preden dam besedo za obrazložitev glasu gospe
                  Metki Karner Lukač - da seveda kot tudi prizadeti, ki se ni javil k besedi, dobro
                  ve, da za replike pri obrazložitvi glasov ni možnosti. Možnosti seveda ni zato,
                  ker se predpostavlja, da poslanke in poslanci s svojimi obrazložitvami glasu ne bi
                  sprožali možnosti in potrebe po replikah. Prosim, gospa Metka Karner-Lukač.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Podpiram predlog poslanca gospoda Omerze. Ne vidim razlogov, da bi tako hiteli.
                  Namreč, če to zadevo sprejmemo naslednji teden, se ne bo ničesar zgodilo, med tem
                  časom. Poglejte, družba se ustanovi s sorazmerno majhnim ustanovitvenim kapitalom,
                  51 milijonov tolarjev je to. Kaj pa  v tej fazi to pomeni, zakaj rabimo takojšno
                  ustanovitev te družbe? Nikjer nimamo nobenih projektov izdelanih, torej tega
                  denarja, če bi družba dobila kredit, najela kredit, ne bi mogla trenutno plasirati
                  za ta namen, kot bi kredit bil, ampak bi ga morala, po, ne vem 7. členu ali
                  katerem, takoj preliti vsa likvidnostna sredstva v vrednostne papirje Republike
                  Slovenije in ta sredstva neposredno pridejo v proračun. Mislim pa, da se tako
                  najbrž ne mudi, da ne bi dodelali tega zakona bolj kot je dodelan.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Prosim, gospod Ivan Sisinger.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani predsedujoči, poslanke in poslanci! Javil sem se prav zato, da
                  obrazložim svoj glas. Glasoval bom seveda za to, da sprejmemo ta zakon z vsemi že
                  sprejetimi spremembami, da dorečemo to, kar je še treba doreči. Mislim, da ne
                  moremo govoriti na tem mestu, da nimamo projektov, da ne moremo začeti. Naša
                  družba, če jo bomo imeli, lahko začne pojutrišnjem graditi. Cesta Maribor -
                  Šentilj čaka že dolgo z vsemi projekti. Maribor - Hoče - Celje čaka že desetletja
                  ograjujemo zemljišče. Mislim, da imamo takoj delo.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas. Ugotavljam, da ne. Prehajamo h
                  glasovanju o predlogu sklepa proceduralne narave.</p>
               <p>Ugotovimo sklepčnost. <stage>(71 prisotnih.)</stage></p>
               <p>Kdo je za? <stage>(28 poslancev.)</stage> Je kdo proti? <stage>(43
                     poslancev.)</stage></p>
               <p>Ugotavljam, da ta sklep ni sprejet.</p>
               <p>Prehajamo h glasovanju v smiselno pojmovani tretji fazi obravnave znotraj hitrega
                  postopka. Na čistopis <title>ZAKONA O DRUŽBI ZA AVTOCESTE V REPUBLIKI
                     SLOVENIJI</title> smo prejeli najprej amandmaje Slovenske ljudske stranke z
                  datumom 1.10, kjer so trije amandmaji in dodatno še amandma k 5. členu, ki ste ga
                  prejeli na klop, mislim, da med odmorom.</p>
               <p>Glede na smiselno uporabo poslovnika v tem primeru bomo najprej glasovali, glede
                  na to, da so bili vsi členi opremljeni z amandmaji, o amandmajih k 4., 5., 6. in
                  8. členu in o teh členih v celoti, potem pa o zakonu v celoti. V teh členih, h
                  katerim je bil v tretji obravnavi znotraj hitrega postopka vložen amandma, torej
                  4., 5., 6. in 8.je seveda odprta tudi razprava o amandmaju in o členu.</p>
               <p>Prehajam torej, če imate v rokah čistopis zakona o družbi za avtoceste v Republiki
                  Sloveniji, k razpravi o 4. členu, na katerega je bil vložen amandma, ki se glasi:
                  k prvemu odstavku tega člena se doda nov stavek, ki se glasi: <q>"Republika Slovenija
                  izda ustanoviteljske delnice za celoten znesek ustanovitvenega kapitala."</q></p>
               <p>Dan je bil tudi drugi amandma k 4. členu, ki se glasi: <q>"k drugemu odstavku tega
                  člena se doda nov stavek, ki se glasi: "</q>K vsaki spremembi osnovnega kapitala
                  večjega za 10% ustanovitvenega kapitala republike je potrebno soglasje Državnega
                  zbora Republike Slovenije." Osnovno, v drugi obravnavi sprejeto besedilo 4. člena
                  imate v čistopisu. Odpiram razpravo, kdo želi besedo? Prosim, gospod Žaro Pregelj,
                  izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Kljub vsemu bi pa predlagal, da pridobimo pred tem mnenje
                  predlagatelja zakona in mnenje Sekretariata za zakonodajo, lahko tudi mnenje
                  matičnega delovnega telesa, ampak tega ne bom predlagal, ker sem tukaj v vlogi
                  predsednika matičnega delovnega telesa in hkrati tistega, ki je med podpisniki
                  amandmajev. Zakaj to predlagam? Zato, ker me je Sekretariat za zakonodajo
                  obvestil, da bi bilo ustrezno določene amandmaje redakcijsko urediti, sekretariat
                  mnenja še ni uspel do konca oblikovati. Verjetno je smiselno, tudi glede na to, da
                  kljub vsemu ti amandmaji niso vloženi zato, da bi kdorkoli hotel nagajati pri
                  proceduri, kakor ugotavljajo tukaj, ampak zato, da se celoten zakon res tako
                  uredi, da bo kot zakonski akt celovit, da bodo vsa določila v celotnem skladu tudi
                  z zakonom o delniških družbah oz. zakonom o gospodarskih družbah in na ta način
                  bomo prišli do takega sistema, ki bo omogočal, da bo parlament opravljal tudi
                  svojo nadzorno funkcijo. Zato predlagam, da pridobimo pred tem še ta mnenja,
                  preden glasujemo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Seveda spoštujem takšen predlog, vendar moram ugotoviti, da je pri opredelitvi
                  hitrega postopka dejansko opredeljeno v 204. členu samo, da Državni zbor lahko
                  zahteva, da se o predloženem amandmaju takoj izreče matično delovno telo in
                  Sekretariat za zakonodajo in pravne zadeve. Mi tega nismo zahtevali, odložili smo
                  odločanje do popoldne, smo rekli, da bomo nadaljevali na popoldanskem delu seje in
                  tudi, če bi smiselno uporabili 197. členu v tistem smislu, v katerem ni v
                  nasprotju z 204. členom, torej členu tretje obravnave. Tudi tam se govori o tem,
                  da lahko poda mnenje tudi predstavnik Vlade in da lahko poda mnenje matično
                  delovno telo in Sekretariat za zakonodajo in pravne zadeve. Tako, da mislim, da te
                  možnosti nimamo, gre pa ponovno za predlog proceduralne  narave.              </p>
               <p>Gospod Pregelj, prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Ker je obravnava pri hitrem postopku na sami seji taka, da je celo
                  možno sedaj, v tem trenutku, da se kdorkoli izmisli amandma na amandma ali pa
                  amandma na kateri koli člen in ga vloži ustno in ga potem hitro napiše in ga da
                  pri mizi in o njem glasujemo, je tudi možno izglasovati proceduralni sklep, da
                  Državni zbor zahteva ta dodatna mnenja. Preprosto se sedaj o tem odločimo, da ali
                  ne. Nič drugega. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Ta Državni zbor lahko v hitrem postopku izglasuje sklepe proceduralne narave, ki
                  so navedeni v 204. členu. Poleg tega moram opomniti, da v tretji obravnavi, potem
                  ko smo v drugi obravnavi izglasovali zakon po členih, naslov zakona in zakon v
                  celoti, je predlagatelj tega zakona Državni zbor v tretji obravnavi. Državni zbor
                  se je pravkar sestal, tako da ta proceduralni predlog ni možen. Vlada lahko da
                  sproti mnenje; če ga ne da, ga ne da. Jaz ne vem. <stage>(Nekdo govori v
                     dvorani.)</stage> Da, ni podlage v poslovniku za to.</p>
               <p>Ponavljam! Citiral sem 204. člen: Državni zbor lahko zahteva samo, da se sestane
                  matično delovno telo zaradi opredelitve do amandmajev, ki pa je že imelo možnost
                  se sestati ne glede na to zahtevo, ki je nismo dali. Če obstaja potreba, da
                  glasujemo še posebej o taki zahtevi, je to možno, ni pa možno pozivati Vlado.
                  Prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Saj prav to hočem povedati, da lahko zbor zahteva od matičnega telesa, da poda
                  mnenje in od sekretariata, se pravi, da lahko tukaj ustno poda, če želi. O Vladi
                  pa res ne piše, da mora zahtevati mnenje, lahko pa predstavnik Vlade da amandma;
                  edino to, to je pa resnica. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Ni pa dal amandmaja. Se pravi vaš predlog je, da glasujemo o predlogu, da se o
                  amandmajih izjasnita matično delovno telo in Sekretariat za zakonodajo in pravne
                  zadeve. Sem prav povzel? In predlagate, da se za to izjasnjevanje prekine seja ali
                  da se izjasnita takoj? <stage>(Nekdo govori v dvorani.)</stage></p>
               <p>Dajem torej na glasovanje predlog proceduralnega sklepa, ki se glasi:</p>
               <p><q>"Državni zbor zahteva, da se o predloženih amandmajih na zakon o družbi za
                  avtocesto v Republiki Sloveniji v hitrem postopku za tretjo obravnavo takoj
                  izrečeta matično delovno telo in Sekretariat za zakonodajo in pravne zadeve."</q>
                  Ugotovimo sklepčnost! <stage>(68 prisotnih.)</stage></p>
               <p>Kdo je za? <stage>(23 poslancev.)</stage> Je kdo proti? <stage>(42
                     poslancev.)</stage></p>
               <p>Ugotavljam, da ta sklep proceduralne narave ni bil sprejet.</p>
               <p>Nadaljujemo z razpravo, ki smo jo že odprli, to je razprava o amandmajih k 4.
                  členu čistopisa besedila. Gospod Tone Peršak, izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Moram reči, da mi je žal, da ta proceduralni sklep ni bil sprejet, iz enega
                  razloga. Ne vem, mislim, če bomo resno glasovali in resno razmišljali o teh
                  amandmajih, je dejansko treba razčistiti nekatere pojme, kaj pomeni
                  ustanoviteljske delnice. <stage>(V dvorani govorijo.)</stage> Hočem to povedati.
                  Vi ste prepričani, da bo amandma padel in vam je zato vseeno, kaj pomeni.</p>
               <p>Drugi problem. Recimo, kaj pomeni amandma, <q>"da vsaki spremembi osnovnega
                  kapitala"</q>, kajti, če to pomeni, če je ustanovitveni kapital 51 milijonov tolarjev,
                  če se hoče ta kapital povečati za 10 milijonov tolarjev, mora biti razprava v
                  Državnem zboru. Vem, da si vi mislite, saj amandmaji ne bodo sprejeti, ampak za
                  neko resno delo parlamenta bi si najbrž te stvari veljalo razčistiti.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Ivan Oman. Javil se je k razpravi.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Gospod podpredsednik, spoštovane gospe in gospodje! Ko sem prebral te predlagane
                  amandmaje, sem nekako ugotovil, - če jih bomo sprejeli, se nam lahko zgodi, da
                  bomo v naslednjih letih, več ali manj, obdelovali samo materijo, ki se bo tikala
                  tega predmeta, tega zakona in tako naprej. Torej, lahko se motim, ampak moje
                  mnenje je tako. Rad bi pa nekaj drugega povedal. Če bi bil jaz ta trenutek v
                  poziciji opozicijske stranke, potem bi seveda želel, da čimprej te pozicije
                  zamenjam in verjetno vsaka opozicija s tem računa. Torej ne bi sam sebi metal
                  polen pod noge.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima predstavnik Vlade gospod Štrajn, prosim.</p>
            </sp>
            <sp who="SDZ1:ŠtrajnSlavko">
               <speaker>SLAVKO ŠTRAJN:</speaker>
               <p>Spoštovani poslanci! Zaradi časovne stiske vas želim informirati, da je Vlada
                  Republike Slovenije danes na korespondenčni seji sprejela sklep, da nasprotuje
                  amandmajem, ki jih predlagajo poslanci Ljudske stranke. Ta sklep je na poti v
                  Državni zbor, vendar očitno še ni uspel priti.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. To mnenje ima dolge obrazložitve, vendar je zelo kratko. Vlada Republike
                  Slovenije nasprotuje sprejemu amandmajev k členu 4., 6. in členu 8. predloga
                  zakona o družbi za avtoceste v Republiki Sloveniji, kot jih predlaga poslanska
                  skupina Slovenske ljudske stranke. Če menite, da je potrebno, vam lahko preberem
                  tudi celotno obrazložitev, ki bi jo pa lahko tako in tako prebral predstavnik
                  Vlade.</p>
               <p>Nadaljujemo z razpravo o 4. členu in amandmajih predvsem k 4. členu zakona. Želi
                  še kdo besedo? Prosim, gospod Miroslav Mozetič.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Saj morda bi bilo res boljše ne razpravljati, ampak kljub vsemu glede na amandma k
                  4. členu, če ga dobro beremo, pa če beremo zakon, piše: edini ustanoviteljske
                  delnice. Edini ustanovitelj je Vlada oziroma edini ustanovitelj je Republika
                  Slovenija. To pomeni, da ima ustanoviteljske delnice lahko samo Republika
                  Slovenija. Potem pa za celoten znesek ustanovitvenega kapitala. V 4. členu piše:
                  poslovni kapital družbe ob ustanovitvi, to je praktično celoten znesek
                  ustanovitvenega kapitala. Kaj se bo potem dogajalo, bomo pa videli v drugih
                  členih. Iz tega razloga je ta amandma povsem nepotreben. V bistvu je to že tako v
                  zakonu napisano. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Nadaljujemo z razpravo, želi še kdo besedo? Ugotavljam da ne. Zato
                  prehajamo h glasovanju.</p>
               <p>Najprej glasujemo o prvem amandmaju k 4. členu. K prvemu odstavku tega člena se
                  doda nov stavek, ki se glasi: <q>"Republika Slovenija izda ustanoviteljske delnice za
                  celoten znesek ustanovitvenega kapitala"</q>. Ugotovimo sklepčnost! <stage>(70
                     prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(45
                     poslancev.)</stage></p>
               <p>Ugotavljam, da amandma ni sprejet.</p>
               <p>Sedaj bomo glasovali o drugem amandmaju. K drugemu odstavku tega člena se doda nov
                  stavek, ki se glasi: <q>"K vsaki spremembi osnovnega kapitala, večji od 10%
                  ustanovitvenega kapitala republike, je potrebno soglasje Državnega zbora Republike
                  Slovenije"</q>. Ugotovimo sklepčnost! <stage>(69 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(43
                     poslancev.)</stage></p>
               <p>Ugotavljam, da tudi ta amandma ni sprejet.</p>
               <p>Zato seveda ni potrebno glasovati ponovno o 4. členu v celoti.</p>
               <p>Prehajamo k amandmaju, ki je bil vložen k 6. členu. 5. člen je bil prej,
                  oprostite.</p>
               <p>Amandma k 5. členu, ki ga je dala Poslanska skupina Slovenske ljudske stranke kot
                  skupina 10 poslancev.</p>
               <p>Amandma se glasi: spremeni se besedilo prvega stavka, tretjega odstavka tega
                  člena, tako da se glasi: <q>"Družba mora za najetje srednjeročnih in dolgoročnih
                  posojil ter za izdajo delnic, obveznic in garancij, predhodno dobiti soglasje
                  Državnega zbora Republike Slovenije s posebnim zakonom"</q>. Odpiram razpravo o tem
                  amandmaju in o 5. členu. Prosim, kdo želi besedo? Gospod Žarko Pregelj,
                  izvolite.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Ta amandma je vložen zaradi tega, da bo v celotnem zakonu veljal enak
                  pravni red. Za kaj gre? Kadar bo družba razpisovala oziroma najemala posojila,
                  jasno ne bo mogla dati garancije s svojim premoženjem, potrebuje državo. In bo,
                  jasno, prišla v državo po garancijo.</p>
               <p>Kadar bo želela izdati obveznice, se bo zgodilo nekaj podobnega. Kadar bo izdala
                  delnice, pa ji tega očitno ne bo treba. Instrument je pa v resnici enak. Namreč za
                  izdajo delnic se pridobi delniški kapital sicer, ki ima pa kasneje določene
                  pravice, ki se običajno urejajo s statutom, do dobička in do upravljanja z vsemi
                  sredstvi, s katerimi bo ta družba upravljala. Ta sredstva pa kot veste, bodo vsi
                  zgrajeni avtocestni odseki, ki so zdaj v Sloveniji, bodo vsa posojila, ves
                  avtocestni tolar, notri bodo proračunska sredstva in podobno. Šlo bo večinoma za
                  državna sredstva in odločitev, da bo nekdo posloval s temi sredstvi, ki so last
                  vseh državljanov, bo prepuščena ozkemu upravnemu odboru te družbe. Če se vam zdi,
                  da je to v skladu z ustavo, meni se zdi, da ne. Zato sem tak amandma oblikoval in
                  bom tudi poizkušal, v kolikor ne bo izglasovan, to ustavno pravico uveljaviti
                  naprej. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Želi še kdo besedo? Da, prosim, gospa Metka Karner-Lukač. Izvolite.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Ta amandma doseže isto, kar je hotel doseči amandma k 4. členu, ki ste ga
                  zavrnili. Gre samo za to, da družba takrat, ko izda novo emisijo delnic, dobi zato
                  soglasje od Državnega zbora. Mi vemo, da se delniški kapital povečuje tako, da se
                  izda nova emisija delnic in samo to soglasje bi dal Državni zbor, nič drugega.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Gospod Miroslav Mozetič, prosim.</p>
            </sp>
            <sp who="SDZ1:MozetičMiroslav">
               <speaker>MIROSLAV MOZETIČ:</speaker>
               <p>Saj bom zelo na kratko povedal. V 4. oz. v amandmaju v 4. členu se je hotelo nekaj
                  drugega. Tam je v bistvu sprememba kapitala, to pomeni + - 10%. Zelo prebrisano je
                  videti, čeprav ne vem, če ste tako mislili. Ta zadeva glede delnic pa pokriva
                  prostor, ki je pa, kar se tiče delnic, znotraj teh 10%. Ampak poglejte, to se mi
                  zdi povsem odveč in ni potrebno razlagati, da imajo delnice isti status glede
                  posledic kot obveznice in garancije, to je povsem zgrešeno. Kdor bo delnice kupil,
                  ta jih bo pač plačal. Kapital v končni fazi tvega tudi to, da bo vse, kar je
                  vložil, izgubil. Jasno bom glasoval proti.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati o 5. členu oz. o amandmaju k 5. členu? Imate
                  repliko gospod Žarko Pregelj? Ja, prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Replika na izvajanje gospoda Mozetiča. Jasno, da bo izgubil, ampak izgubil ne bo
                  nič, ker nima kaj izgubiti v državi, samo pridobi lahko. Saj v tem je ravno
                  posebnost tega zakona. Saj drugače ga ne bi potrebovali, saj imamo zakon o
                  gospodarskih družbah, tam so ta razmerja čisto jasna. Ampak tukaj gre za poseben
                  zakon. Sporazumimo se in glede na to, da je država edini ustanovitelj in edini
                  garant za ves kapital, s katerim se bo tukaj poslovalo, je v resnici izguba skoraj
                  nemogoča. Zato je prav, da gre to vedno v pristojnost Državnega zbora in Državni
                  zbor da soglasje in pove pri tem, ali je prav, da je ta emisija tako velika, ali
                  je bolje, da je manjša. Ker takrat se ugotovi, kajti pride namreč z zakonom, da se
                  ugotovi, kakšne posledice bo imela ta emisija za državni proračun. Saj to ne bo
                  akt, ki bo, ne glede kako država posluje. Zavedajte se, da bo ta družba v resnici
                  uporabljala sredstva, ki bodo enaka vsem sredstvom, s katerimi ta država posluje.
                  Praktično bo na koncu vsega država v državi. Zavedajmo se, in bodimo toliko
                  pošteni in povejmo, da je to to in kaj v bistvu izgubi Državni zbor, ne izgubi
                  ničesar. To bo tak zakon, ko jih bomo imeli na vsakem dnevnem redu najmanj deset,
                  ki se jim reče ratifikacija. Ko damo soglasje, pa ga ne damo. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Franc Zagožen. Prosim.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani! Opozoril bi vas na četrti odstavek 2. točke obrazložitve tega zakona
                  iz Poročevalca št. 28, ki se glasi takole: <q>"Družba pripravlja, organizira in vodi
                  projekt gradnje in vzdrževanja ter upravljanja avtocest, ki jih zgradi ali
                  prevzame s pogodbo od Republike Slovenije"</q>. Predvideno je, da mora družba za
                  najetje posojil, izdaja obveznic in izdaja garancije pridobiti predhodno soglasje
                  Državnega zbora na podlagi posebnega zakona. To, kar uvaja ta amandma je, da tudi
                  za delnice. Družba bo dejansko dobila v upravljane in last celoten avtocestni križ
                  v Sloveniji. Z njim bo gospodarila na podlagi lastniškega kapitala. To pa so
                  delnice.</p>
               <p>Mi bomo na ta način dali v upravljanje tujemu kapitalu lahko do 49% tako, kot
                  zakon predvideva, vso avtocestno infrastrukturo v Sloveniji oziroma to bo lahko
                  družba storila, ne da bi iskala soglasje Državnega zbora za kaj takega.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Želi še kdo sodelovati v razpravi? Ugotavljam, da ne.</p>
               <p>Prehajamo h glasovanju o amandmaju k 5. členu zakona o družbi za avtoceste: Družba
                  mora za najetje srednjeročnih in dolgoročnih posojil ter za izdajo delnic,
                  obveznic in garancij predhodno pridobiti soglasje Državnega zbora Republike
                  Slovenije s posebnim zakonom. Ugotovimo sklepčnost! <stage>(68
                  prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(36
                     poslancev.)</stage></p>
               <p>Ugotavljam, da amandma k 5. členu ni bil sprejet.</p>
               <p>S tem o členu v celoti ni potrebno ponovno glasovati.</p>
               <p>Naslednji amandma je vložen k 6. členu. Vložila ga je poslanska skupina Slovenske
                  ljudske stranke. Na začetku prvega stavka se dodata besedi <q>"statut družbe in"</q>,
                  naprej pa se stavek nadaljuje kot sledi. Odpiram razpravo o tem amandmaju in 6.
                  členu v celoti. Prosim, kdo želi besedo? Gospa Metka Karner-Lukač. Izvolite.</p>
            </sp>
            <sp who="SDZ1:KarnerLukačMetka">
               <speaker>METKA KARNER-LUKAČ:</speaker>
               <p>Statut delniške družbe je res akt lastnikov, vendar se v njem določajo tako
                  pomembne stvari, da bi Državni zbor, ker ima država vedno 51% lastniški delež,
                  moral dati soglasje k temu statutu. Zakaj je pomembno? Samo eno stvari bi
                  izpostavila. Poglejte, s statutom se določi, kakšne bodo delnice. Ali bodo
                  navadne, verjetno bodo navadne, ker če bodo navadne, potem se pospeši interes po
                  upravljanju vseh tistih, ki delnice vplačajo. Potem je zelo pomembno ali bodo te
                  delnice imenske ali pa ne bodo imenske, tudi to bo določil statut. Če se želimo
                  anonimne delničarje in ne bomo vedeli čigav kapital prihaja v Slovenijo oziroma v
                  našo družbo, potem lahko to prepustimo, da se bodo sami lastniki zmenili v
                  statutu.</p>
               <p>Mislim pa, da je širši družbeni interes, tudi iz narodnogospodarskega vidika, da
                  vemo čigav kapital je, da vemo, kdo so lastniki. Sicer se nam bo zgodilo, da bomo
                  videli prave lastnike šele takrat, ko bodo prišli na skupščino. Tudi ne vem, zakaj
                  dajemo soglasje, recimo, k statutu Zavoda za invalidsko in pokojninsko
                  zavarovanje, tukaj ga pa ne bi dali. Mislim, da je to eden od pomembnih
                  inštrumentov kontrole, kakšen statut bo ta družba sprejela. Pametno bi bilo, da ta
                  amandma sprejmemo, da je potrebno soglasje Državnega zbora k statutu družbe.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo besedo? Ugotavljam, da ne. Dajem na glasovanje amandma k
                  6. členu. Na začetku prvega stavka se dodata besedi <q>"statut družbe"</q> in naprej pa
                  se stavek nadaljuje kot sledi. Ugotovimo sklepčnost! <stage>(65
                     prisotnih.)</stage></p>
               <p>Kdo je za? <stage>(29 poslancev.)</stage> Je kdo proti? <stage>(37
                     poslancev.)</stage></p>
               <p>Ugotavljam, da amandma ni sprejet in, da zato ne bomo ponovno glasovali o 6. členu
                  v celoti v prejšnjem besedilu.</p>
               <p>Imamo amandma k 8. členu. Vložila ga je poslanska skupina Slovenske ljudske
                  stranke. Amandma se glasi: črta se prvi odstavek tega člena in nadomesti z novim,
                  ki glasi: <q>"Glede na lastniška razmerja v osnovnem kapitalu se imenujejo in volijo
                  člani nadzornega sveta družbe. Državni zbor Republike Slovenije imenuje devet
                  članov, ne glede na delež osnovnega kapitala."</q></p>
               <p>Odpiram razpravo o tem amandmaju in 8. členu. Kdo želi besedo? Ugotavljam, da
                  nihče. Zaključujem razpravo in dajem ta amandma k 8. členu, ki se glasi: črta se
                  prvi odstavek tega člena in nadomesti z novim ki se glasi: Glede na lastniška
                  razmerja v osnovnem kapitalu se imenujejo in volijo člani nadzornega sveta družbe.
                  Državni zbor Republike Slovenije imenuje devet članov ne glede na delež osnovnega
                  kapitala." Na glasovanje. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(22 poslancev.)</stage> Je kdo proti? <stage>(44
                     poslancev.)</stage></p>
               <p>Ugotavljam, da tudi ta amandma ni bil sprejet.</p>
               <p>S tem so amandmaji k besedilu za tretjo obravnavo izčrpani.</p>
               <p>Zato dam sedaj na glasovanje predlog zakona o družbi za avtoceste v Republiki
                  Sloveniji v celoti.</p>
               <p>Prosim, da ugotovimo sklepčnost.</p>
               <p>Gospod Igor Omerza bo obrazložil svoj glas.</p>
            </sp>
            <sp who="SDZ1:OmerzaIgor">
               <speaker>MAG. IGOR OMERZA:</speaker>
               <p>Jaz bom proti zakonu in bom zelo na kratko povedal, kakšne nevarne implikacije so
                  v tem zakonu za slovensko nacionalno suverenost.</p>
               <p>To je zelo poceni prodaja slovenskega prostora. Verjetno tudi ekološko potem
                  sporna skozi to, da bo imel  privatni kapital, ne glede na manjšinski delež,
                  vendarle odločujočo vlogo. Ključno pri vsej zadevi je 5. člen - 3. alinea. Za
                  razumevanje tega, zakaj se hoče ta zakon sprejeti.</p>
               <p>Iz razprave je jasno, da je to strankarski projekt, ta zakon, saj to ni nič
                  slabega, da so se v koaliciji o tem tudi z nekim izsiljevanjem očitno zmenili.
                  Ampak to je njihova stvar!</p>
               <p>3. alinea govori - 5. člena: <q>"Sredstva, zbrana z zakonom po zagotovitvi namenskih
                  sredstev za gradnjo avtocestnega omrežja v Republiki Sloveniji so med viri
                  sredstev za poslovanje družbe."</q> Naprej se pa pravi, da se ta del uporabi kot delež
                  Republike  Slovenije za ustanovitev in povečanje kapitala družbe. Če vemo, da je
                  cestni tolar okoli 200 milijonov DEM letno - nekako tako so mi rekli, da je - in
                  da velja ta zakon nekaj let, potem se bo samo iz tega naslova delniški kapital te
                  družbe povečal iz tistih začetnih, že po sili tega zakona in tega pritoka
                  sredstev, se bo začetni kapital 51 milijonov tolarjev povečal praktično na
                  milijardo DEM. To bo samo iz tega vira, kredit ne more biti in to je lastniški
                  kapital. Poudarjam, to je lastniški kapital. Krediti ne morejo biti lastniški
                  kapital, ker so terjatev do nekoga in je treba vrniti. Če bi bil ta cestni tolar
                  obveznost te družbe, da vrne proračunu, potem to ne bi bil lastniški kapital. Ker
                  pa to je lastniški kapital, to pomeni, da potem odpiramo ogromen prostor za
                  dodatni delniški kapital. Če je samo milijardo iz cestnega tolarja lastniškega
                  kapitala, to pomeni, da lahko tuje - domače manj predvsem tuje firme, tuji
                  vlagatelji pridejo z približno milijardo DEM zraven.</p>
               <p>Ker se bodo s tem denarjem gradile avtoceste, in ker bo to trajni kapital tujcev
                  zraven - lastniški, delniški kapital, se bo ta kapital iz finančne oblike
                  preusmerjal v fizično obliko; v obliko nepremičnine in bodo tujci imeli lastnino
                  nad našimi cestami. To je nedopustno, to je protizakonito in protiustavno in jaz
                  bom sprožil takoj, ko bo zakon sprejet, ustavni spor. To povem naprej.</p>
               <p>Druga stvar, ki je tukaj zelo pomembna. Zakaj to ceneno prodajanje slovenskega
                  cestnega prostora? Mi bi prav tako lahko na milijardo cestnega tolarja pridobili
                  tuje kredite, bi jih odplačevali in tako naprej. Tukaj bomo na delniški kapital
                  tujega kapitala tisočletja plačevali dividende. Ker bo tuji kapital v upravnem
                  odboru, ker je brezobziren, vam povem, in neustavljiv, bo izsilil, da bo ta družba
                  profitonosna, da bo to upravljanje s cestami profitonosno, bodo pač takšne
                  cestnine, bodo pač tako cesto naredili, da bo ekološko poceni in se bo hitreje
                  amortizirala. To so vse te implikacije.</p>
               <p>Tudi s koncesijami, če bi prišli zraven, bi prišli oni za 20 do 30 let, tako bodo
                  prišli pa za tisoč let v Sloveniji in bodo tisoč let upravljalci in lastniki te
                  ceste, polovico. Hkrati bodo pa, ker bodo prišli v upravne odbore, bodo izsilili,
                  da bodo za ta denar s svojimi izvajalci delali te ceste. Za kozmetiko bodo
                  uporabili tudi nekaj slovenskih podjetij in mi samo na lahek način s tem zakonom
                  prodajamo slovenski politični geografski prostor in ogrožamo svojo nacionalno
                  suverenost. Zato bom glasoval proti temu zakonu. <stage>(Ploskanje.)</stage></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil dr. Leo Šešerko. Dr. Leo Šešerko,
                  izvolite.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>V imenu Zelenih - ekološko socialne stranke povem, da bomo glasovali proti. V
                  celoti sprejemamo obrazložitev, ki jo je dal kolega Omerza. Opozarjamo na to, da
                  bo na tak način prek dividend, ki bodo plačane na delnice tej družbi, odtekal
                  družbeni kapital, da bodo prebivalci Slovenije plačevali za to neumnost zelo
                  dolgo, da bo ta družba, kar smo že od začetka opozarjali, postala samostojna
                  finančna gonilna sila, ki bo preko tega mehanizma lahko vodila kapital in denar iz
                  žepov davkoplačevalcev in tistih, ki bodo šli na bencinsko črpalko, v žepe tistih,
                  ki si želijo to družbo imeti. Mi smo ves čas opozarjali in gospod Sisinger je prej
                  tu za tem pultom rekel: <q>"Dajmo že vendar sprejeti to družbo zato, da bomo začeli
                  jutri graditi avtoceste!"</q> Včeraj bi jih lahko gradili. Ministrstvo za ceste imate
                  v svojih rokah, zakaj niste že včeraj gradili avtocest? Ne, zato, ker je potrebna
                  ta družba, zaradi tega, da se bo lahko krasna finančna konstrukcija naredila, s
                  katero bo prišlo do tega, o čemer gospod Omerza govori.</p>
               <p>Sedaj bom povedal še nekaj ekoloških implikacij. Mi vidimo to slepoto, da se ne da
                  ustaviti tega, da ste se odločili, boste šli do kraja in zato smo mi predlagali,
                  da bi ta cesta oziroma ceste, ki bodo zgrajene in tiste, ki že obstajajo, ker
                  poseben škandal tu je, da tudi vse, kar Slovenija ima, gre sedaj v ta postopek.
                  Predlagamo skromni dodatni sklep, naj se odpravijo cestnine v sedanji obliki zato,
                  ker, če bo ta družba  začela delovati, potem bo, tako kot je Omerza govoril,
                  najbolj poceni gradbene rešitve izvajala zato, da bo profit čim večji in jih bo
                  tudi lahko izvajala, ker celo toliko nepremišljenosti je bilo, da teh nadzornih
                  mehanizmov parlamenta, ki jih je predlagala Ljudska stranka predlagala, niste
                  hoteli sprejeti. Posledica bo pa ta, da se bo verjetno pobirala cestnina, da se bo
                  gradilo zelo malo priključkov na to avtocesto, zato, da bo profit še večji, da se
                  bodo gradile tiste variante, ki bodo šle po dolinah, ki bodo uničile maksimalno
                  kmetijskega prostora v Sloveniji. Ampak vse to sedaj ni pomembno. Za to zaveso, da
                  je treba jutri začeti graditi avtoceste, namesto, da bi odkrito povedali, da je
                  bila možnost že včeraj, za tem bo cela vrsta posledic, ki bodo imele dolgoročne
                  učinke. Tisti, ki boste glasovali sedaj za ta zakon, morate stati za njim ne samo
                  danes in jutri, ampak še nekaj naslednjih let.              </p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil dr. Franc Zagožen, za njim pa še gospod Zmago
                  Jelinčič.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Poslanska skupina Slovenske ljudske stranke bo glasovala proti temu zakonu.
                  Trudili smo se dovolj vztrajno, da bi ga spremenili v toliko, da bi bil
                  sprejemljiv, čeprav menimo, da je mogoče avtoceste graditi tudi brez te družbe,
                  imamo ministrstvo, imamo upravo za avtoceste.</p>
               <p>Nasprotujemo pa seveda temu, kar te dni dela vladajoča koalicija. S tem zakonom
                  hoče Slovenijo vsaj na tem področju spremeniti v kolonijo. Če je to pot v Evropo,
                  da Slovenijo spremenimo v kolonijo, v industrijsko, v proletarsko predmestje
                  Evrope, potem smo seveda mi proti in bomo glasovali proti temu zakonu. Upam, da bo
                  padel, ponovno premislite o tem in raje naložimo Vladi, da začne z gradnjo
                  avtocest jutri brez tega zakona. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima za obrazložitev glasu gospod Zmago Jelinčič, za njim bo
                  glas obrazložil še gospod Avberšek.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Hvala lepa za besedo. Večina političnih strank je v predvolilnem boju govorila,
                  kako ji je sveta slovenska lastnina, kako je sveta slovenska zemlja in kako ji je
                  sveto vse slovensko. Danes imamo pred seboj zakon, po katerem ne bi tujcem dali v
                  roke oz. prodali oz. skoraj poceni prodali tujcem ne samo premičnine, ne slovensko
                  industrijo, kar je bilo že poskušano, ampak slovensko zemljo. Slovenske ceste
                  dajemo v roke tujcem, ki bodo tržno in iz svojega stališča zelo pametno Slovence
                  ožemali naprej. Slovenska nacionalna stranka bo glasovala proti temu zakonu. Ne
                  vem, zakaj so nekatere stranke zaradi požrešnosti ali pa zaradi kakšnih
                  pragmatičnih političnih interesov pripravljene zamolčati svojo slovensko bit,
                  morda je nikoli niti niso imele. In če so bili nekateri prej hlapci Beograda, ne
                  vem, zakaj moramo biti zdaj hlapci drugih evropskih metropol. Zdi se mi, da
                  nekateri res ne morejo brez gospodarja.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Franc Avberšek za obrazložitev glasu.</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>Hvala lepa, kolegice in kolegi! Mislim, da smo mi že na odboru, ko smo obravnavali
                  to problematiko, nekaj sej nazaj dovolj jasno povedali in imamo tudi že prvo
                  poročilo, da nas je treba  mesečno obveščati, kaj se dogaja na cestah in to bo
                  oblika, da bomo seveda poslanci spremljali, kaj se bo na cestah tudi dogajalo.
                  Sicer pa ta strah, ki je tu notri, mislim, da 3. člen izključuje. Tu piše: <q>"Družba
                  opravlja finančni inženiring, pripravlja, organizira in vodi gradnjo in
                  vzdrževanje omrežja avtocest ter upravlja avtoceste v Republiki Sloveniji skladno
                  z odločitvami Državnega zbora Republike Slovenije."</q> Mislim, da so stvari dovolj
                  čiste, lahko vam rečem samo še to, če bo sedež tam na koncu Savinjske doline te
                  družbe, v Celju, bodo Savinjčani zraven, potem bo celo koga, to kar gospod Šešerko
                  pravi, da boš mogoče plačal cestnino, ko boš šel na eno stran, ko boš pa nazaj
                  prišel, boš pa nazaj dobil. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Svoj glas bo obrazložil gospod Zoran Thaler, za njim pa še gospod Jožef
                  Kopše. Zoran Thaler, izvolite.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa. Mislim, da je bil kolega poslanec Omerza briljanten v svoji
                  obrazložitvi, predvsem je pokazal izjemne retorične sposobnosti. Vendar, ker tudi
                  sam sebe mirim, da stvari niso tako črne, bi rad pomiril tudi vas. Vseeno je, ali
                  povem na začetku ali na koncu tisti odločujoči stavek, da stvari le niso tako
                  črne. Če bi bile le tako enostavne, da tujci samo čakajo, da bodo pokupili
                  slovenske ceste in tako naprej, bi zdaj prihajali z denarjem. V zakonu o
                  gospodarskih javnih družbah piše, da so infrastrukturni objekti last republike,
                  države. Ta zakon, moram reči, da mi v začetku absolutno ni bil všeč. Vendar smo
                  ga, mislim da z 22 amandmaji tako temeljito obdelali in ga izboljšali, da moram
                  reči, da sem sedaj zelo pomirjen. In to je gotovo zakon oz. bo to družba z največ
                  varovalkami morda v zgodovini pri svojem poslovanju in našim vplivom na odločitev
                  v tej družbi. Tako, kot je bilo že rečeno, so tu praktično v vsakem členu
                  varovalke, ki onemogočajo te katastrofične scenarije. Vse to temelji na
                  predpostavki, da bodo slovenske ceste profitabilne. Tega ni s številkami uspel
                  dokazati še noben ekonomist in mislim, da slovenske ceste ne bodo profitabilne
                  oziroma bomo poskrbeli tudi, se strinjam z gospodom Šešerkom, s temi ekološkimi
                  ukrepi, da jim to verjetno ne bo uspelo. Rabimo pa ceste in ker zaradi tega rabimo
                  tudi to družbo, bom glasoval za zakon.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Gospod Jožef Kopše, izvolite, potem pa še gospod Marijan Poljšak.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Glasoval bom proti in mislim, da smo že vsi prepričani, da ni nobenega razloga, da
                  ustanovimo družbo. Gradimo lahko ceste danes ali, kot je rekel gospod Zagožen,
                  včeraj. Niti enega razloga v vseh teh dnevih nisem slišal, zakaj naj bi ustanovili
                  družbo. Kvečjemu je bilo dosti razlogov proti, vidim, da bi lahko s to družbo
                  omejili suverenost na naših cestah.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Marijan Poljšak, izvolite.</p>
            </sp>
            <sp who="SDZ1:PoljšakMarijan">
               <speaker>MARIJAN POLJŠAK:</speaker>
               <p>Samostojna poslanska skupina bo glasovala proti zakonu. Ne izgovarjajte se na
                  strankarsko disciplino. Ljudje vas bodo sodili po dobrih delih za narod, ne po
                  strankarski disciplini. Apeliram, da je narodni interes več vreden od judeževega
                  denarja. Apeliram na vas, da ne prodajate svojega srca in duše za tuj denar.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Besedo ima dr. Vladimir Topler, ki bo prav tako obrazložil svoj glas.</p>
            </sp>
            <sp who="SDZ1:ToplerVladimir">
               <speaker>VLADIMIR TOPLER:</speaker>
               <p>Lepo pozdravljeni! Glasoval bom proti zakonu zaradi argumentov, ki so bili podani.
                  Rad pa bi vse tiste poslance, ki ste takrat glasovali proti zakonu investicije v
                  zdravstvu opozoril na vašo načelnost. Upam, da ne boste s tem postali grobarji
                  slovenske države. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Želi še kdo obrazložiti svoj glas? Gospod Pregelj, prosim.</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani. Glasoval bom proti, čeprav, ko sem začel obravnavati ta zakon in ko
                  smo se ga na odboru lotili, sem bil popolnoma drugačnega mnenja. Osebno sem bil
                  prepričan, da je ta zakon kot institut, ki bo omogočil vzpostavitev subjekta, ki
                  bo skrbel za gradnjo avtocest, dobra stvar. Žal, se je kasneje, pri detajlnem
                  proučevanju zakona izkazalo, da ta zakon ne omogoča tistega, kar ta država iz leta
                  v leto pričakuje. Tisti trenutek, ko se bo dvignila iz stalnega padanja, iz stalne
                  recesije, iz stalnega padanja produktivnosti in končno našla tisto materijo, tisto
                  zaposlitev, ki bo omogočila dvig na višjo kakovostno raven. Saj nekaj od tega bo
                  gotovo uspelo. Verjetno bomo celo ceste imeli čez določen čas. Toda vprašanje je,
                  kaj bomo ob tem sploh še imeli.</p>
               <p>Včasih sem, ko smo se osamosvajali in ko smo razmišljali o tem, kaj sploh pomeni
                  naša osamosvojitev v evropskem prostoru in ko smo poizkušali realno postaviti svoj
                  položaj v evropski zemljevid, ki se je začel spreminjati, smo si rekli, saj bo,
                  pač bomo samostojni, vemo, da je ta samostojnost relativna, vemo da je treba na
                  marsikaj pristati, ampak mogoče bomo imeli to srečo, da bomo lahko pritiskali vsaj
                  na gumbe semaforja. Zdaj, kot kaže, še tega več ne. Verjetno je to neka višja
                  zakonitost, ali pa neki pritisk, ki ga verjetno v tem zboru kljub vsemu ne uspemo
                  obvladati. Če pogledamo malo nazaj v zgodovino, bomo ugotovili, da je zadnjih 200
                  let to ozemlje, narodnostno ozemlje slovenske države obvladovalo nekaj velikanskih
                  družb. Ena teh je bila družba za izgradnjo južne železnice, ki je to deželo
                  civilizirala in jo postavila v Evropo. Druga družba je bila nekakšna premogovna in
                  ne vem kakšna še, ki je temu ozemlju omogočala nadaljnji razvoj. Tretja družba bo,
                  kot kaže, avtocestna. Kaj bodo zanamci o tem vedeli, ne vem. Žal mi je, da nismo
                  pri tem vsaj tega omogočili, da bi lahko rekli, da imamo v rokah tipke semaforja.
                  Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Vidim, da ne. Na glasovanje dajem
                  predlog zakona v celoti. Ugotovimo sklepčnost! <stage>(67 prisotnih.)</stage></p>
               <p>Kdo je za? <stage>(39 poslancev.)</stage> Je kdo proti? <stage>(29
                     poslancev.)</stage></p>
               <p>Ugotavljam, da je predlog zakona v celoti sprejet.</p>
               <p>Glasovati moramo še o dodatno predloženih sklepih. Imamo štiri. Dva se tičeta
                  lokacije sedeža družbe, o kateri govori zakon, zato predlagam, da se najprej
                  izjasnimo o teh dveh.</p>
               <p>Prvi je bil vložen predlog sklepa Odbora za infrastrukturo in okolje. Sklep se
                  glasi: <q>"Sedež družbe za avtoceste v Republiki Slovenije je v Celju. Vlada zagotovi
                  tako opredelitev statutu družbe za avtoceste v Republiki Sloveniji."</q> Drugi, ki se
                  tiče lokacije, pravi: <q>"Sedež družbe za avtoceste v Republiki Sloveniji je v Novem
                  mestu."</q></p>
               <p>Oba dajem na amandmajsko razpravo. Želi kdo vložiti amandma na ta dva sklepa?
                  Glasovali bomo najprej seveda o prvo vloženem sklepu matičnega odbora. Želi kdo
                  dati kakšen amandma na prvi ali na drugi sklep?</p>
               <p>Ugotavljam, da nihče in dajem na glasovanje predlog sklepa: <q>"Sedež družbe za
                  avtoceste v Republiki Sloveniji je v Celju. Vlada zagotovi tako opredelitev v
                  statutu družbe za avtoceste v Republiki Sloveniji."</q> Obrazložitev glasu. Gospod
                  Janc bo obrazložil svoj glas, potem pa še gospod Kopše.</p>
            </sp>
            <sp who="SDZ1:JancBranko">
               <speaker>BRANKO JANC:</speaker>
               <p>Hvala lepa. Preden bi glasovali o prvem predlogu sklepa, bi rad obrazložil glas,
                  zakaj sem vložil tudi drug amandma, mislim, da je to povsem korektno
                  podpredsednik, da mi dovoliš.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Glede na to, da ne bo kdo protestiral, da eventualni sprejem prvega sklepa anulira
                  seveda glasovanje o drugem sklepu, dovolim tudi tako obrazložitev glasu. Se s tem
                  upam strinjate? Izvolite.</p>
            </sp>
            <sp who="SDZ1:JancBranko">
               <speaker>BRANKO JANC:</speaker>
               <p>Hvala podpredsednik. Jaz bi rad samo obrazložil in argumentiral svoj dodatni
                  predlog sklepa, in sicer bi vas spomnil na pretekle dogodke, ki so se dogajali v
                  času sprejemanja vseh zakonov in tudi sklepov, ki jih je sprejel Državni zbor
                  glede gradnje avtocest.</p>
               <p>Mislim, da je projekt gradnje avtocest v Republiki Sloveniji v veliki meri
                  regionalni, razdelil Državni zbor, čeprav smo imeli Dolenjci pa tudi Gorenjci
                  dobronamerne predloge glede same smeri izgradnje avtoceste, glede smeri
                  Koper-Lendava, smo bili gladko zavrnjeni. V času sprejemanja odločilnih sklepov o
                  dokončni smeri izgradnje Koper - Lendava s priključki in ob sprejemanju zakona o
                  bencinskem tolarju smo vsaj nekateri, čeprav z občutkom izigranosti, podprli
                  predlagani zakon.</p>
               <p>Čeprav nam sprejeti zakoni nalagajo nove davke skozi bencinski tolar in v
                  nasprotju ne prinašajo niti metra nove avtoceste, smo tudi danes podprli zakon o
                  družbi. Torej ni nam moč očitati nikakršnega egoizma.</p>
               <p>Seveda pa od poslancev, ki predstavljajo regionalni interes in bodo v naslednjih
                  nekaj letih deležni novih avtocest, pričakujemo enak odnos, to je, da bodo podprli
                  predlog, da je sedež družbe v Novem mestu.</p>
               <p>S povsem enakimi argumenti utemeljujem svoj predlog kot Celje ali Ljubljana. Še
                  več, sedež družbe v Novem mestu zagotavlja pravičen in enakovreden odnos do vseh
                  avtocestnih odsekov, zagotavlja policentrični razvoj regij, o čemer je v tem
                  Državnem zboru veliko govora, delno omili izigranost pri spreminjanju cestnega
                  križa v tako imenovano hrbtenico in ne nazadnje, daje moralno zadoščenje Dolenjski
                  zaradi onemogočanja enakovrednega gospodarskega razvoja.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil Jožef Kopše. Za njim pa gospod Jelinčič, potem
                  pa še gospod Zoran Madon.</p>
            </sp>
            <sp who="SDZ1:KopšeJožef">
               <speaker>JOŽEF KOPŠE:</speaker>
               <p>Jaz bom za v prvem predlogu, če bo izglasovan, potem ni več glasovanja o drugem.
                  Če ne bo izglasovan, bom pa za drugi predlog iz naslednjih razlogov.</p>
               <p>Vse je skoncentrirano v tej Ljubljani. V tej državi Ljubljana. Pa naj bo vsaj ta
                  družba, proti kateri sem poskušal vse narediti, da ne bi bila, naj bo vsaj to en
                  simbolični sedež nekje drugje. Pa zaradi mene kjerkoli, pa če tudi v Vatikanu.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Jelinčič.</p>
            </sp>
            <sp who="SDZ1:JelinčičZmago">
               <speaker>ZMAGO JELINČIČ:</speaker>
               <p>Podprl bom predlog, da družba ne bo v Ljubljani, da bom vsaj tistim gospodom, ki
                  že računajo, koliko bo kdo odnesel denarja domov, vsaj malo otežil delo. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Zupanc.</p>
            </sp>
            <sp who="SDZ1:ZupanecJanez">
               <speaker>DR. JANEZ ZUPANEC:</speaker>
               <p>Spoštovani predsedujoči, spoštovane kolegice in kolegi poslanci! Glasoval bom za
                  ta predlog.</p>
               <p>Prvič zato, ker je Celje samo 9 km oddaljeno od Žalca.</p>
               <p>Drugič zato, ker je Celje mesto celjskih grofov - Ljubljana pa nekako pozablja na
                  to mesto. Prosim, povejte mi, ima še kakšno mesto v Sloveniji celjske grofe?</p>
               <p>Tretjič zato, ker v predlogu gospe Vide Čadonič-Špelič piše nekaj o egoizmu.
                  Prosim, mi Savinjčani bomo žrtvovali dragoceno savinjsko zemljo s hmeljišči, kjer
                  vsako leto hektar hmeljišča prinese od 15 tisoč do 25 tisoč mark. <q>"Oh zdaj pa zdaj
                  ... "</q> - kot gre narodna - <q>"pa nikdar več"</q>, da boste se lahko iz Maribora in Murske
                  Sobote lepo peljali v belo Ljubljano.</p>
               <p>Četrtič zato, ker je spoštovana kolegica Vida Čadonič-Špelič v svojem predlogu, s
                  svojim šarmom in svojo blago krščansko dušo pridobila tiste podpisnike. Na žalost
                  je teh žrebcev največ iz našega hleva.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala. Najprej se je javil gospod Franc Zagožen. Za njim gospod Verzolak, potem pa
                  še gospod Černelič.</p>
            </sp>
            <sp who="SDZ1:ZagoženFranc">
               <speaker>DR. FRANC ZAGOŽEN:</speaker>
               <p>Spoštovani! Jaz bom podprl predlog, da je sedež družbe v Celju. To bo verjetno
                  edina dobra lastnost te družbe, če namreč ne bo v Ljubljani. Celje bom podprl
                  zaradi tega, ker so med Celjem in Ljubljano Trojane, ki pravzaprav Slovenijo
                  najbolj delijo in onemogočajo integracijo.</p>
               <p>Podprl bi seveda tudi kak drug kraj, ampak res se mi zdi Celje najbolj primerno.
                  Upam pa, da bo Novo mesto, recimo, dobilo kmalu kak drug upravni organ ali sedež
                  kakšne prihodnje družbe, ki jo bo predlagala vladajoča koalicija. Vsekakor resno
                  podpiram dekoncentracijo oblasti in zaradi tega podpiram sedež v Celju. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Verzolak, za njim pa še, še dosti gospa
                  in gospodov. Prosim.</p>
            </sp>
            <sp who="SDZ1:VerzolakIvan">
               <speaker>IVAN VERZOLAK:</speaker>
               <p>Hvala za besedo. Spoštovani! Bojim se, da kjer se prepirata dva, tretji dobiček
                  ima. Zato bi v tem primeru prosil te poslance, ki mislijo glasovati, da bi bil
                  sedež družbe v Novem mestu, da sklenemo majhno koalicijo, da najprej glasujete za
                  Celje. Potem pa, če bomo <q>"padli skozi"</q>, bomo pa mi za vas, ker v nasprotnem
                  primeru<gap n="..."/> <stage>(smeh)</stage> se bojim, da bo vseeno Ljubljana dobila.
                  Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Sisinger, za njim pa gospod Ignac
                  Polajnar in potem še gospod Franc Potočnik. Se opravičujem, gospod Černelič.</p>
            </sp>
            <sp who="SDZ1:SisingerIvan">
               <speaker>IVAN SISINGER:</speaker>
               <p>Spoštovani poslanke in poslanci! Če smo že naredili težavo, ko smo sprejeli zakon,
                  mislim da bomo naredili pa pravo težavo Vladi in ministrstvu s tem, ko se bom tudi
                  sam izrekel za Celje, glasoval bom za Celje in sem že enkrat povedal, mislim da
                  bomo toliko prej začeli graditi ceste na Štajerskem in v Prekmurju.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Černelič se je preje javil. Se opravičujem drugim imenovanim! Izvolite.</p>
            </sp>
            <sp who="SDZ1:ČerneličFranc">
               <speaker>FRANC ČERNELIČ:</speaker>
               <p>Hvala lepa. Spoštovani! Glasoval bom seveda za Novo mesto. Pričakujem tudi, da bo
                  predsedujoči dal na glasovanje tudi Novo mesto, ne glede na to kako bo rezultat,
                  da vidimo, koliko bo glasovalo za Novo mesto. Zaradi tega, da bomo videli ali gre
                  za presojo po presoji ali gre za odločitev po lokaciji! Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Ignac Polajnar, izvolite. Za njim pa še gospod Franc Potočnik.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Oprostite, najprej majhno opombo zlasti s tiste strani, ki je že kriminalizirala
                  to družbo.</p>
               <p>Ne razumem, zakaj se sedaj potegujete za sedež te družbe kjerkoli, ker za tako
                  kriminalno podjetje, za kakršno ste to družbo označili, se - oprostite - jaz pa
                  res ne bi potegoval. Zato seveda sem samo za to rešitev, da družba ostane v
                  Ljubljani, ker s tem kar zdaj govorite ste dokazali, da je ta družba potrebna in,
                  da mora takoj začeti delati. Ker je tako, bom jaz glasoval, da je v Ljubljani, ker
                  vem da samo v Ljubljani bo lahko začela takoj in učinkovito delati.</p>
               <p>Kar se pa tiče Celja. Vsa čast in spoštovanje Celju! Bom kar povedal, oprostite še
                  to, jaz sem na pol celjan zaradi svoje žene. Tam so bili Celjski grofje, tam je
                  Celjska Mohorjeva družba in tam so se navsezadnje tiskali tudi slovenski potni
                  listi. Mislim, da je država Slovenija Celju namenila že veliko pozornosti. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Franc Potočnik, za njim pa še gospod
                  Leo Šešerko in gospod Lenarčič. Jaz sem pa mislil, da smo vsi iz Ljubljane,
                  prosim.</p>
            </sp>
            <sp who="SDZ1:PotočnikFranc">
               <speaker>FRANC POTOČNIK:</speaker>
               <p>Spoštovani! Jaz ne bom povedal od kod sem doma. Za Celje bom glasoval, zato ker je
                  na sredi med Mariborom in Ljubljano in zato, ker je na osi Nova Gorica oziroma
                  Koper, Murska Sobota, Lendava. Bojim pa se, da bodo ozki lokalni interesi spet
                  pripeljali k procesu centralizacije in da bo zaradi teh ozkih lokalnih interesov
                  sedež te družbe ostal v Ljubljani. Mislim, da bomo v vsakem drugem primeru ali pa
                  v naslednjem drugem primeru, ki bo šel v to smer k decentralizaciji, podprli tudi
                  Novo mesto, ampak v tem primeru je pa jasno, da je lokacija Celja primernejša od
                  Ljubljane in od Novega mesta za sedež te nesrečne družbe.    </p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Besedo ima dr. Šešerko, za njim še gospod Andrej Lenarčič in gospod
                  Sašo Lap.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Glasoval bom za ta predlog, in sicer v duhu organizacije moderne decentralizirane
                  države, kot je recimo Nemčija, ki ima ustavno sodišče v Karlsruheju in celo vrsto
                  drugih javnih institucij, ki so tudi zunaj Bonna oziroma Berlina.</p>
               <p>In še en razlog je. Ker verjamemo, da se bo ta institucija osamosvojila in bo
                  začela svoje lastne finančne interese uveljavljati z vso silo, je prav, da je
                  zgodovinska ironija ta, da se bodo gospodje, ki bodo to družbo vodili, po 400
                  letih, ko so Celjski grofje izumrli, spremenili v nove Celjske grofe, prišli nazaj
                  v Celje in bodo verjetno tudi kakšne drobtine padale z mize.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Andrej Lenarčič, za njim pa gospod Sašo
                  Lap.</p>
            </sp>
            <sp who="SDZ1:LenarčičAndrej">
               <speaker>ANDREJ LENARČIČ:</speaker>
               <p>Hvala lepa. Se opravičujem, gospod Šešerko mi je pol besed vzel iz ust in za Celje
                  sem se odločil zato, ker vidim tu neko globoko simboliko med to družbo in usodo
                  Celjanov in njihove posesti, kot slovenske ceste. Podobno usodo so imeli Celjani,
                  v Beogradu so jim odrobili glavo, premoženje so pa požrli Habsburžani. Hvala lepa.
                     <stage>(Ploskanje.)</stage></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Sašo Lap.</p>
            </sp>
            <sp who="SDZ1:LapSašo">
               <speaker>SAŠO LAP:</speaker>
               <p>Prej je nekdo predlagal oziroma rekel: <q>"Kjer se prepirata dva, po navadi tretji
                  dobiček ima,"</q> in jaz bom resno predlagal, da je sedež te družbe v Kranju iz
                  preprostega razloga, ker gospod Gros - kot župan - da takoj narediti revizijo vseh
                  podjetij, ki so sumljiva in ta družba, eventualno, da bo delala kakorkoli
                  kriminalno, bo takoj pod očesom zakona. Hvala. <stage>(Ploskanje.)</stage></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil še gospod Drago Šiftar. Izvolite.</p>
            </sp>
            <sp who="SDZ1:ŠiftarDrago">
               <speaker>DRAGO ŠIFTAR:</speaker>
               <p>Glasoval bom za to, da je družba izven Ljubljane. Ker pa ima gospod Gros do Celja
                  bistveno bližje kot pa do Novega mesta, bom glasoval kar za Celje. <stage>(Smeh v
                     dvorani.)</stage> Bi pa opozoril še tiste, ki tako sočutno branijo to novo
                  družbo, nič hudega, če karkoli povemo. Rad bi samo to opozoril, da po zakonu o
                  poslancih tako ali tako nihče ne bo mogel biti tam zaposlen.</p>
               <p><stage>(Smeh v dvorani.)</stage></p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Protner bo prav tako obrazložil svoj glas. Izvolite.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Predlagatelji so dali obrazložitev, obrazložitev je zelo tehtna in se ji na vsak
                  način pridružujem. Rad bi pa k vsemu temu, kar je bilo danes tukaj povedano, rekel
                  samo naslednje. V naslednjih mesecih se bo samo že zaradi uveljavljanja zakona o
                  gospodarskih javnih službah dogajala pomembna organizacija oziroma reorganizacija
                  pomembnih sistemov v SlovenijI. Izvajanje te organizacije in reorganizacije, ki v
                  bistvu pomeni centralizacijo, seveda izvajanje tega bo imela v rokah Vlada naše
                  Republike Slovenije.</p>
               <p>Če gledamo to, je prav, da ji nakažemo, kako naj sicer za centralne funkcije
                  vendarle se upoštevajo principi regionalizma, policentrizma, da se ta naša lepa
                  država Slovenija dogaja na več mestih, seveda, če za to obstajajo kadrovski
                  prostorski in drugi pogoji. Za cestno družbo, družbo za izgradnjo avtoceste
                  obstajajo taki pogoji v Celju in zato bom glasoval za Celje. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil še gospod Franc Avberšek.</p>
            </sp>
            <sp who="SDZ1:AvberšekFranc">
               <speaker>MAG. FRANC AVBERŠEK:</speaker>
               <p>Hvala lepa. Veliko stvari je bilo že malo za šalo, malo za res tukaj, kar smo
                  povedali, ampak nekaj je pa dejstvo. Delal sem na investicijah, pa dovolj dobro
                  vem. Vsak, ki bo vlagal kapital v kakršnikoli obliki, ali dajal kredite, se želi
                  najprej prepričati, če je investicija rentabilna ali ni rentabilna. Mislim, da se
                  iz onega konca ne bodo pripeljali, ampak bodo prišli na letališče Brnik in nič
                  boljšega, kot da jih peljemo čez Trojane v Celje na sestanek. Takoj bodo videli,
                  da je to rentabilna investicija. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ja, prosim, gospod Kopač,
                  izvolite.</p>
            </sp>
            <sp who="SDZ1:KopačJanez">
               <speaker>JANEZ KOPAČ:</speaker>
               <p>Hvala za besedo. Jaz se v take diskusije, ki so bolj ali manj simbolnega pomena po
                  navadi ne vključujem. Tokrat pa sem se odločil, da bi vseeno nekaj povedal.</p>
               <p>Jaz sem iz Ljubljane, moj rod je tukaj že 400 let, tako da res nikamor drugam ne
                  sodim, ampak vidim po vseh teh reakcijah - ob tem naj rečem, da obrazložitev,
                  čeprav je moj kolega rekel, da je tehtna, se mi zdi, da ni tehtna - ampak kljub
                  vsemu vidim ob vseh teh reakcijah poslancev, da je ta odločitev na simbolni ravni
                  izjemnega pomena. To me vse bolj prepričuje o tem, da podpiram, da bi bil sedež
                  družbe v Celju. Povedal bom, zakaj.</p>
               <p>Mislim, da se v vseh teh diskusijah preveč enači to, da se bo vse življenje
                  odvijalo potem na sedežu tam v Celju. Seveda,</p>
               <p>pri današnjem poslovanju to sploh ni več res. Sedež družbe je lahko v Celju, lahko
                  se pol dela, večina dela, ali kakorkoli že dogaja tudi v Ljubljani in zagotovo se
                  bo moralo, ker bo to delo neposredno v navezavi z Ministrstvom za promet in zveze.
                  Zato sedež v Celju nikakor ne pomeni, da bi morali vse finančne strokovnjake, ki
                  jih bodo potrebovali in tako naprej od nekod nabrati in posaditi v Celje, da bodo
                  tam sedeli in živeli. To ne, čeprav bi verjetno Celjani tako morda radi videli,
                  ampak to preprosto ne bo šlo, ker kadra te vrste morda ni tam zadosti.</p>
               <p>Zato menim, da sedež v Celju nikakor ne bi oteževal dela družbe, kajti kot rečeno,
                  bo nujno, ne glede na to, da bi si morda kdo želel drugače, večina dela te družbe
                  potekala v Ljubljani, na žalost je pač tako, da to preprosto ni ločljivo. Ampak
                  sam sedež, pa res ne razumem, zakaj pa morda res ne bi bil v Celju. Zato bom
                  glasoval za Celje, čeprav na začetku te razprave nisem mislil. Ampak poudarjam,
                  izključno zaradi tega simbolnega pomena, kajti menim, da ljudem to zelo veliko
                  pomeni in če to ne predstavlja škode za učinkovito poslovanje, potem res ne vem,
                  zakaj ne. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Gospod Rejc, bo prav tako obrazložil svoj glas.</p>
            </sp>
            <sp who="SDZ1:RejcIzidor">
               <speaker>IZIDOR REJC:</speaker>
               <p>Spoštovani podpredsednik, gospe in gospodje! Sem za to, da je družba v Celju, ker
                  nam bo nehote postala vse bolj simpatična.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo obrazložiti svoj glas? Ugotavljam, da ne in prehajamo h
                  glasovanju o predloženem sklepu, ki ga ne bom ponovno bral. Ugotovimo sklepčnost!
                     <stage>(70 prisotnih.)</stage></p>
               <p>Kdo je za? <stage>(50 poslancev.)</stage> Je kdo proti? <stage>(12
                     poslancev.)</stage></p>
               <p>Ugotavljam, da je sklep, da je sedež družbe za avtocesto Republike Slovenije v
                  Celju sprejet.</p>
               <p>Ugotavljam, da o Novem mestu ne bomo glasovali, kot sem povedal že na začetku.
                  Celjanom čestitam. Glede na izkušnje olimpijskega komiteja, bomo take odločitve
                  naslednjič sprejemali v Monte Carlu.</p>
               <p>Prehajamo k naslednjemu predlogu sklepa. Predlog dodatnega sklepa poslanca gospoda
                  Jožeta Leniča in ga matični odbor podpira. Berem:</p>
               <p>"Vlada mora Državnemu zboru predložiti projekcijo dodatnega javnega dolga, ki bo
                  nastal zaradi državnega financiranja družbe za izgradnjo avtoceste še pred prvim
                  danim jamstvom za posojila in druge obveznosti.</p>
               <p>Vlada mora v proračunskem memorandumu in pri predlogu zakona o proračunu
                  predložiti tudi podatke o prevzetih obveznostih zaradi poslovanja družbe za
                  izgradnjo avtocest." Želi kdo o tem sklepu razpravljati? Ugotavljam, da ne in
                  prehajam na glasovanje. Ugotovimo sklepčnost! <stage>(65 prisotnih.)</stage></p>
               <p>Kdo je za? <stage>(53 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da smo ta sklep sprejeli.</p>
               <p>Zadnji predloženi sklep je predlog dr. Lea Šešerka, ki se glasi:</p>
               <p><q>"Državni zbor sprejema sklep, da se s 1. julijem 1994 v Republiki Sloveniji ukine
                  sedanji sistem cestnine na avtocesti in uvede tako imenovani "</q>Švicarski model<q>"
                  pobiranja cestnine."</q> Želi kdo razpravljati o tem predlogu dodatnega sklepa?
                  Prosim, gospod Zoran Thaler.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Hvala lepa. Rad bi izrazil vso svojo podporo temu sklepu in menim, da to že sodi v
                  3. člen prej sprejetega zakona. Skratka, da Državni zbor odloča o teh temeljnih
                  zadevah, kot pravi, družba upravlja finančni inženiring, pripravlja, organizira in
                  vodi gradnjo in vzdrževanje omrežja avtocest, ter upravlja avtoceste v republiki
                  Sloveniji skladno z odločitvami Državnega zbora Republike Slovenije. To se mi zdi
                  odločitev v kontekstu tega 3. člena in mislim, da je naloga Državnega zbora, da
                  pri gradnji avtocest sedaj, ko imamo to družbo ustanovljeno, vso pozornost posveti
                  ekološkim vprašanjem pri tej gradnji in ta člen nam to omogoča. Hvala lepa.
                  Glasoval bom za.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati o tem členu? Gospod Anton Peršak,
                  izvolite.</p>
            </sp>
            <sp who="SDZ1:PeršakAnton">
               <speaker>ANTON PERŠAK:</speaker>
               <p>Rad bi povedal nekaj podobnega kot gospod Thaler. V tej razpravi o družbi sem bil
                  na nek način vendarle bolj na strani tistih, ki so družbo zagovarjali. Resno sem
                  poslušal argumente tistih, ki so ugovarjali. Moram reči, čeprav je seveda - moram
                  iz tega mesta priznati - moj strankarski kolega Omerza neprimerno večji
                  strokovnjak za te finančne zadeve, jaz sploh strokovnjak nisem, on pa je, ampak se
                  toliko ne bojim tega, da bi tuji kapital tako strašno drvel v to družbo glede na
                  verjetno majhno donosnost in bog ve, kdaj bo res donosna postala. Tako da se tega
                  tako ne bojim. Medtem, ko ekološki pomisleki o katerih je tudi on in še nekateri
                  so govorili, so pa razmisleka vredni in se mi zdi, da bi s tem sklepom vseeno na
                  nek način lahko preprečili nekatere, mogoče res slabe posledice današnjih
                  odločitev in zato mislim, da ga velja podpreti. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Želi še kdo besedo o tem predlogu sklepa? Prosim, predstavnik Vlade, izvolite.
                   </p>
            </sp>
            <sp who="SDZ1:ŠaturDušan">
               <speaker>MAG. DUŠAN FATUR:</speaker>
               <p>Hvala lepa. Gospod predsedujoči, spoštovani! V imenu Vlade moram vendarle
                  povedati, da zadeva ni tako preprosta, kot smo mogoče zdaj slišali, da bi prevzeli
                  nek sistem, ki je nam vsem ljub, to pa zaradi tega, ker vsi tujci, ki pridejo v
                  Švico plačajo na meji 30 frankov in s tem lahko uporabljajo v celoti vse
                  avtoceste, polavtoceste in ostale vrste hitrih cest. To pomeni, da v tem primeru
                  sami domači teh avtocest ne bi plačevali. Gre za zelo velik in izjemno pomemben
                  problem.</p>
               <p>Prvič, ne moremo ukinjati cestnin, zaradi tega, ker je to <q>"conditio sine qua non"</q>
                  pri vseh kreditnih dogovarjanjih z obema evropskima bankama, z Evropsko
                  investicijsko banko in z Evropsko banko za obnovo in razvoj.</p>
               <p>Drugič zato, ker gre za sorazmerno visoka sredstva. Moram zdaj takoj povedati, da
                  glede na inkaso teh sredstev, se porabi za vzdrževanje službe 13%; 31% uporabimo
                  za vzdrževanje avtocest, drugo je dobiček.</p>
               <p>Tretjič, v celoti je ta denar vkalkuliran v vse kalkulacije, ki so bile doslej
                  narejene. Zavedamo se posledic, ki jih cestnine povzročajo in uveljavljajo. Na
                  prvem mestu je to, da se ljudje umikajo in da določeno število ljudi ne uporablja
                  avtocest. Naša želja je, da bi čim več Slovencev vozilo po avtocestah, zaradi tega
                  želimo in to smo doslej uspešno delali, narediti, zelo veliko in zelo goste
                  priključke, zaradi tega, da bodo naši ljudje imeli možnost in da bodo avtoceste v
                  resnici uporabljali. To se pravi, da kvota in da cestnina ne bi smela biti tako
                  visoka, da bi ljudi odvračala. Po dosedanjih kalkulacijah, ki smo jih tudi že
                  dobili, je cela družba in delovanje družbe delano na treh variantah, ki jih ne bom
                  zdaj razlagal.</p>
               <p>Drug problem so ekološke posledice. Tudi tega se v celoti zavedamo, zato je bila
                  že januarja narejena študija, ki je pokazala, kakšne vrste posledice so. Iz tega
                  sledi na prvem mestu, doseči moramo plačevanje cestnin brez ustavljanja in vsi
                  naši napori, tako kot vsi napori ta hip v Evropi gredo v to, da se na cestninskih
                  postajah ne bi bilo potrebno ustavljati.</p>
               <p>Naslednja zadeva so prostorske posledice. Mi točno vemo, takoj ko pride do
                  ustavljanja, čim več boksov je, tem večje širine so potrebne na teh mestih in je
                  to zopet naslednja zadeva, ki sovpada z ekološkimi posledicami. To pomeni, da bodo
                  vse strokovne rešitve šle absolutno v to, da se cestnina ohrani prvič in drugič,
                  da se doseže oblika, ki jo bo, po našem vedenju in znanju, Evropa začela v kratkem
                  uvajati, da se na teh cestninskih postajah vsaj v perspektivi po letu 1997 ne bi
                  več ustavljalo.</p>
               <p>S tem v zvezi bi rad povedal tudi to, da nam ne odgovarja, da imamo praktično na
                  vsakih 20 km cestninsko postajo in mislim, da tudi nikjer v Evropi ni take
                  zgostitve in mislim, da bomo to zadevo sorazmerno hitro uspeli odpraviti.</p>
               <p>Rad bi povedal še nekaj v zvezi s Švico. Oni imajo to kar imajo. Pri tem kažejo
                  njihovi izračuni, da bi bilo potrebno, da bi bila ta kvota, ki jo je treba plačati
                  na meji ne 30 frankov - tako kot je danes - ampak 300 frakov.</p>
               <p>Drugič - Nemčija. Od nje bo zelo odvisno, kaj se bo v Evropi dogajalo. Vsi
                  izračuni, ki jih imajo pripravljene, bazirajo na desetih pfeningih na kilometer -
                  to je 7,2 tolarja; pri nas je povprečna cena okrog 4 tolarje na kilometer. Nemci
                  gredo intenzivno v raziskavo posledic. Prej smo govorili o naši gostoti okrog
                  12.000, v perspektivi okrog 20.000 vozil. Oni bodo uvedli cestnino na cestiščih,
                  ki imajo 60.000 - 140.000 vozil na dan. Gre za zelo veliki problem in zaradi tega
                  so tudi rešitve, ki jih predlagajo, zelo zahtevne.</p>
               <p>Ta hip imajo to vrsto obračunavanja le Francozi na cesti južno od Pariza, in sicer
                  gre za dva načina - magnetno kartico, ki se enkrat briše, drugič pa vzstavlja v
                  avtomat. Ta način, ko kartico kupiš in se postopoma briše, je že avtomatizirana -
                  to pomeni, da ti z brzino, ki je manjša od 70 kilometrov na uro, prevoziš določeno
                  točko, kartica mora biti položena v avto na sprednji strani pred volanom, se to
                  avtomatično izbriše in se vrednost kartice toliko zmanjša.</p>
               <p>Avstrijci bodo uvedli cestnine najkasneje 1.1.1997 leta. Sklep je že sprejet in
                  popolnoma jasno s tendenco, da bo pobiranje brez ustavljanja.</p>
               <p>Naslednja zadeva, da Nemci uvajajo, še letos poskusno traso od Kölna do Bonna,
                  kjer bodo na enak način poskušali zadevo uvesti.</p>
               <p>To pomeni, da si zdaj Evropa prizadeva, da se ekološke in prostorske posledice v
                  čim manjši meri zmanjšajo in to pomeni, da vendarle vsi pristajajo, da to je
                  ustrezna oblika. To pa zato, da so obdavčeni, ne tisti, ki v neko državo pridejo
                  ampak tisti, ki se vozijo po določenih cestah in po določenih odsekih.</p>
               <p>Zadnja zadeva, ki je tehnično in tehnološko že dorečena, to pa je način
                  avtomatičnega pobiranja iz tekočih računov. Ta poskus je bil že uveden, pa se ni
                  obnesel zaradi osebne integritete. Gre za to, da - kot sami veste, so na zahodu
                  žene tiste, ki kontrolirajo možev žiro-račun in sedaj iz teh bančnih izpiskov zelo
                  točno vidijo, kje so se posamezniki vozili ob določenem času in ob določenem
                  datumu. Gre za kontrolo, ki jo je možno uvesti. Mi imamo mnogo vrlin in to
                  pričakujem, da naše žene in soproge tega ne bodo delale, ne bodo gledale možem v
                  finančne račune in obračune, razen tega, da možje ne bodo pri svojih poteh
                  uporabljali avtoceste za kakšne stranske skoke. Najlepša hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo razpravljati o tem predlogu sklepa? Prosim, gospod Jožef
                  Školč, izvolite.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Meni je ta ideja zelo blizu. Mislim pa, če jo primerjamo z diskusijo,
                  ki je bila prej, ko se je poskušalo na nek simbolen način seliti določene stvari
                  po Sloveniji, vam bom povedal, da to ni dobro iz več razlogov.</p>
               <p>Dejansko bi vsi tisti, ki ne bodo na trasi teh avtocest, plačevali tudi za tiste,
                  ki jih konstantno uporabljajo - če jih bodo samo enkrat na leto. Zato se mi zdi,
                  da velja predvsem razmišljati o tem modelu, da se cestnin sploh ne plačuje. Ker če
                  vzamemo Tolminsko, Kočevsko, Belo krajino, Koroško, kjer se lokalni promet odvija
                  po svoje, potem se mi zdi od teh ljudi pričakovati, da bodo plačali 100 mark zato,
                  ker se peljejo dvakrat na leto v Ljubljano, je nekorektno. Že s tem so kaznovani,
                  da nimajo s temi prioritetami dostopa do centra - o tem se bo mogoče pri mreži
                  avtocest govorilo. Mislim, da ne velja tega kar tako na vrat na nos podpreti.
                  Predvsem bi bilo treba imeti kalkulacije, koliko bi bilo potrebno plačati zato da
                  bi to funkcioniralo. Se pa z vsemi temi pomisleki o tem, kar se dogaja na
                  cestninskih postajah, strinjam. Odgovor je verjetno v tem, kar je
                  socialdemokratski pristop, da imajo vsi brezplačen dostop do avtoceste. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Prosim, gospod Leo Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Spoštovani! Meni gre zdaj za vsak glas in si ne želim zgubiti glasu gospoda Jožeta
                  Školča. Vendar moram reči in upam, da ga ne bom prizadel s tem kar bom povedal, da
                  je premalo pozorno poslušal predstavnika Vlade. Predstavnik Vlade je rekel, da je
                  glavna pomanjkljivost predlaganega režima, da prav domači prebivalci ne bodo
                  plačevali. Tako da vse argumente, gospod Školč, ki ste jih navedli, lahko
                  postavite v tako dimenzijo, da lahko za to glasujete in bom vesel, če boste tako
                  storili. Nerodno je tudi to, da ni ta trenutek v dvorani enega od naših poslancev
                  iz vaše stranke, ki mi je včeraj prišel povedat, da bo podprl in da bo prišel tudi
                  diskutirat sem. Jaz si v njegovi odsotnosti ne morem dovoliti tega, da bi se
                  skliceval na njega. Lahko vam rečem, da v avstrijskih časopisih pišejo o naših
                  cestah in pravijo: ko greste na to avtocesto pazite, mislili boste, da zato ker
                  ste zapeljali čez cestninsko postajo, da se peljete po avtocesti. Čakajo vas hude
                  nevarnosti <stage>(veste, kaj imam v mislih)</stage>. Problematika cestnine je
                  zelo kompleksna. Predstavnik Vlade je pokazal, da vsi načrti o katerih oni
                  razmišljajo niso uresničljivi, sam je to povedal in mi je všeč, da je bil tako
                  odkrit, ker vse to govori v prid temu sklepu. Težava je v tem, da ima Vlada takšno
                  stališče kot ga ima, in jaz mislim, da po vsej grozi, ki jo doživljamo z idejo te
                  družbe, manjka še samo to, da ostane vse nespremenjeno, tako kot je na
                  avtocestah.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Replika gospod Školč, izvolite, vi pa verjetno redno razpravo.</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Gospodu Šešerku se za trud zahvaljujem. Moram reči, da s tem, ko se ne bo potrebno
                  ustaviti na vhodu na Sloveniko, to še ne pomeni, da bo naenkrat postala 6-pasovna
                  cesta, kar je zdaj problem teh opozoril, ki so v Avstriji. Govoril sem o nečem
                  drugem, vezano za vse te zgodbe o bencinskem</p>
               <p>tolarju. Takrat, ko smo zagovarjali, da bi del tega denarja, ki ga dobijo z
                  bencinom, predvsem če govorim lokalno, ker se mi zdi, da je treba tokrat tudi
                  upoštevati lokalne argumente, ki ga zberejo na italijanski meji, da bi 30% od tega
                  denarja, ki se zbere samo v tolminski občini, bilo mogoče vložiti v infrastrukturo
                  tam, potem bi mi prišli bistveno lažje do nekaterih cest. Centralizacija, ki se
                  pelje na različnih področjih, proti kateri sem, se pelje tudi na način, da si
                  ljudje kupijo letno znamkico, ne glede na to, da jo bodo uporabljali bistveno
                  manj. To je moj pomislek. Sicer se strinjam, da je treba nekaj narediti na teh
                  cestninskih postajah. Mislim pa, da je to možno speljati drugače, na nemški način,
                  da se tega ne plačuje ampak, da je infrastruktura, ki je javna last, da je tudi
                  javna skrb, se pravi skrb proračuna. To bi bila čista rešitev. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Ignac Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Hvala lepa. Jaz bi se tudi raje vozil zastonj po avtocestah in da se mi ne bi bilo
                  treba ustavljati na teh cestninskih postajah. Verjetno tako razmišljamo vsi. Samo,
                  če sem pozorno poslušal predstavnika Vlade, je govoril o tem, da Evropa uvaja
                  cestnino. Vprašanje pa je seveda, na kakšen način se ta cestnina pobira? Ali tako
                  kot to delamo pri nas s tistimi s tistimi utami in ljudmi, ki ti dajo listek in
                  potem na koncu plačaš ali so kakšni drugi načini? Tukaj je bilo povedanih nekaj
                  novih načinov, ki se uvajajo in mislim tudi, da se razmišlja tako, da naj bi tudi
                  pri nas pripravljali neke nove rešitve.</p>
               <p>Strinjam se tudi z gospodom Školčem, ki govori, da tisti, ki se po avtocestah ne
                  vozijo, naj avtocest ne plačujejo in edini način, da jih plačujejo tisti, ki se po
                  njih vozijo, je ta, da to avtocesto plačajo. Res pa je, treba je uvesti neke
                  sodobne načine.</p>
               <p>In še na nekaj moram opozoriti, kar je bilo rečeno pa najprej, ko je prišel
                  predstavnik Vlade sem, ne da bi sedaj jaz govoril namesto Vlade tukaj. Opozorjeno
                  je bilo, da je pač cestnina eden od elementov v teh pogajanjih pri mednarodnih
                  posojilih. Ne vem, če ste to morda čisto mimogrede preslišali, vsaj jaz sem tako
                  razumel stvar. Zato seveda bom proti temu sklepu, sem pa za to, da čim prej
                  naredimo drugačno pobiranje cestnine. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Besedo ima gospod Žarko Pregelj. Izvolite!</p>
            </sp>
            <sp who="SDZ1:PregeljŽarko">
               <speaker>ŽARKO PREGELJ:</speaker>
               <p>Spoštovani! Menim, da se da ta sklep tako izpopolniti, kar je mislim tudi bistvo
                  tega, kar je gospod Šešerko predlagal, da zahtevamo, da se s 1.7. preneha z
                  neposrednim pobiranjem cestnine. Mislim da je predstavnik ministrstva že pojasnil,
                  kajti tudi na Odboru za infrastrukturo in okolje imamo sklep, ki čaka na
                  izpolnitev, saj je že pojasnil, da je pripravljena analiza različnih sistemov
                  pobiranja cestnine oziroma alternativa temu in septembra je potekel rok, da pride
                  to gradivo v Državni zbor.</p>
               <p>Upam, da je to sedaj tik pred vrati Državnega zbora in že v kakšnem predalčku in
                  verjetno bomo to na odboru obravnavali. Vsekakor se pa strinjam s tem sklepom, da
                  v smislu prenehanja neposrednega pobiranja cestnine podpremo predlog gospoda
                  Šešerka. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Želi še kdo sodelovati v razpravi? Ugotavljam da ne in dajem sklep dr.
                  Lea Šešerka na glasovanje. Ugotovimo sklepčnost! <stage>(60
                  prisotnih.)</stage></p>
               <p>Prosim, proceduralno vprašanje, gospod Polajnar.</p>
            </sp>
            <sp who="SDZ1:PolajnarIgnac">
               <speaker>IGNAC POLAJNAR:</speaker>
               <p>Meni je tudi do tega, da se nekaj naredi. Gospod Pregelj je predlagal spremembo
                  tega sklepa. Ali glasujemo o spremenjenem sklepu? To me zanima.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Nimam nobene osnove, da bi, ničesar nisem dobil, nobenega papirja in noben amandma
                  ni bil vložen. Smo že pri glasovanju, se opravičujem, Vlada ne more več dobiti
                  besede, edino, če bi sam predlagatelj kaj spreminjal, tega pa ni povedal. Prosim,
                  gospod Šešerko.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Poglejte, petek popoldne je, ura je štiri, vsi smo utrujeni od celega tedna. Ne
                  želim vam jemati dveh minut. Pripravljen sem sprejeti prvi ali drugi sklep zato,
                  ker oba predlagata v isto, samo da sta izglasovana.</p>
               <p>Česa se bojim? Če bodo cestnine ostale, tako kot so predvidevane, boste imeli
                  cestninsko postajo med Mariborom in Ptujem, imate jo med Ljubljano in Kranjem. To
                  bo pomenilo nižjo kvaliteto življenja ljudi, večjo nevarnost in tako naprej. Treba
                  jih je odpraviti, treba je omogočiti ljudem, ne tako kot govori gospod Školč,
                  recimo, bomo jih obdavčili. Slovenija ni Nemčija, razdalje tu niso nekaj sto
                  kilometrov, kjer lahko izbirate različne variante. Ljudje morajo tukaj po
                  določenih relacijah. Ko sem gledal pogodbo o koncesiji, ker problem je, da mi v
                  parlamentu pogodb ne dobivamo, kjer so originalne stvari, v koncesijski pogodbi je
                  pisalo, da ko bo avtocesta zgrajena, ne sme prihajati do rekonstrukcij stare
                  ceste.</p>
               <p>Zakaj ne, se vprašajte? Zaradi tega, ker se želi profit čim bolj dvigniti.</p>
               <p>Zato predlagam, da gospod predsedujoči pove po kateri gremo samo zato, da pridemo
                  do rešitve in mi je vseeno ali je to prvi ali drugi predlog. Hvala lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Nimam nobene druge osnove potem, kot da dam na glasovanje tekst, kot sem ga pisno
                  prejel in nič drugega ne bi bilo korektno. Ne glede na to, da je petek popoldne,
                  držati.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Proceduralno. Potem, če se odločimo, da napišem po sklepanju rokopis na oni drugi
                  predlog, ga lahko daste na glasovanje.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Od vas želim natančno formulacijo, tudi ustno jo lahko daste, ker jo vsi slišimo,
                  samo potrebujemo natančno formulacijo, sicer bo to jutri predmet spora.</p>
            </sp>
            <sp who="SDZ1:ŠešerkoLeo">
               <speaker>DR. LEO ŠEŠERKO:</speaker>
               <p>Predlog sklepa je, da se s 1. julijem 1994 ukinejo cestnine v Republiki Sloveniji.
                     <stage>(Nekdo govori.)</stage> Torej, da se ukine neposredno plačevanje cestnin
                  v Republiki Sloveniji.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Jaz bi opozoril vse, da sem že dal stvar na glasovanje, da je šlo samo za
                  proceduralno vprašanje in da je ta razprava popolnoma odveč.</p>
               <p>Predlagani sklep se torej glasi, da sklepamo, da se s 1.7.1994 v Republiki
                  Sloveniji preneha z neposrednim pobiranjem cestnine in dajem ta sklep na
                  glasovanje.</p>
               <p>Svoj glas bo obrazložil gospod Jožef Školč. Izvolite!</p>
            </sp>
            <sp who="SDZ1:ŠkolčJožef">
               <speaker>JOŽEF ŠKOLČ:</speaker>
               <p>Hvala lepa. Zelo sem razdvojen pri tem glasovanju, ker kolikor mi je jasno,
                  glasujemo o dveh milijardah in pol tolarjev, zato sem se hotel oglasiti, za katere
                  se ne ve kako bodo drugače nadomeščeni v različnih konstrukcijah in bi vas prosil,
                  da mislite na to. Pri glasovanju o švicarskem ali kakršnemkoli sistemu bi pa bilo
                  pričakovati toliko resnosti, da bi vsaj vedeli, če sprejemamo ta sklep, koliko
                  bodo naši državljani in državljanke plačevali za celoletno uporabo cest, če ne bo
                  tega sprotnega pobiranja. Glasoval bom proti, ker se mi zdi, da gre za zadevo, ki
                  ni do konca domišljena in o kateri je mogoče še naprej razpravljati. Hvala
                  lepa.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospod Ivan Oman bo obrazložil svoj glas.</p>
            </sp>
            <sp who="SDZ1:OmanIvan">
               <speaker>IVAN OMAN:</speaker>
               <p>Gospod podpredsednik, spoštovane gospe in gospodje poslanke in poslanci! Ker se mi
                  zdi, da predlog ni takšen, da bi problem zares reševal, kljub temu, da bi se z
                  veseljem vozil brez cestninskih postaj in še bolj z veseljem brez cestnine po
                  avtocestah, bom kljub temu glasoval proti takšnemu predlogu. Preprosto iz razloga,
                  ker se bomo ob sprejemanju proračuna znašli pred problemom, ker bomo takrat morali
                  zagotoviti sredstva, ki bodo izpadla. Če se pa ponudi predlog, da se, kot smo prej
                  slišali, da so tehnične možnosti za nek način pobiranja cestnine, ki je ekološko
                  nesporen, potem sem seveda takoj za tisti predlog. Ta sedaj, ki naj sedaj
                  glasujemo o njemu, pa ni takšen, vsaj po moji oceni ne, da bi bil sprejemljiv.
                  Mislim, da moramo biti resni.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Gospa Jadranka Šturm-Kocjan, za njo gospod Jože Protner in za njim gospod Zoran
                  Thaler.</p>
            </sp>
            <sp who="SDZ1:ŠturmKocjanJadranka">
               <speaker>JADRANKA ŠTURM-KOCJAN:</speaker>
               <p>Hvala za besedo gospod predsedujoči. Spoštovane kolegice in kolegi! Res je petek
                  popoldne in nisem nič utrujena. Rada bi samo to povedala. Predlog neposrednega
                  ukinjanja plačevanja cestnine razumem - in upam da prav razumem, če ne, me prosim
                  popravite - da ne bomo plačevali neposredno, ko zapustimo avtocesto, da pa bomo ta
                  denar pobrali na nek drug način. Svoj glas za to bom dala. Če se samo spomnim,
                  kakšno je na avtocestah v času poletnega dopusta, julija in avgusta. Ko sem se
                  vračala z Ljubljane domov proti Kopru, smo tudi uro čakali ob izstopu za plačilo
                  avtoceste. Že samo to mi je dovolj, da glasujem za tak predlog. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Hvala lepa. Svoj glas bo obrazložil gospod Jože Protner. Vse, ki obrazlagate glas,
                  opozarjam, da bomo končali, seveda nesklepčni, čim dlje bo ta točka trajala še na
                  koncu. Ne bom nikomur omejeval, samo opozarjam.</p>
            </sp>
            <sp who="SDZ1:ProtnerJože">
               <speaker>MAG. JOŽE PROTNER:</speaker>
               <p>Svoj glas obrazlagam zato, ker mislim, da bi morali vseeno priti čimprej do
                  glasovanja. Rekel bi rad naslednje. Glasoval bom proti temu sklepu, ker sedaj ne
                  morem oceniti, kaj pravzaprav to pomeni, o čemer glasujemo.</p>
               <p>Drugič zaradi tega, ker mislim, da to ni neposredno vezano na zakon, ki smo ga
                  sprejeli, bolj je vezano na razpravo in sprejemanje proračuna. Mislim, da imamo
                  še, ker rešpektiram predlog, kot je bil oddan, in rešpektiram tudi razloge. Vendar
                  mislim, da bi sedaj sprejemali, pa tudi lahko sprejemali sklep, ki bi imel
                  posledice. Če pa to opravimo kasneje, tudi v razpravi ob sprejemanju proračuna, pa
                  sem prepričan, da, če sledimo temu predlogu, lahko najdemo boljšo rešitev.
                  Glasoval bom kot pravim proti. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Svoj glas bo obrazložil gospod Zoran Thaler. Za njim se je javil še gospod
                  Černelič.</p>
            </sp>
            <sp who="SDZ1:ThalerZoran">
               <speaker>ZORAN THALER:</speaker>
               <p>Ponovno poudarjam, da je za prihodnjo podobo Slovenije ta sklep zelo pomemben. Saj
                  verjetno se tega zavedamo. Gre predvsem za število priključkov na že obstoječi
                  avtocesti in na tiste, ki bodo še zgrajene in s tem povezana ekološkost teh
                  avtocest. Če bodo cestnine, bo teh priključkov, kar je bilo tudi že povedano, zelo
                  malo. In danes je čas, da damo Vladi in tej družbi, ki smo jo ustanovili 9 mesecev
                  časa, da se odločita, kako bosta ukinila cestninske postaje in domislila nov
                  sistem pobiranja cestnin. Se pravi ne gre za to, da bo ta denar izpadel. Gre za
                  to, da se v času modernih tehnologij ugotovi bolj racionalen način pobiranja
                  cestnin. Mislim, da je ta sklep, da se do 1.7. ukine neposredno pobiranje cestnin
                  na avtocestah moč podpreti in mislim, da je to zadostno prehodno obdobje, da lahko
                  ta družba stvari pravilno uredi. Glasoval bom za. Hvala.</p>
            </sp>
            <sp who="SDZ1:KreftLev">
               <speaker>PODPREDSEDNIK DR. LEV KREFT:</speaker>
               <p>Svoj glas bo obrazložil še gospod Černelič, izvolite. Hvala lepa. Želi še kdo
                  obrazložiti svoj glas? Ugotavljam, da ne in prosim, ugotovimo sklepčnost.
                  Ugotovimo sklepčnost! <stage>(55 prisotnih.)</stage></p>
               <p>Kdo je za? <stage>(31 poslancev.)</stage> Je kdo proti? <stage>(20
                     poslancev.)</stage></p>
               <p>Ugotavljam, da je sklep sprejet.</p>
               <p>S tem je zaključena ta točka dnevnega reda.</p>
               <p>Prosim vas samo še trenutek. Moramo sprejeti še en proceduralni sklep. Lepo
                  prosim, ne odhajati. Ni že zaključena seja. Prosim vas, da sedete na svoja mesta,
                  sprejeti moramo še en proceduralni sklep.</p>
               <p>Zaradi nesklepčnosti nismo zaključili razprave o 13. točki dnevnega reda. Najprej
                  sprašujem, ali je razprava o tej točki zaključena ali je še odprta. Ali bo pod to
                  točko še kdo razpravljal naslednji teden?</p>
               <p>Ugotavljam, da nihče ne dviguje roke in zaključujem razpravo k 13. točki in
                  predlagam naslednji proceduralni sklep:</p>
               <p><q>"Odbor za finance in kreditno-monetarno politiko, naj se do torka 5. oktobra 1993
                  opredeli do vloženih amandmajev na stališča in sklepe in se odloči, ali bo
                  predlagal nova stališča in sklepe."</q> Prosim, da o tem predlogu sklepa glasujemo.
                  Ali vam še enkrat preberem? Dobro, bom še enkrat prebral proceduralni sklep.</p>
               <p><q>"Odbor za finance in kreditno-monetarno politiko, naj se do torka 5. oktobra 1993
                  opredeli do vloženih amandmajev na stališča in sklepe in se odloči, ali bo
                  predlagal nova stališča in sklepe."</q> Lahko obrazložim ta proceduralni predlog. Gre
                  za to, da smo spremenili na samem začetku seje drugo obravnavo ponovno v prvo
                  obravnavo in da so vloženi amandmaji na stališča in sklepe matičnega odbora taki,
                  da če bi jih sprejeli, bi lahko črtali kompletna stališča in sklepe, ki jih je
                  predlagal matični odbor. Hkrati pa je vloženih cela vrsta dodatnih stališč in
                  sklepov, ki se glede na to, da se nekateri od njih nanašajo na iste dele zakona,
                  tudi med seboj izključujejo. Zato mislim, da je potrebno, da se do tega opredeli
                  matični odbor in da mu pustimo možnost, da se sam odloči, ali bo predlagal nova
                  stališča in sklepe, na katera bo možno vložiti dodatno ponovno amandmaje. To je
                  popolnoma jasno. Zato bi od njega, v torek, dobili pisno gradivo bodisi
                  opredelitve do vloženih amandmajev, bodisi novih stališč in sklepov, na katere
                  lahko vsi ponovno vložite svoje nove amandmaje. Pri tem, da je nadaljevanje 13.
                  točke dnevnega reda prav odločanje o stališčih in sklepih. Je zdaj jasno kaj
                  predlagam? Ugotovimo sklepčnost! <stage>(63 prisotnih.)</stage></p>
               <p>Kdo je za? <stage>(57 poslancev.)</stage> Je kdo proti? <stage>(2
                     poslanca.)</stage></p>
               <p>Ugotavljam, da sejo nadaljujemo v torek ob 10. uri. Hvala lepa.</p>
            </sp>
            <stage type="time">(SEJA JE BILA PREKINJENA 1. OKTOBRA 1993 OB 16.16 URI IN</stage>
         </div>
      </body>
   </text>
</TEI>